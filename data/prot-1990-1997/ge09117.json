{"dokumentstatus":{"dokument":{"hangar_id":"2439003","dok_id":"GE09117","rm":"1990/91","beteckning":"117","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"117","slutnummer":"0","datum":"1991-05-23 00:00:00","systemdatum":"2010-02-17 00:00:00","publicerad":"1991-05-23 00:00:00","titel":"Riksdagens snabbprotokoll 1990/91:117 Torsdagen den 23 maj","subtitel":null,"status":null,"htmlformat":null,"relaterat_id":null,"source":"webbnav","sourceid":"{799B0975-8ACA-40E7-9336-05913F0C9E9E}","dokument_url_text":"http://data.riksdagen.se/dokument/GE09117/text","dokument_url_html":"http://data.riksdagen.se/dokument/GE09117","dokumentstatus_url_xml":"http://data.riksdagen.se/dokumentstatus/GE09117","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:117</div>\r\n<div class=\"sidhuvud_datum\">Torsdagen den 23 maj</div>\r\n<div class=\"sidhuvud_klockslag\">Kl. 12.00</div>\r\n<hr class=\"sidhuvud_linje\">\r\n<pre>1 § Justering av protokoll</pre><pre>Justerades protokollet för den 16 maj.</pre><pre>2 § Beslut rörande utskottsbetänkande som\r\nslutdebatterats den 22 maj</pre><pre>Företogs till avgörande arbetsmarknadsutskottets\r\nbetänkande 1990/91:AU17 (beträffande debatten i\r\ndetta ärende, se prot. 116).</pre><pre>Arbetsmarknadsutskottets betänkande AU17</pre><pre>Mom. 1 (förutsättningarna för jämställdhet)</pre><pre>Utskottets hemställan bifölls med 163 röster mot\r\n37 för reservation 2 av Elver Jonsson och Charlotte\r\nBranting. 96 ledamöter avstod från att rösta.</pre><pre>Mom. 5 (arbetsvärdering)</pre><pre>Utskottets hemställan bifölls med 225 röster mot\r\n72 för reservation 7 av Elver Jonsson m.fl.</pre><pre>Mom. 7 (kvinnors arbetsmiljö)</pre><pre>Först biträddes reservation 9 av Kersti Johansson\r\noch Anna Horn af Rantzien med 54 röster mot 19\r\nför reservation 10 av Karl-Erik Persson. 221\r\nledamöter avstod från att rösta.</pre><pre>Härefter bifölls utskottets hemställan med 201\r\nröster mot 52 för reservation 9 av Kersti Johansson\r\noch Anna Horn af Rantzien. 43 ledamöter avstod\r\nfrån att rösta.</pre><pre>Mom. 9 (kvinnors företagande och regional balans)</pre><pre>Utskottets hemställan bifölls med 244 röster mot\r\n52 för reservation 11 av Kersti Johansson och Anna\r\nHorn af Rantzien. 1 ledamot avstod från att rösta.</pre><pre>Mom. 22 (lagens tillämpningsområde)</pre><pre>Först biträddes reservation 19 av Karl-Erik\r\nPersson med 23 röster mot 18 för reservation 20 av\r\nAnna Horn af Rantzien. 255 ledamöter avstod från\r\natt rösta.</pre><pre>Härefter bifölls utskottets hemställan med 200\r\nröster mot 35 för reservation 19 av Karl-Erik\r\nPersson. 62 ledamöter avstod från att rösta.</pre><pre>Mom. 25 (arbetsmiljöer som domineras av\r\narbetstagare av motsatt kön)</pre><pre>Utskottets hemställan bifölls med 260 röster mot\r\n35 för reservation 23 av Karl-Erik Persson och\r\nAnna Horn af Rantzien.</pre><pre>Mom. 27 (ökat antal kvinnor i maktpositioner)</pre><pre>Utskottets hemställan bifölls med 282 röster mot\r\n14 för reservation 25 av Anna Horn af Rantzien.</pre><pre>Mom. 31 (kollektivavtal och dispositivitet)</pre><pre>Först biträddes reservation 33 av Kersti\r\nJohansson med 52 röster mot 18 för reservation 34\r\nav Karl-Erik Persson. 224 ledamöter avstod från att\r\nrösta.</pre><pre>Härefter biträddes reservation 33 av Kersti\r\nJohansson med 69 röster mot 36 för reservation 32\r\nav Elver Jonsson och Charlotte Branting. 192\r\nledamöter avstod från att rösta.</pre><pre>Därpå biträddes reservation 33 av Kersti Johansson\r\nmed 69 röster mot 53 för reservation 31 av Anders\r\nG Högmark m.fl. 174 ledamöter avstod från att\r\nrösta.</pre><pre>Slutligen bifölls utskottets hemställan med 135\r\nröster mot 71 för reservation 33 av Kersti\r\nJohansson. 90 ledamöter avstod från att rösta.</pre><pre>Mom. 39 (22 § jämställdhetslagen)</pre><pre>Utskottets hemställan bifölls med 193 röster mot\r\n36 för reservation 47 av Karl-Erik Persson. 65\r\nledamöter avstod från att rösta.</pre><pre>Mom. 40 (påföljden för överträdelse av\r\ndiskrimineringsförbuden)</pre><pre>Utskottets hemställan bifölls med 194 röster mot\r\n54 för reservation 49 av Elver Jonsson och\r\nCharlotte Branting. 49 ledamöter avstod från att\r\nrösta.</pre><pre>Mom. 46 (könssammansättningen i AD i\r\njämställdhetsmål m.m.)</pre><pre>Utskottets hemställan bifölls med 208 röster mot\r\n19 för reservation 63 av Karl-Erik Persson. 70\r\nledamöter avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>3 § Nedrustning</pre><pre>Föredrogs</pre><pre>utrikesutskottets betänkande</pre><pre>1990/91:UU18 Nedrustning</pre><pre>Anf. 1 BIRGITTA HAMBRAEUS (c):</pre><pre>Herr talman! Vi skall nu debattera Sveriges\r\nsäkerhetspolitik. Nedrustningspolitiken är ju en del\r\nav den. Det gäller utrikesutskottets betänkande\r\nnr 18.</pre><pre>Herr talman! I reservation nr 7 föreslår centern och\r\nmiljöpartiet att en nordisk parlamentarisk\r\narbetsgrupp tillsätts för en kärnvapenfri zon. Den\r\nsvenska riksdagen står enhälligt bakom tanken på\r\nen kärnvapenfri zon i Norden.\r\nÄmbetsmannagruppen som har utrett det här\r\nunder ett antal år är nu färdig med sin första\r\nrapport, och utrikesministrarna har beslutat låta\r\nden ''ingå som ett led i de säkerhetspolitiska\r\növervägandena i de respektive huvudstäderna''.\r\nMen det behövs ett brett politiskt stöd i de nordiska\r\nländerna om tanken skall kunna förverkligas.\r\nDärför är det i hög grad lämpligt att nu tillsätta en\r\nnordisk parlamentarisk arbetsgrupp för att\r\nfördjupa analysen och kunna nå fram till ett\r\ngemensamt nordiskt förslag om en kärnvapenfri\r\nzon i Norden.</pre><pre>I reservation nr 8 föreslår vi en skärpning av\r\nSveriges praxis när det gäller att ta emot flottbesök\r\nfrån atomvapenländer. En ny tanke är att Sverige\r\nskulle kunna arbeta för synsättet att passage med\r\nkärnvapen ombord inte skall betraktas som\r\noskadlig. Den skall därmed enligt\r\nhavsrättskonventionen kräva samtliga\r\nkuststaternas tillstånd.</pre><pre>Herr talman! Under många år har centerpartiet\r\narbetat för att befria FN-organet IAEA från den\r\nförlegade uppgiften att sprida kärnkraft över\r\nvärlden. Vi vidhåller kravet på ändring i IAEAs\r\nstadga i reservation nr 10.</pre><pre>FNs generalförsamling tillsatte sitt\r\natomenergiorgan i Wien när den allmänna\r\nmeningen var att kärnkraften var en oerhört\r\nvärdefull energikälla, som hela världen måste få\r\ntillgång till. Man ansåg att den var billig, säker och\r\nouttömlig. Det här var på 50- och 60-talen. Nu vet\r\nvi att man misstog sig grovt. Land efter land\r\nbeslutar sig för att avveckla kärnkraften, särskilt\r\nefter Tjernobylkatastrofen. Det senaste exemplet\r\när Spanien. Tidskriften Ny Teknik rapporterade\r\nnyligen att Spanien kommer att avbryta arbetet på\r\nde fem reaktorer som är under byggnad. Hittills har\r\nde kostat motsvarande 50 miljarder svenska\r\nkronor, och kraftsbolagen får 35 miljarder i\r\nskadestånd. Man avbryter ändå byggandet av hela\r\ndet nya kärnkraftprogram som man förut har\r\nbeslutat om.</pre><pre>Det är inte rimligt att FN skall ha ett organ för att\r\nsprida en viss teknik, som dessutom är så allvarligt\r\nifrågasatt. Nästa gång FNs generalförsamling får en\r\nrapport från IAEA bör Sverige ta initiativet till en\r\nstadgeändring.</pre><pre>Herr talman! Vi behöver tänka över vår\r\nsäkerhetspolitik i en förändrad värld. Centerpartiet\r\nföreslår en parlamentarisk utredning för att\r\nklargöra Sveriges roll.</pre><pre>Sedan det kalla kriget har staterna i olika\r\ninternationella fora, t.ex. i FNs\r\nnedrustningskonferens CD i Genève, varit\r\nuppdelade i väst och öst och i en tredje grupp.\r\nSverige tillhör denna s.k. NN-grupp, dvs. neutral\r\nand non-allied states, neutrala och alliansfria stater.\r\nDär är majoriteten u-länder. Vi har satsat\r\nförhållandevis mycket sakkunskap och andra\r\nresurser. Vi har vunnit många u-länders förtroende\r\noch ibland kunnat medla mellan i- och u-länder.</pre><pre>Man räknar med att 80 % av världens befolkning\r\nkommer att bo i u-länderna en bit in på 2000-talet.\r\nDe rika är redan i dag en mycket liten minoritet på\r\njorden, och majoriteten i FNs generalförsamling\r\nutgörs av u-länder. Orsaken till att Sverige kunnat\r\npåverka en del i FN-sammanhang beror, tror jag,\r\njust på att vi solidariserat oss med världens\r\nmajoritet, de fattiga länderna, och arbetat för en\r\nrättfärdigare världsordning.</pre><pre>När nu väst och öst inte längre bekämpar varandra\r\ni skilda grupper håller samarbetsmönstret på att\r\nändras. Vi är egentligen tillbaka i grundkonflikten,\r\nden mellan rika och fattiga, nord--sydkonflikten.\r\nSveriges neutralitetspolitik och vårt oberoende av\r\nstormaktsintressen har lika stor betydelsei denna\r\nsituation som under det kalla kriget. Vår neutralitet\r\när ju sekelgammal och inget som vi uppfunnit efter\r\nandra världskriget.</pre><pre>FN skapades en gång för fred med insikten att fred\r\nbara kan säkerställas på jorden om orättvisorna och\r\nförtrycket undanröjs. Sverige har från första början\r\nmed stor entusiasm gått in för att arbeta för FNs\r\nideal.</pre><pre>Nu har emellertid Sverige börjat ändra policy och\r\nalltmer solidariserat sig med rikemanslägret, utan\r\natt riksdagen tagit ställning till detta.</pre><pre>Internationella valutafonden bestämmer numera u-\r\nländernas ekonomiska politik, understödd av\r\nVärldsbanken. Där handhas vårt agerande sedan\r\n1988 av finansdepartementet, inte av UD. Det är\r\nalltså finansdepartementet, och inte\r\nutrikesdepartementet, som utformar Sveriges\r\npolicy när det gäller skuldtyngda, fattiga länder.\r\nSverige har accepterat Världsbankens och\r\nValutafondens etnocentriska\r\növerförmyndigarmentalitet. Det är alltså inte\r\nlängre fråga om utvecklingssamarbete mellan\r\nlikaberättigade stater.</pre><pre>Jag ser ett otäckt mönster avteckna sig. När de rika\r\nländernas ekonomiska intressen på olika ställen i\r\nvärlden hotas, kommer det alltid att finnas en\r\nSaddam Hussein att bekämpa, så att inte den rika\r\nvärldens överhöghet raseras.</pre><pre>Sveriges självständiga och aktiva utrikespolitik är\r\nen tillgång. Vi har arbetat för en rättvisare värld\r\ntillsammans med andra likasinnade länder, t.ex.\r\nNorden, Canada, Holland, Australien och Nya\r\nZeeland. En säkerhetspolitisk utredning skulle ta\r\nupp Sveriges roll i detta nord--syd-perspektiv.</pre><pre>Det finns också andra faktorer som hotar vår\r\nsäkerhet. Trots allt tal om livsmedelsöverskott är\r\nEuropa den världsdel som importerar mest\r\nlivsmedel eller insatsvaror för att få fram livsmedel.\r\nWorld Watch Institute i Amerika uppger att\r\nvärldens s.k. spannmålsöverskott bara räcker i\r\ndrygt 60 dagar. Rekordskörden 1990 fyllde bara på\r\nlagret med några få dagar. Kornbodarna i sydvästra\r\nUSA brukas med icke uthålliga metoder så att\r\ngrundvattnet sjunker med upp till 1,5 meter per år.\r\nMiljöförstöringen omöjliggör på många håll\r\nproduktion av hälsosamma livsmedel. U-länderna\r\nkan i många fall behöva använda sin goda\r\njordbruksmark till egna livsmedel i stället för att\r\nexportera foder och mat till oss. Det finns alltså all\r\nanledning att fortsätta se Sveriges livsmedelspolitik\r\nur säkerhetsperspektiv.</pre><pre>I FN-rapporten ''Vår gemensamma framtid'' från\r\nden kommission som Gro Harlem Brundtland var\r\nordförande för, framhålls det att miljöförstöringen\r\nockså är ett hot mot världens säkerhet. Vi för ett\r\nkrig mot naturen genom att producera och hantera\r\nnaturresurserna på ett sätt som inte bygger på\r\nkunskap om naturens förutsättningar. Ekonomi\r\noch ekologi måste förenas för en bärkraftig\r\nutveckling.</pre><pre>Industriländernas spektakulära välstånd åstadkoms\r\nmed produktionsmetoder som inte håller i längden\r\noch som inte är möjliga att kopiera för en majoritet\r\nav världens länder. Belastningen av föroreningar\r\nskulle bli för stor och naturresurserna skulle\r\nuttömmas. Ett exempel som brukar användas är,\r\natt om alla kineser köpte den typ av kylskåp som vi\r\nanvänder och körde vår typ av bilar, skulle\r\natmosfären skadas katastrofalt. Häri ligger stora\r\nrisker för konflikter mellan u-länder och i-länder.\r\nVi kan inte kräva ekologiskt ansvar av u-länderna\r\nom vi inte är beredda att ta det själva.</pre><pre>Omställningen till ett uthålligt produktionssätt är\r\nen inspirerande utmaning för industriländerna. När\r\nvi sluter fred med naturen och börjar\r\nåteruppbyggnadsarbetet, kommer också ekonomin\r\natt blomstra. Nya investeringar behövs för att\r\nersätta de gamla, miljöförstörande systemen. I\r\nstället för att tjäna miljarder på vapen, skulle\r\ninvesterare få en konstruktiv och lönsam uppgift att\r\nplacera kapitalet i nya produktionssystem, som\r\nhushållar med resurser och inte skapar\r\nföroreningar eller avfall. Utmaningen är att\r\ntillverka på ett sådant sätt att resurserna räcker för\r\nalla. I stället för en linejär resurshantering som\r\nskapar avfall byggs en cyklisk resurshantering, där\r\nresurserna brukas, återbrukas och återförs till\r\nnaturens kretslopp.</pre><pre>Den säkerhetspolitiska utredningen som\r\ncenterpartiet föreslår skall ta upp alla dessa och fler\r\naspekter som rör vår säkerhet i ett stort\r\növergripande perspektiv.</pre><pre>Herr talman! Jag ber att få yrka bifall till\r\nreservation nr 2.</pre><pre>Anf. 2 BENGT HURTIG (v):</pre><pre>Herr talman! Vi har vant oss vid att scenerna och\r\ndebattklimatet skiftar snabbt när det gäller de\r\nsäkerhetspolitiska perspektiven i världen. Mordet\r\npå Rajiv Gandhi påminner oss om splittringen i den\r\nväldiga indiska nationen. Det gör även den svenska\r\ngisslan i Kashmir. Det kalla krigets avveckling\r\ninnebar inte att roten till det onda i världen\r\nförsvann. Frånvaron av en ny ekonomisk\r\nvärldsordning består. Stormaktspolitik, förtryck,\r\ndjupnande klassklyftor, flyktingproblem och\r\netniska konflikter rullar på.</pre><pre>Öst--väst-konflikten och det kalla kriget framstår\r\nalltmer som en avledare av de verkliga djupare\r\nkonfliktorsakerna i världen genom att Sovjet aktivt\r\nstödde den koloniala frigörelsen och\r\nantiimperialistiska krafter.</pre><pre>När vi förde den förra nedrustningsdebatten för\r\ndrygt ett halvår sedan talade vi om den revolution\r\nsom inträffat i Europa med Berlinmurens fall och\r\nden tyska återföreningen, som just hade skett.\r\nVerkligheten ansågs ha överträffat drömmen. Ett\r\nnytt samarbetsklimat och en ny alleuropeisk\r\nsäkerhets- och samarbetsordning skulle öppna\r\ndörrarna för ett fredens Europa. Samarbetet\r\nmellan USA och Sovjet med anledning av Iraks\r\noccupation av Kuwait antogs förstärka freden och\r\nnedrustningen.</pre><pre>I december och januari kände en del av oss här i\r\nkammaren nästan en känsla av jubel över att FN nu\r\näntligen fungerade i och med att säkerhetsrådet\r\nhade auktoriserat de militära insatserna i Irak. Vi\r\nsom varnade för att kriget riskerade att skapa nya\r\nproblem var mest som sparvar i tranedansen. Jag\r\nvill påstå att vissa av oss förutsåg\r\nflyktingproblemen, de nya förföljelserna,\r\ncivilbefolkningens lidanden, miljöförstörelsen i\r\nområdet och FNs identitetskris. Det framgår också\r\nav riksdagens protokoll.</pre><pre>FNs handlingskraft när det gäller palestinier,\r\nkurder, cambodjaner, de svarta i Sydafrika,\r\ntimoreser m.fl. folk har inte förändrats nämnvärt i\r\nden nya världsordningen med bara en supermakt. I\r\nfallet Cambodja kan man t.o.m. hävda att\r\nsupermakten tillsammans med Kina och i skydd av\r\nFN är i färd med att hjälpa en av efterkrigstidens\r\nvärsta folkmordsregimer, de röda khmererna,\r\ntillbaka till makten. Den sortens stalinister passar\r\ntydligen bra som USAs och Kinas ''bad guys'' i\r\ndenna del av världen.</pre><pre>I januari februari präglade våra censurerade\r\njournalister median såväl i hela västvärlden som i\r\nvårt land, och lyckan över det framgångsrika\r\nGulfkriget var påtaglig. Media beskrev det kliniskt\r\nrena och kirurgiska kriget med sina smarta bomber.\r\nNu vet vi att bara några få procent av de massiva\r\nbombningarna av Iraks infrastruktur utfördes med\r\nsmarta bomber. Den raserade infrastrukturen och\r\nmiljöförstöringen kommer att bidra till spridning av\r\nepidemier och andra sjukdomar, något som\r\nkommer att drabba civilbefolkningen i området\r\nhårt.</pre><pre>Nu kan också de tidningsartiklar om krigets baksida\r\nsom på grund av censuren inte fick tryckas under\r\nkriget, komma allmänheten till kännedom som\r\nspeciallitteratur. Efterfrågan på de smarta\r\nbomberna ökar, och den amerikanska\r\nkrigsindustrin gör lysande affärer.</pre><pre>Det fanns, enligt min mening, intellektuella på\r\nhögerkanten som i februari inte visste hur många\r\naraber som dog och som deklarerade att de inte\r\nhade medkänsla för några andra än de allierades\r\nfamiljer. Med araber fanns ingen medkänsla.\r\nBilden av kriget fick en tidvis rasistisk prägel, som\r\nför mig förde tankarna tillbaka till 30-talet, även om\r\ndet var Saddam Hussein som liknades vid Hittler.</pre><pre>Enligt undersökningar var opinionen i vårt land den\r\nmest krigspositiva i hela Europa. Men nu, några\r\nmånader senare, har hyllningarna till krigshjältarna\r\nebbat ut. Nu möts vi inte längre av löpsedlar som\r\ntalar om härliga krig. Det har förhoppningsvis\r\nockså blivit en besk smak i munnen på en del av\r\nkrigsnaivisterna.</pre><pre>Mellanösternkrisen lyfte upp EG-staternas\r\nförsvarspolitiska samarbete på dagordningen.\r\nJacques Delors m.fl. talade om behovet av\r\neuropeiska insatsstyrkor för att sättas in i\r\nkonflikthärdar. Den gamla alliansen\r\nVästeuropeiska unionen blåstes till liv och fick\r\ninformellt bli EGs militära instrument.</pre><pre>Den fredens och stabilitetens organisation som EG\r\nansetts vara fick tydliga taggar utåt. Även inåt har\r\nbehovet av taggar aktualiserats. Förslaget om\r\ngemensamma insatsstyrkor också avsedda för\r\nEuropa har väckts. Bakgrunden torde vara de hot\r\nmot inbördeskrig som finns på Balkan, men också\r\nandra etniska konflikter.</pre><pre>Herr talman! Det finns fortfarande anledning att\r\nmed kraft hävda nödvändigheten att använda icke\r\nväpnade metoder i konfliktlösningar och driva\r\nkampen för nedrustning vidare.</pre><pre>Utvecklingen i Sovjetunionen och den därmed\r\nsammanhängande stagnationen i\r\nnedrustningsprocessen har också något förändrat\r\nbilden av möjligheterna till snabb nedrustning. I\r\nutskottsbetänkandet skrivs också att de beslut om\r\nnedrustning som hittills har fattats egentligen inte\r\nså mycket berör norra Europa. Man kan t.o.m. i\r\nvissa avseenden tala om ökningar i vårt närområde.</pre><pre>Jag kan inte finna annat än att det nu inom ESK-\r\nprocessen är rimligt att visa viljan att gå vidare\r\nockså med en minskning av den militära\r\nuppladdningen och förtroendeskapande åtgärder i\r\nnorra Europa. Självfallet måste detta ske i\r\nförhandlingar där alla europeiska staters intressen\r\ntas till vara. Men just balansen i\r\nnedrustningsprocessen borde medföra att turen nu\r\nkommit till norra Europa. För vänsterpartiets del\r\nbehandlar vi detta i reservation nr 4.</pre><pre>För att påskynda tillkomsten av ett totalt\r\nprovstoppsavtal för kärnvapenprov är det viktigt\r\natt Sveriges avståndstagande från proven klargörs\r\nvid varje tillfälle. Detta understryker också\r\nutskottet. Glädjande nog har Sovjet avstått från\r\nproven i Novaja Zemlja under detta år, och vi\r\nhoppas att man fortsätter med det.</pre><pre>Sammanfattningsvis: Den katastrofala ekonomiska\r\nsituationen i världen, flyktingproblemen, de\r\netniska konflikterna, miljöproblem samt de\r\npågående krigen borde göra det naturligt att vid\r\nsidan av den försvarspolitiska beredningen också\r\ngöra en övergripande säkerhetspolitisk utredning,\r\nsom nyss nämndes av föregående talare, Birgitta\r\nHambraeus. I en sådan borde förutsättningarna för\r\nsåväl biståndspolitik som aktiv utrikespolitik,\r\nmedlemskap i EG, handelspolitik och\r\nsammanhängande problemområden analyseras.\r\nDetta behandlas i reservation nr 2, som jag också\r\nyrkar bifall till.</pre><pre>Ett led i att göra Östersjön till ett kärnvapenfritt\r\nhav vore enligt min mening att skärpa praxisen vid\r\nörlogsbesök med eventuellt kärnbestyckade fartyg\r\ni enlighet med reservation nr 8.</pre><pre>När det gäller FNs roll som bevarare av freden är\r\ntonläget i utskottets betänkande nu betydligt\r\nannorlunda än vad tongångarna var i debatten som\r\nfördes i januari. Nu speglas FNs kris och den\r\ninternationella debatten om tillämpningen av\r\nresolutionerna på ett hyggligt sätt. Att\r\nutskottsmajoriteten ändå avstyrker vår att-sats om\r\natt vi bör ge regeringen i uppdrag att initiera en\r\nkritisk debatt i syfte att stärka FN uppfattar vi som\r\nen markering att vi inte fått riktigt allt tillgodosett.\r\nÄven det yrkandet borde ha kunnat besvarats till\r\nstöd för en mer aktiv utrikespolitik. Vi har därför\r\navgett reservation nr 11 i detta ärende.</pre><pre>Herr talman! Härmed yrkar jag bifall till\r\nreservation 2 och 11.</pre><pre>Anf. 3 INGER SCHÖRLING (mp):</pre><pre>Herr talman! Vi lever i dag i den mest\r\nmilitariserade tidsepoken i mänsklighetens\r\nhistoria. Vapenarsenalerna är ohyggliga. Det finns\r\nkärnvapenladdningar, kemiska och biologiska\r\nstridsmedel, raketer och robotar som kan förgöra\r\nmänskligheten flera gånger om. Det satsas\r\nofantliga summor på militärt försvar. Även u-\r\nländerna spenderar enorma summor på vapen.\r\nSedan 1960 har militärutgifterna ökat dubbelt så\r\nsnabbt per capita som inkomsten i u-länderna enligt\r\nVärldsbankens årsapport från 1990.</pre><pre>Alla vet vi att detta är kvalificerat globalt vansinne\r\noch att vi nu står inför en stor utmaning. Vi måste\r\ngemensamt lösa hoten mot vår livsmiljö,\r\nozonskiktets förtunning, förgiftat grundvatten,\r\nförsurning, förorenade hav och riskerna för\r\nradioaktiva utsläpp. Vi människor har bara en\r\nvärld, en moder jord.</pre><pre>Det militära försvaret slukar energi, råvaror,\r\nmarkresurser och bidrar också till en gigantisk\r\nmiljöförstöring, där produktion, provning och\r\nunderhåll av konventionella, kemiska samt\r\nbiologiska vapen och kärnvapen förorenar världens\r\njord, vatten och luft med stora mängder gifter och\r\nradioaktiva ämnen. De medel vi vill använda för att\r\nförsvara oss skapar i stället i sig nya hot mot frihet\r\noch fred och miljö.</pre><pre>Den omvälvning som skett under 1989 och 1990\r\nmed demokratiprocessen i Sovjet, Berlinmurens\r\nfall, det kalla kriget slut och ESK-processens\r\nresultat med reella truppnedskärningar har varit\r\nmycket positivt och skapat ett hoppfullt klimat för\r\nmilitär avrustning och fred. Trots de nya\r\noroshärdara som vi nu ser finns också nya\r\nmöjligheter till samarbete, och fredsprocessen\r\nfortsätter och måste fortsätta.</pre><pre>Sveriges roll i det internationella\r\nnedrustningsarbetet kan bli än större om vi själva\r\nvågar visa vägen till nedrustning och avveckling av\r\nvapenexporthandeln. Vi anser att aktiv svensk\r\nfredspolitik inte kan förenas med vapenexport.</pre><pre>Vi har i vår partimotion framlagt ett tolvpunkts\r\nförslag till hur Sverige kan arbeta för en aktivare\r\nfredspolitik. Några av punkterna har mer utförligt\r\nföljts upp i andra motioner, t.ex. nedskärning av\r\nmilitärutgifterna och omstrukturering av försvaret\r\ntill ett allsidigt social- och miljöförsvar, men även\r\navveckling av vapenexporten. Jag skall gå in på en\r\ndel av dessa tolv punkter, som också återfinns i våra\r\nreservationer.</pre><pre>Vi måste slå vakt om och stärka neutraliteten\r\ngenom att avstå från medlemskap i ett EG som tar\r\nallt fler steg i ritning mot en militär makt.</pre><pre>I reservation 1 finns en redogörelse över vad som\r\nhar hänt sedan utskottet i november 1990\r\nförmodade att en militärpakt inom EG inte skulle\r\nvinna gehör hos medlemsländerna.</pre><pre>Vi tycker att den redogörelse av\r\nhändelseutvecklingen som finns i reservationen\r\nborde varit med i betänkandet. I februari har\r\nFrankrike och Tyskland lagt fram gemensamt\r\nförslag om en sammansmältning mellan WEU och\r\nEG. I april presenterade Luxemburg ett\r\nkompromissförslag där det föreslås att EG-\r\nländerna skall ''agera gemensamt på den\r\nvärldspolitiska kartan''. Man menar att man skall\r\nsamordna vapenutveckling, vapenexport,\r\nnedrustning, FN-aktioner och handelsblockader.</pre><pre>I traktatförslaget, artikel H, talas om att EG skall\r\nuppträda enat i internationella organisationer och\r\natt majoritetsbeslut skall kunna fattas. Vidare sägs\r\n''att medlemsländerna stödjer aktivt och utan\r\nförbehåll unionens utrikes- och säkerhetspolitik\r\nmed utgångspunkt i ömsesidig lojalitet och\r\nsolidaritet''.</pre><pre>Just i dessa dagar sitter regeringen och de\r\nborgerliga partiledarna och diskuterar och tvistar\r\nom neutralitetsbegreppet, inför den\r\nmedlemsansökan som eventuellt skall komma\r\ninnan detta riksmöte avslutas. Men vi här i\r\nriksdagen och det svenska folket står utanför dessa\r\nförhandlingar.</pre><pre>Kan vi tro på att det riksdagen beslöt den 12\r\ndecember 1990 fortfarande gäller, nämligen att\r\nSverige bör eftersträva att bli medlem i Europeiska\r\ngemenskapen med bibehållen neutralitetspolitik?\r\nHur länge skall den text vi beslutar om i dag i detta\r\nbetänkande under rubriken ''Svensk säkerhets- och\r\nnedrustningspolitik'' gälla?</pre><pre>I betänkandet sägs: ''Sveriges säkerhetspolitik\r\nutformas väsentligen som ett samspel mellan\r\nutrikespolitiken och försvarspolitiken. Dess uppgift\r\när att bevara landets oberoende och i alla lägen\r\ntrygga en nationell handlingsfrihet för att inom våra\r\ngränser bevara och utveckla vårt samhälle efter\r\nvåra värderingar och därtill verka för internationell\r\navspänning och en fredlig utveckling.'' Någonstans\r\ngår detta inte riktigt ihop.</pre><pre>Vi måste vara mycket tydliga när det gäller vår\r\nneutralitetspolitik och vilken roll vi vill att Sverige\r\nskall spela för fred och nedrustning.</pre><pre>I reservation 3 tar vi upp Sveriges deltagande i\r\nmilitära FN-aktioner. Vi vill att riksdagen skall\r\nfastslå att Sverige under inga omständigheter kan\r\ntänka sig att skicka militär som har till uppgift att\r\nmedverka i krigsuppdrag. Vi vill också att Sverige\r\nskall verka för att FN i första hand beivrar brott mot\r\nFN-stadgan med fredliga medel.</pre><pre>FNs anseende har skadats mycket svårt av\r\nGulfkriget -- det mänskliga lidandet för\r\ncivilbefolkningen, massmordet på kurderna, den\r\nenorma miljöförstöring som Gulfkriget bidragit\r\ntill -- och likväl sitter Saddam Hussein fortfarande\r\nvid makten.</pre><pre>Freds- och miljöarbetet i Nordiska rådet, som\r\nBirgitta Hambraeus var inne på, bör stärkas, och vi\r\nmenar att initiativ bör tas för att utvidga freds- och\r\nmiljösamarbetet runt Östersjön genom att få med\r\nalla Östersjöstater. Också engagemanget med en\r\nkärnvapenfri zon måste förstärkas. Den informella\r\nparlamentariska kommitté som nu arbetar med\r\nfrågan bör enligt vår mening få en formell\r\nförankring, som också sägs i reservation 7 av\r\ncentern och miljöpartiet. Den parlamentariska\r\narbetsgruppen skall ge en fördjupad analys som\r\nskall syfta till att gemensamt nordiskt förslag om en\r\nkärnvapenfri zon i Norden kan läggas fram.</pre><pre>Som ett led i den kärnvapenfria zonen krävs också\r\nuttryckliga garantier för att kärnvapen inte finns\r\nombord på gästande fartyg. Samtidigt som det sker\r\nen reduktion av landbaserade medeldistansmissiler\r\nhar betydelsen av sjöbaserade kärnvapen ökat. För\r\natt kunna upprätthålla en kärnvapenfri zon måste --\r\nmed allt vad det innebär både sakligt och\r\nsymboliskt -- Sverige avvisa alla flottbesök där man\r\ninte kan få garantier för att kärnvapen inte finns\r\nombord.</pre><pre>Greenpeace har i en rapport visat på att ett stort\r\nantal kärnvapenbestyckade fartyg sannolikt har\r\nbesökt Sverige. Vi anser att den rapporten måste\r\ntas på allvar. Det är hög tid att Sverige med skärpa\r\nsäger ifrån att svensk lag om förbud mot att införa\r\nkärnvapen på vårt territorium skall respekteras.</pre><pre>I reservation 8 menar centern, vänsterpartiet och\r\nmiljöpartiet att en åtgärd kunde vara att inte längre\r\nbetrakta passage genom territorialvatten med\r\nkärnvapen som oskadlig och att en passagerare\r\nskulle behöva samtliga kuststaters tillstånd.\r\nNaturligtvis kan man aldrig garantera att risken för\r\nolyckor är helt obefintlig. Så länge risken för\r\nolyckor finns kan man aldrig säga att en sådan här\r\npassage är oskadlig.</pre><pre>Den svenska medverkan i kärnvapenspridningen\r\nmåste upphöra. Sverige bidrar till\r\nkärnteknologispridning genom NPT, icke-\r\nspridningsavtalet. Där vi förbundit oss att bidraga\r\ntill den fortsatta utvecklingen av kärnenergins\r\ntillämpning för fredliga ändamål, som det står i\r\nfördragstexten.</pre><pre>Men här i riksdagen har vi efter en folkomröstning\r\nbeslutat att kärnkraften skall avvecklas. NPT-\r\navtalet är faktiskt oförenligt med riksdagens beslut.\r\nFör trovärdighetens skull bör Sverige kräva en\r\nomformulering av texten enligt miljöpartiets\r\nreservation 9. Detta gäller likaså Sveriges\r\nmedlemskap i IAEA, där Sverige har accepterat\r\nkärnteknologins spridning i världen. Också här\r\nmåste Sverige kräva en omformulering av stadgan i\r\nsyfte att göra den förenlig med beslutet om att\r\navveckla kärnkraften.</pre><pre>I miljöpartiets budgetmotion har vi förordat ett\r\ngeneröst bidrag till fredsrörelsen. Det är oerhört\r\nviktigt att det arbete som fredsorganisationerna\r\nutför, både internationellt och här hemma,\r\nuppvärderas. Arbetet för fred, solidaritet och\r\ninternationell förståelse länderna emellan kan\r\naldrig nog värdesättas.</pre><pre>Herr talman! Miljöpartiet tycker att Sverige skall\r\ngå före på nedrustningens väg mot målet global\r\navrustning. Jag ber att få yrka bifall till\r\nreservationerna nr 3, 9 och 12. Jag ställer mig i\r\növrigt bakom våra egna reservationer och de\r\nreservationer vi har tillsammans med andra.</pre><pre>Anf. 4 EVERT SVENSSON (s):</pre><pre>Herr talman! När man hör Inger Schörling tala här\r\nfår man en känsla av att Sverige ligger långt nere på\r\naktivitetsskalan när det gäller nedrustning. Men i\r\nsjälva verket har Sverige i många år varit\r\nföregångsland. Tillsammans med andra har Sverige\r\nvarit oerhört aktivt på nedrustningsområdet.</pre><pre>Herr talman! Innan jag går vidare vill jag yrka bifall\r\ntill hemställan i utrikesutskottets betänkande nr 18\r\noch avslag på samtliga reservationer som det har\r\nyrkats bifall till.</pre><pre>Det har från svensk sida alltid pågått ett\r\nnedrustningsarbete i internationella fora. Det har\r\nparats med en debatt här hemma om hur stort vårt\r\neget försvar skall vara, eller behöver vara med\r\nhänsyn till de ekonomiska möjligheter vi har och\r\nden hotbild som vi har att ta hänsyn till. Vi önskar\r\nalla att den hotbilden blir mindre, och den har väl\r\nockså minskat under den allra senaste tiden.</pre><pre>Sveriges alliansfrihet och Finlands neutralitet har\r\nockså varit en stabiliserande faktor i Norden. Om\r\nvi vidare skulle få en kärnvapenfri zon -- som vi alla\r\nhoppas på -- som skulle kunna sammankopplas med\r\nen fri zon av kärnvapen genom Europa, genom att\r\nslagfältskärnvapnen, dvs. kortdistansvapnen togs\r\nbort, skulle det bli en utmärkt situation ur\r\nnedrustningssynpunkt. Det bör tilläggas i\r\nsammanhanget att vi vill ha bort alla kärnvapen.\r\nKanske kan vi se den dagen komma. Nedrustning\r\ninnebär att vi får pengar över till civil utveckling,\r\ninte minst i Öststaterna. Jag vill gärna ta Japan som\r\nett exempel. Efter andra världskriget var landet\r\nförbjudet att upprusta. Nu är situationen\r\nannorlunda. Den civila utvecklingen har varit\r\nstörre och bättre än den har varit i t.ex. USA.</pre><pre>Sverige är en alliansfri stat med en aktiv\r\nneutralitetspolitik. Det bör upprepas igen att det\r\ninte betyder åsiktsneutralitet. När det gäller frågan\r\nom de mänskliga rättigheterna har vi sagt att\r\nSverige har rätt att inte ta hänsyn till enskilda\r\nländers suveränitet utan alltid kan ta upp frågan om\r\nde mänskliga rättigheterna. Det betyder att vi så att\r\nsäga bryter den nationella integritetsprincipen.</pre><pre>Efter år av ofruktbart arbete, där rustningen inte\r\nminst i Europa har ökat i omfattning, är vi nu inne\r\ni en ny period. Europa befriar sig från arvet av sitt\r\nförflutna. Så sade regeringscheferna vid ESK-\r\nmötet i Paris i november förra året.</pre><pre>Helsingforsdokumentet 1975 kom till i en helt\r\nannan tid. Men, sade regeringscheferna i Paris,\r\nidéerna hade genomslagskraft, och de har fört oss in\r\ni en ny epok av demokrati, fred och enighet i\r\nEuropa. Trots allt är det så som utskottet anför på\r\ns. 11 i betänkandet, nämligen att Europa är\r\nvärldens mest vapentäta kontinent. Det är med\r\nbeklagande som man gör ett sådant konstaterande.\r\nHerr talman! Det är detta som nu skall ändras.\r\nVägen är beträdd, men vi har tyvärr en lång väg att\r\ngå. Fredsrörelsens krafter kommer att behövas\r\nännu. Det är illa om fredsrörelsen tappar stinget.\r\nNedrustarna måste ha folket med sig.</pre><pre>Vi kan konstatera att upprustningen i u-länderna är\r\nomfattande. Det framgår av betänkandet. Denna\r\nupprustning hindrar den civila utvecklingen. För en\r\ntid sedan hörde jag Ul-Haq -- som har skrivit UND-\r\nrapporten om den mänskliga utvecklingen --\r\nHuman Development -- säga att man i längden inte\r\nkan gå förbi denna fråga. Av massmedia framgår\r\ndet att Världsbanken har tagit upp denna fråga till\r\ndiskussion. Kanske inte helt officiellt, eftersom\r\nVärldsbanken inte skall lägga sig i ländernas inre\r\nangelägenheter, men när man går in och säger att\r\nden offentliga sektorn skall minska, ligger det\r\ninbäddat i detta att i första hand den militära\r\nupprustningen skall minska i omfattning. Utskottet\r\nunderstryker detta och talar om att den civila\r\nutvecklingen är viktigare. Den får inte ställas vid\r\nsidan av den militära upprustningen. Det går inte\r\natt säga till u-länderna att de inte får ha ett försvar.\r\nMen kostnaderna för försvaret får inte bli så stora\r\natt civila uppgifter, hälsovård, sjukvård osv., får\r\nträda åt sidan. Det är ett val som måste göras.</pre><pre>I ESK i Paris säger man att tiden nu är inne att\r\nuppfylla förhoppningarna och förväntningarna som\r\nvåra folk har hyst i årtionden. Herr talman, jag\r\nskall inte citera mera -- det skulle föra för långt.\r\nMen det har varit viktigt att nämna ESK-mötet i\r\nParis, som egentligen är ett andra möte efter det\r\nförsta i Helsingfors 1975.</pre><pre>Vi vet alla att tövädret kom i och med president\r\nGorbatjovs inträde på scenen och den s.k.\r\nBresjnevdoktrinen upphörde att gälla.\r\nSvårigheterna visade sig stora, och regionala och\r\nnationella spänningar har uppträtt. Det vore en\r\nolycka om Sovjetunionen föll sönder. Här finns det\r\nen stormakt som kan förhandla med en annan\r\nstormakt. Vid ett sönderfall vet man inte vilken\r\nsituation som kan uppstå.</pre><pre>Herr talman! Så sent som i april var en grupp\r\nframträdande internationella personligheter -- om\r\nman får uttrycka det så -- samlade i Saltsjöbaden för\r\natt följa upp Brandt-, Palme- och\r\nBrundtlandkommissionernas innehåll under\r\nordförandeskap av Ingvar Carlsson. Jag tar upp\r\ndetta därför att jag tycker att det är viktigt att det\r\ndokumentet lyfts fram och därför att det faller så\r\nväl samman med utrikesutskottets betänkande.\r\nDokumentet -- Common Responsibility in the\r\n1990's -- är värt ett närmare studium.</pre><pre>Man föreslår att FN skall stärkas inte bara som\r\nfredsbevarande organ, utan också som\r\nfredsskapande. Man vill inskränka på vetorätten.\r\nMan vill stärka generalsekreterarens makt och\r\nstärka FNs sociala och ekonomiska insatser. Man\r\ntalar om en permanent valövervakning -- en sak\r\nsom också vi har tagit upp i vårt betänkande. Man\r\nvill utveckla FN-stadgan, och till slut, herr talman,\r\nföreslår man en ny konferens i San Francisco -- en\r\nparallell så att säga till den San Francisco-konferens\r\nsom genomfördes i andra världskrigets slutskede --\r\nför att ta upp FNs roll i världen och se om man kan\r\nändra den och göra den mera offensiv.</pre><pre>Man vill också gå vidare på vägen med fristående\r\nkommissioner på hög nivå och föreslår en sådan\r\nmed uppgift att studera frågan om en utvidgning av\r\ndet globala beslutsfattandet, som man säger,\r\n''common responsibility''.</pre><pre>En annan sak som man tar upp är en utvidgning av\r\nESK till andra regioner. Där pekar man särskilt på\r\nMellanöstern -- vi diskuterar den också här i dag i\r\nsamband med Gulfkrisen. Tänk om vi kunde få ett\r\nESK, eller snarare ett MSK i Mellanöstern! Jag vill\r\npåminna om att ESK skapades i en situation i\r\nEuropa då spänningarna var oerhört starka.\r\nSpänningarna i Mellanöstern är hårda och\r\nmotsättningarna är stora. Det kanske är möjligt att\r\nskapa ett sådant organ. Det vore utmärkt, kanske\r\nen början till en fredsprocess i Mellanöstern.</pre><pre>När jag uppehållit mig, herr talman, vid dessa\r\ndokument beror det på att det, som jag sade, tar\r\nupp många av de frågor utrikesutskottet behandlat.\r\nDet är viktigt att lyfta fram detta dokument. Det\r\ntalas här, kanske också i reservationer, om\r\nupplysning, att vi skall ha mer information. Då är\r\nett sådant här dokument alldeles utmärkt.</pre><pre>Jag har också tagit med mig Fakta om FN, som FN-\r\nförbundet gett ut. Nu har vi FN-förbundets\r\nordförande i bänken här, och jag vill säga att detta\r\när ett alldeles utmärkt dokument för att se vad FN\r\ngör. Detta kan vara ett svar på de framställningar\r\nsom gjorts i utrikesutskottet när det gäller\r\nupplysning och information i detta avseende.</pre><pre>Utrikesutskottet behandlar en motion av Berndt\r\nEkholm m.fl. om medlingsverksamhet i mindre\r\ninstitutionaliserade former.</pre><pre>Den frågan, herr talman, har varit uppe två gånger\r\ntidigare, och utrikesutskottet och sedan riksdagen\r\nhar sedan skrivit till regeringen att man bör göra en\r\nanalys och ge en redovisning till riksdagen i den\r\nfrågan. Man har upprepat detta en gång, och vi\r\nupprepar detta nu igen. Jag vill särskilt understryka\r\nvad vi har sagt, för jag tycker att man inte från ett\r\nutskott kan nöja sig med att tiden går och det som\r\nman begär inte effektueras.</pre><pre>Emellertid kan vi i utskottet säga att en del har\r\nhänt. ESK har skaffat sig ett centrum i Wien som\r\nskall syssla med dessa frågor. Även i FN är denna\r\nfråga uppe.</pre><pre>Jag vill till slut säga någonting om de reservationer\r\nsom kommenterats tidigare av mina kamrater i\r\nutskottet.</pre><pre>Jag vill ta upp Gulfkriget. Det är alldeles riktigt\r\nsom Bengt Hurtig säger att det var värre än någon\r\nav oss trodde. Jag tillhörde de många som begrep\r\natt man träffade inte bara militära mål, utan att det\r\nockså kom att drabba enskilda. Man talar nu om att\r\n150 000 irakier har dödats. Det drabbar nästan\r\n150 000 familjer. Det har skett en fruktansvärd\r\nförstöring som vi nu får reda på. Man kan\r\nnaturligtvis diskutera om FN gjorde rätt. Jag ber er\r\nstudera vad utskottet säger på denna punkt på s. 41.\r\nDet är ord som är väl avvägda, de är vägda på våg.\r\nDet motsatte sig inte beslutet i säkerhetsrådet den\r\nanda i vilken stadgan är formulerad.</pre><pre>Sverige försökte dra ut på denna process och göra\r\nden precis som stadgan säger: Först använder man\r\nsig av andra medel. Tillsammans med Frankrike\r\nförsökte vi nå detta. När beslutet ändå kom i\r\nsäkerhetsrådet måste vi som FN-medlemmar vara\r\nsolidariska med beslutet.</pre><pre>Vi skickade inte militär till området, om man inte\r\nbetecknar som militär dem som skickades med\r\nsjukhuset. Det var en traditionell svensk insats som\r\ngjordes när vi skickade ett sjukhus för att hjälpa\r\nmänniskorna där.</pre><pre>Herr talman! Naturligtvis hade vi önskat att detta\r\nkrig inte hade kommit till. I förlängningen önskar\r\nvi och hoppas att man nu skall sätta kraft bakom\r\nresolutionerna 242 och 338 när det gäller\r\nMellanöstern och Palestinakonflikten.</pre><pre>Man kanske kan litet cyniskt säga: Där har man inte\r\nolja, utan grönsaker, och det kanske gör saken litet\r\nannorlunda när det gäller den aktivitet som\r\nutvecklas. Men det har ändå utvecklats en stark\r\naktivitet för att komma fram till en fredsuppgörelse\r\nockså i den frågan. Jag hoppas att den också skall\r\nfå sin lösning i FN-stadgans anda och efter\r\nsäkerhetsrådets beslut.</pre><pre>Anf. 5 BENGT HURTIG (v) replik:</pre><pre>Herr talman! Jag uppskattar mycket av det Evert\r\nSvensson sade. Jag uppfattade att han delar mycket\r\nav de funderingar som många har när det gäller\r\nFörenta nationernas säkerhetsråd och dess handlag\r\ni denna konflikt och i upptakten till den.</pre><pre>I vår motion har räknats upp en del av de\r\nifrågasättanden som görs internationellt. Även\r\ntankegångarna i utskottet pekar på att det kan\r\nfinnas tveksamheter. Utskottet säger, och alla\r\npartier har godtagit den formuleringen, att militära\r\ntvångsåtgärder aldrig tidigare tillämpats och att\r\nman därför inte kan karakterisera det valda\r\ntillvägagångssättet som oförenligt med stadgans\r\nanda. Det tolkar jag för min del så att man med viss\r\nansträngning skulle kunna förena handlingssättet\r\nmed andan i kapitel 7 åtminstone, men att det\r\nmycket väl kan strida mot bokstaven. Det är\r\nallvarligt nog.</pre><pre>Det förs en internationell debatt, och frågorna har\r\nockså diskuterats på konferensen i Saltsjöbaden.\r\nMot bakgrund av vad Evert Svensson nyss sade\r\ntycker jag att anspråket vi hade på att man skulle\r\nha kunnat uppdra åt regeringen att verkligen\r\ninitiera en kritisk debatt i syfte att stärka FN borde\r\nha bifallits.</pre><pre></pre><pre>Anf. 6 EVA BJÖRNE (m):</pre><pre>Herr talman! I november i höstas gav\r\nParisdokumentet anledning till stor glädje.\r\nDokumentet slår fast att demokrati är den enda\r\nacceptabla styrelseformen. Rättsstaten skall utgöra\r\ngrunden för länderna i Europa. De fundamentala\r\nmänskliga rättigheterna skall garanteras genom lag.\r\nEn gemensam målsättning är att utveckla\r\nmarknadsekonomin. Den ekonomiska friheten\r\nskall balanseras med social rättvisa och med ansvar\r\nför miljön.</pre><pre>Överenskommelser mellan länderna inom\r\nWarszawapakten och NATO om kraftiga\r\nnedskärningar av konventionella vapen och mellan\r\nalla de 34 staterna inom ESK om omfattande\r\nsäkerhets- och förtroendeskapande åtgärder lade\r\ngrunden till möjligheterna för en fredlig utveckling\r\nmot demokrati för alla stater i Europa.</pre><pre>Sedan dess har händelser i Sovjetunionen inneburit\r\natt det s.k. CFE-avtalet inte har ratificerats. Den\r\nryska militärens inställning till avtalet har hindrat\r\nde sovjetiska politikerna från att skriva under.</pre><pre>Sovjetunionen har ställt upp ca 70 000 olika vapen\r\nsom ingår i CFE-avtalet öster om Ural och\r\nklassificerat om tre armédivisioner till\r\nkustförsvaret. Speciellt fusket med de tre\r\narmédivisionerna har inneburit att USA inte\r\nratificerar avtalet. Trots att flera förhandlingar har\r\nägt rum mellan höga företrädare för USA och\r\nSovjetunionen -- t.o.m. på allra högsta nivå -- har\r\nnågon överenskommelse inte nåtts.</pre><pre>Det här förhållandet innebär att förhandlingarna\r\ninom ESK har bromsats upp. De förtroende- och\r\nsäkerhetsskapande åtgärderna fungerar så som\r\növerenskommits. Enligt dessa skall ett\r\nutrikesministermöte äga rum i juni. Hoppet är att\r\nen ratificiering kan komma till stånd i anslutning till\r\ndet mötet. Det är viktigt att det sker, och att Sovjet\r\nvisar respekt för ingångna avtal så att inte hela\r\nESK-processen sätts i fara.</pre><pre>Den sovjetiska, mot CFE-avtalet avtalsstridiga\r\növerföringen av armébrigader till marina enheter\r\ninnebär att Leningrads och Baltikums\r\nmilitärområden förstärkts inte bara kvalitativt utan\r\näven kvantitativt. Det är viktigt att Sverige\r\nprotesterar mot detta inom ESKs ram och bilateralt\r\nmed Sovjetunionen.</pre><pre>Sovjetunionens ekonomiska sammanbrott och de\r\nhändelser som sedan kommit i snabb följd har till\r\nstor del överraskat oss alla. Det var mycket få som\r\nunder 1980-talet verkligen förstod vad som skedde.\r\nDen socialistiska planekonomins totala\r\nmisslyckande, kraftmätningen mellan\r\nsupermakterna och president Reagans kraftiga\r\namerikanska upprustning kom att leda till en totalt\r\nförändrad världspolitisk situation.</pre><pre>Vår omvärld är fortfarande en kokande gryta av\r\nsnabba och överraskande händelser. Folk,\r\nfolkgrupper, minoriteter, etniska minoriteter\r\nkämpar på olika sätt för sin rätt i Central- och\r\nÖsteuropa. Mellanöstern sjuder av fiendeskap och\r\ni flera små stater i tredje världen pågår krig.</pre><pre>Det är oerhört viktigt att vi i Sverige följer\r\nhändelserna i världen och främst de i vårt\r\ngrannskap ytterst noga, analyserar och söker se det\r\nsom verkligen sker. För det krävs att vi inom landet\r\nhar stor kompetens och forskning med hög kvalitet\r\nvid våra universitet och institut. Det är ytterst\r\nväsentligt att vi inom landet har utbildning och\r\nforskning i en omfattning som möjliggör en levande\r\noch saklig debatt inom området. Skall vi nå dit\r\nmåste vi ha en fri forskning och utbildning vid våra\r\nuniversitet. I dag är huvuddelen av vår utrikes- och\r\nsäkerhetspolitiska forskning så noga kontrollerad\r\nav statsmakterna att en oberoende forskning är\r\nnästan omöjlig.</pre><pre>Vi moderater kräver att två professurer inrättas\r\ninom det utrikes- och säkerhetspolitiska området,\r\nen vid Stockholms och en vid Uppsala universitet.</pre><pre>FNs agerande under kriget vid Persiska viken visar\r\nvad FN kan åstadkomma, om enighet råder. Det\r\nvisar att det borde vara riktigt att bygga vidare och\r\nutveckla FN. Det som främst krävs är att\r\norganisationens insatskapacitet utvecklas samt att\r\nresursbasen stärks både ekonomiskt och militärt.</pre><pre>Erfarenheterna från kriget innebär också att den\r\ninternationella vapenhandeln måste bli föremål för\r\nett betydligt större intresse än tidigare från FNs\r\nmedlemsländer. Upprättandet av ett\r\nregistreringssystem för vapenhandeln borde vara\r\nrealistiskt liksom överenskommelser om öppenhet\r\noch restriktivitet.</pre><pre>Möjligheterna att få till stånd en hållbar\r\ninternationell konvention mot kemiska vapen är\r\nbetydligt större nu än före kriget. President Bushs\r\nuttalande förra veckan om att USA är berett att\r\nskrota hela sin arsenal av kemiska stridsmedel\r\nunder en tioårsperiod och att uttryckliga löften om\r\natt USA under inga omständigheter kommer att\r\nanvända sådana vapen öppnar helt nya möjligheter\r\nför en överenskommelse.</pre><pre>President Bush och Gorbatjov undertecknade ett\r\navtal i juni i fjol där de förband sig att till år 2002\r\nförstöra alla sina kemiska vapen utom 2 %. Många\r\nländer i tredje världen var inte villiga att anta ett\r\nsådant avtal om USA och Sovjetunionen skulle\r\nbehålla en del av sina kemiska vapen och eventuellt\r\nsvara med kemiska stridsmedel om deras egna\r\ntrupper attackeras med sådana vapen.</pre><pre>Uttalandet av president Bush om en total skrotning\r\nav de kemiska vapnen kommer med största\r\nsannolikhet att ge resultat. De många och långa\r\nförhandlingarna i Genève kommer äntligen att\r\nkunna resultera i en överenskommelse om en\r\ninternationellt hållbar konvention om kemiska\r\nstridsmedel.</pre><pre>Det gemensamma nordiska bidraget till den\r\neuropeiska säkerheten är den stabilitet, den\r\nvänskap och den ömesidiga respekt som präglar\r\nförhållandena mellan våra länder. I\r\nnedrustningspolitiska sammanhang tar länderna\r\nbetydande hänsyn till varandra.</pre><pre>I Sverige framhålls speciellt från vänsterhåll, värdet\r\nav en kärnvapenfri zon i Norden. Vi moderater\r\nanser att Norden inte kan ses som en i förhållande\r\ntill övriga Europa begränsad zon. De nu pågående\r\nförberedelserna för en ansökan om medlemskap i\r\nEG innebär också att vi skulle markera en\r\nsärställning som i praktiken inte ger särskilt stor\r\nsäkerhet.</pre><pre>Vill man väldigt gärna ha garantier av något slag är\r\ndet till fyllest om en kärnvapenstat gör ett legalt\r\nbindande och generellt verkande åtagande att avstå\r\nfrån bruk av kärnvapen mot en kärnvapenfri stat.\r\nDen kärnvapenfria staten skall i sin tur förbinda sig\r\natt inte anskaffa, tillverka, lagra eller använda\r\nkärnvapen och ansluta sig till icke-\r\nspridningsavtalet. Man får då heller inte bortse från\r\ndet värde sådana garantier från stormakter över\r\nhuvud taget kan ha när det gäller deras egna\r\nintressen.</pre><pre>Ett grundläggande svenskt och nordiskt intresse är\r\natt Östersjöns ställning som ett fritt hav\r\nupprätthålls. Det är ett svenskt intresse att delta i\r\ninternationella örlogsbesök samt att få\r\ninternationella besök till svenska hamnar.</pre><pre>Det är naturligt att frågan om de nordiska havens\r\nfrihet och vikten av marina rustningsbegränsningar\r\nblir globala och inte regionala. Mot en\r\nregionalisering av säkerheten i Norden talar också\r\ndet vitala behovet av att Östersjön inte blir en\r\nstrandstaternas egendom.</pre><pre>Anf. 7 MARIA LEISSNER (fp):</pre><pre>Herr talman! I nästan ett halvt århundrade har\r\nvärldens konflikter och de flesta relationer mellan\r\nolika länder präglats av ett kallt krig mellan två\r\npolitiska system, mellan två militära supermakter,\r\nsom har använt resten av världen som arena för sin\r\nkamp om herraväldet.</pre><pre>I dag på väg till riksdagen satt jag bredvid en\r\nstudent som studerade en tabell över det kalla\r\nkrigets kronologi, från dess början till dess slut. Det\r\när en historisk vändpunkt som vi kommer att kunna\r\nberätta om för våra barnbarn att det kalla kriget nu\r\nhar tagit slut, att en av motorerna för\r\nupprustningen i världen har fått bensinstopp.</pre><pre>Demokratin, pluralismen och marknadsekonomin\r\nhar segrat som grundval för samhällsbygget i allt\r\nfler länder. Därigenom har också chansen till fred\r\nökat. Men fortfarande återstår stora frågetecken på\r\nvår egen kontinent. Ännu kan ingen demokratisk\r\nutveckling tas för given i Sovjetunionen, ännu\r\nåterstår frågtecken vad gäller Sovjets framtida väg\r\noch hur resten av världen kommer att påverkas.\r\nDet räcker med att påminna om händelserna i\r\nBaltikum så sent som för några månader sedan för\r\natt inse hur långt det är kvar innan freden och\r\ndemokratin är givna i vårt närmaste grannskap.\r\nBara om den sovjetiska diktaturen slutgiltigt faller\r\nkan vi räkna med en stabil fred i Europa.</pre><pre>Sveriges säkerhetspolitik påverkas starkt av dagens\r\nutveckling i Europa. Vår traditionella alliansfrihet i\r\nfred, syftande till neutralitet i krig, kanske inte är\r\nlika given i en ny framtid.</pre><pre>Vi är nu beredda att söka medlemskap i EG, något\r\nsom kanske skulle kunna betecknas som en allians.\r\nFrågan om neutralitet får också en ny laddning i det\r\nnya Europa. Om, i en framtid, alla länder i Europa\r\när demokratiska, pluralistiska\r\nmarknadsekonomier, vad har vi då att vara neutrala\r\nemot?</pre><pre>Av sådana skäl måste den framtida\r\nsäkerhetspolitiken bli föremål för en\r\nförutsättningslös analys och en öppen diskussion,\r\ninte minst inom ramen för de EG-diskussioner som\r\nnu pågår. En ny era kräver kanhända nya tankar\r\nockså på det säkerhetspolitiska området.</pre><pre>Men ännu är vi inte i det nya Europa, ännu har inte\r\nnedrustningen i Centraleuropa berört Sverige. Jag\r\nvill understryka den oro som uttrycks i betänkandet\r\ninför risken att nya styrkor byggs upp i Sveriges\r\nnärområde.</pre><pre>En förutsättning för framgång i\r\nnedrustningsförhandlingarna -- vare sig det gäller\r\nkonventionella nedrustningsförhandlingar,\r\nförhandlingar om kärnvapen, kemiska vapen eller\r\nandra vapenslag -- är alltid att det finns en politisk\r\nvilja. Ett lysande exempel på detta är de\r\nutomordentligt tröga förhandlingarna rörande\r\nkemiska vapen, som nu under många år har varit\r\nnästan alldeles färdiga -- det är bara den politiska\r\nviljan som har saknats för att man skall kunna\r\nslutföra det hela och få ett avtal till stånd. I likhet\r\nmed bl.a. Inger Schörling tycker jag att det är\r\nväsentligt att påpeka att det fortfarande finns en\r\notrolig förstörelsekapacitet kvar på\r\nkärnvapensidan. Det är oroande att den politiska\r\nviljan till att slutföra förhandlingar nu tycks\r\naningen avmattad, möjligtvis med några undantag.</pre><pre>Kärnvapen till havs är en kategori av kärnvapen\r\nsom blir mer och mer intressant allt eftersom\r\nnedrustningsförhandlingarna ändå fortskrider. I\r\nregeringsförklaringen sade statsministern att\r\nSverige avsåg att lägga fram en resolution om\r\nkärnvapen till havs. Detta har ännu inte gjorts, och\r\ndet är oroande att så inte har skett.</pre><pre>När supermaktstvångströjan har lyfts av de lokala\r\nkonflikterna i resten av världen finns en oroande\r\ntendens till att den politiska situation som uppstår\r\nnär väl öst--väst-kompassen har försvunnit från de\r\nlokala konflikternas karta blir mycket splittrad och\r\nfragmentariserad.</pre><pre>I Europa ser vi en sådan splittring inte minst i\r\nJugoslavien. Vi ser den även i Tjeckoslovakien och\r\nnaturligtvis framför allt i Sovjetunionen. Utanför\r\nEuropa kan det hända att mordet på Rajiv Gandhi\r\när ett tecken på en sådan splittring. Utvecklingen i\r\nAfghanistan är ytterst oroande, med en politisk\r\nsplittring, där kampen mellan de olika\r\nbefrielsegrupperna ibland verkar vara något mer\r\nintressant än den gemensamma kampen mot\r\nfienden. Även i Sydafrika och på många andra\r\nställen hindrar och försenar fragmentariseringen en\r\nfredlig och demokratisk lösning.</pre><pre>Man kan också se detta på ett annat sätt. Den s.k.\r\nsplittringen eller fragmentariseringen kan ofta\r\nbestå i krav på demokrati och respekt för en\r\nminoritets etniska särart. Det kan handla om krav\r\nsom har undertryckts under lång tid. Man kan\r\nkanske likna det vid situationen som uppstod när\r\nisen smälte i norra Europa och landet höjde sig\r\nefter att under lång tid ha varit nedtryckt. På\r\nsamma sätt höjer nu de etniska minoriteterna sina\r\nröster och kräver sin rätt.</pre><pre>Fred, demokrati och utveckling har ett mycket nära\r\nsamband, och de allra flesta av världens konflikter\r\nhandlar om krav på demokrati, krav på respekt för\r\nen etnisk särart och krav på frihet från\r\nkolonialherrar, gamla eller nya.</pre><pre>Världssamfundet kan i detta sammanhang göra en\r\nmycket starkare insats än man tidigare har gjort. I\r\nbetänkandet behandlas flera förslag, bl.a. förslag\r\nom medlingsverksamhet i internationella\r\nkonflikter. Som Evert Svensson nämnde har\r\nriksdagen två gånger tidigare ställt sig positiv till\r\nsådana tankar, och man har beställt analys och\r\nredovisning från regeringen. Återigen tvingas nu\r\nutskottet konstatera att ingenting har gjorts. Detta\r\när inget annat än en oacceptabel nonchalans mot\r\nriksdagens beslut.</pre><pre>I en flerpartimotion förs det fram tankar på ett\r\ninstitut för valövervakning, och utskottet har ställt\r\nsig positivt till förslaget. Det är mycket glädjande\r\natt kunna konstatera att de tankarna fann gehör hos\r\nutskottet. De insatser som har gjorts framför allt\r\nunder de senaste åren för övervakning av val har\r\nvarit mycket spridda. Ibland har insatserna varit\r\nbra, och ibland har de varit sämre. Det har för det\r\nmesta vid de olika valövervakningsinsatser som har\r\ngenomförts varit fråga om olika arrangörer. Det\r\nfinns en stor risk för att nya entusiaster ständigt gör\r\nom samma gamla misstag varje gång en\r\nvalobservation arrangeras.</pre><pre>I utskottsbetänkandet diskuteras FNs roll. Som\r\nnämns i betänkandet har FN vissa begränsningar i\r\nsitt mandat, bl.a. när det gäller principen om\r\nickeinblandning i andra länders inre\r\nangelägenheter. Det skulle därför när det gäller\r\nvalövervakning behövas en samling av kompetens,\r\nt.ex. i form av ett oberoende internationellt\r\ninstitut, kanhända med en konstruktion liknande\r\nSIPRIs. Utskottet gör hos regeringen en\r\nbeställning av en utredning om hur en sådan\r\nkompetensuppbyggnad skulle kunna se ut. Detta är\r\nmycket positivt, och jag är väldigt glad över att\r\nkunna yrka bifall till utskottets hemställan inte\r\nminst på den punkten.</pre><pre>Den framtida och den nuvarande nya\r\nvärldsordningen har kanske betydelse för vilken\r\nSveriges roll i det internationella\r\nnedrustningsarbetet kommer att bli i framtiden.\r\nNeutrala stater kan få en mindre strategisk\r\nbetydelse i den nya världsordning som nu utformas.\r\nSverige har som ett neutralt land tidigare haft en\r\nframskjuten position i nedrustningsarbetet, och vi\r\nkanske nu måste anstränga oss mer än tidigare för\r\natt behålla den positionen. Jag tror att det i det\r\nsammanhanget vore bra om vi kunde utnyttja den\r\nspecifika kompetens som vi har byggt upp på vissa\r\nområden, inte minst den kompetensuppbyggnad\r\nsom sker bl.a. inom FOA. Om man inte är beredd\r\natt göra sådana satsningar kanske Sverige tvingas\r\ntill ytterligare en smärtsam omprövning av den\r\nsvenska modellen, om jag får kalla den så, på det\r\nnedrustningspolitiska området.</pre><pre>Med detta, herr talman, yrkar jag bifall till\r\nutskottets hemställan i dess helhet.</pre><pre>Anf. 8 EVERT SVENSSON (s) replik:</pre><pre>Herr talman! Detta kanske inte är en replik direkt,\r\nmen jag vill ta upp ett par frågor som jag tycker att\r\ndet är värt att säga ett par ord om.</pre><pre>Vi har ju haft en säkerhetspolitisk utredning inom\r\nramen för försvarsdepartementets verksamhet. Jag\r\nkan inte se att en statlig utredning i den här frågan\r\nskulle vara det bästa nu när vi står på gränsen till\r\natt söka medlemskap i EG, där hela frågan måste\r\nkomma upp inom ganska kort tid. Den behöver en\r\nkontinuerlig diskussion och en diskussion som tar\r\nupp just dagens situation.</pre><pre>Vi har ju nu i utrikesutskottet beslutat att ha en\r\nutfrågning nästa tisdag, den 28, om just\r\nsäkerhetsfrågorna visavi EG. Det tror jag är ett bra\r\nsätt att få till stånd en bra diskussion på den\r\npunkten. Vi har bett den bästa expertis som vi kan\r\nse i landet komma dit och svara.</pre><pre>Ett par ord också om nedrustningen i Europa och\r\nflyttningen till marina styrkor. När jag hörde Eva\r\nBjörne tala fick jag en känsla av att ...</pre><pre>Anf. 9 ANDRE VICE TALMANNEN:</pre><pre>Replikrätten gäller Maria Leissners anförande.</pre><pre>Anf. 10 EVERT SVENSSON (s) replik:</pre><pre>Herr talman! Jag passade tydligen inte på då. Tack!</pre><pre>Anf. 11 MARIA LEISSNER (fp) replik:</pre><pre>Herr talman! Jag vill lugna Evert Svensson med att\r\nsäga att jag inte, vare sig tidigare i utskottsarbetet\r\neller nu i kammaren, krävt en ny säkerhetspolitisk\r\nutredning. Däremot tycker jag att det är på sin plats\r\natt när vi diskuterar säkerhetspolitik och\r\nnedrustning i kammaren också resonera om den\r\nomprövning som kanske måste göras i framtiden.\r\nJag understryker att det är viktigt med just en\r\nförutsättningslös diskussion, bl.a. inom ramen för\r\nde EG-diskussioner som pågår, men också med en\r\nöppen diskussion mellan oss andra, t.ex. oss som är\r\nnärvarande här i kammaren -- vi har en ny värld på\r\nmånga sätt. Vi måste kanhända också diskutera\r\nomprövningar på säkerhetspolitikens område i\r\nframtiden. Men jag krävde som sagt ingen\r\nutredning. Där håller jag med Evert Svensson.</pre><pre>Anf. 12 EVERT SVENSSON (s) replik:</pre><pre>Herr talman! Det uppmärksammade jag, men jag\r\nville påminna om den utfrågning som vi har i\r\nutrikesutskottet. Jag tror att det är precis på det\r\nsättet man skall gå till väga.</pre><pre></pre><pre>Anf. 13 INGELA MÅRTENSSON (fp):</pre><pre>Herr talman! Det betänkande som vi nu behandlar\r\nbenämns Nedrustning. Jag tycker inte att det är en\r\nhelt adekvat rubrik, eftersom inte alla motioner\r\nhandlar om vapen utan många tar upp just\r\nsäkerhetspolitiska frågor.</pre><pre>Det är dags att se över begreppet säkerhet. Det\r\nhandlar inte bara om militärt försvar. Tvärtom är\r\ndet andra faktor som är viktiga för att en stat eller\r\nregion skall uppleva säkerhet. Därför anser jag,\r\nprecis som Maria Leissner, att det är angeläget att\r\nvi i Sverige får en bred säkerhetspolitisk debatt,\r\nsom engagerar hela befolkningen och inte bara\r\nutrikesutskottet och dem som kan vara med i dess\r\nutfrågning. Det gäller att få till stånd en mycket\r\nbredare diskussion. Det är nödvändigt, inte minst\r\nmed tanke på de viktiga beslut som vi har att fatta\r\nnu i riksdagen om försvarets framtid och om\r\nmedlemskap.</pre><pre>En sådan debatt skulle kunna initieras av\r\nregeringen. Man skulle t.ex. kunna tillsätta en\r\nsäkerhetspolitisk kommitté eller utredning. Jag har\r\ninte ställt det kravet i motionen, men det är en typ\r\nav åtgärd som man kunde vidta för att få till stånd\r\nen bred debatt.</pre><pre>Försvarskommittén har ju deklarerat att den har till\r\nuppgift att se över de militära frågorna. Även om\r\nman tar in andra faktorer i arbetet har förslagen\r\nhittills bara rört militära frågor.</pre><pre>Ett annat sätt att initiera en sådan debatt vore att\r\nanordna en folkomröstning om svensk\r\nsäkerhetspolitik.</pre><pre>Utskottet anser i stället att den här diskussionen\r\nskall sköta sig själv, och det beklagar jag. Jag kan\r\ninte dela Evert Svenssons uppfattning att det här\r\nsköter sig självt, utan jag tycker att regeringen,\r\nutskottet och andra som har att fatta beslut i de här\r\nfrågorna skall se till att det blir en mycket bredare\r\ndebatt. Det här gäller ju hela svenska folket, och\r\ndet är en väldigt viktigt fråga.</pre><pre>När det gäller en nordisk kärnvapenfri zon nöjer sig\r\nutskottet med att konstatera att den rapport som\r\nämbetsmannagruppen har tagit fram nu skall\r\n''studeras och ingå som ett led i de\r\nsäkerhetspolitiska övervägandena i de respektive\r\nhuvudstäderna''. Det är taget från\r\nutrikesministermötet. Precis som om man inte hade\r\nstuderat den här frågan tillräckligt! Man har nu\r\nhållit på och studerat frågan i en massa år. Nu är det\r\ndags att ta ett gemensamt initiativ från de nordiska\r\nutrikesministrarnas sida, om man verkligen menar\r\nallvar med zonen. Annars kan man strunta i de här\r\ndiskussionerna.</pre><pre>Så har vi hamnfrågan igen. Sist vi diskuterade den i\r\nkammaren -- i höstas -- hade Greenpeace nyligen\r\npresenterat en rapport som var gjord på\r\nvetenskaplig grund och i vilken man drog slutsatsen\r\natt Sverige haft besök av amerikanska örlogsfartyg\r\nsom vid 31 tillfällen haft kärnvapen ombord. Inger\r\nSchörling tog i sitt anförande också upp den\r\nrapporten. Utskottet har däremot inte alls berört\r\nden.</pre><pre>Förra gången vi tog upp den här frågan i\r\nriksdagen -- i höstas -- konstaterades det att\r\nrapporten fanns men att den nu skulle noggrant\r\nstuderas av regeringen. Man undrar då: Vad har\r\nregeringen kommit till för slutsats? Men det får vi\r\ninte veta i utskottets betänkande.</pre><pre>Anser man att det finns fog för misstankar om att\r\nutländska besökare inte respekterar beslutet att det\r\n''råder generellt förbud att medföra kärnvapen vid\r\nbesök i Sverige''? Det är inte bara Greenpeaces\r\nrapport som finns på det här området. Det finns\r\näven en rapport som Forum för nordisk\r\nsäkerhetspolitik har tagit fram med nordiska\r\nexperter. De kommer också till slutsatsen att de\r\nfartyg som är kapabla att ha kärnvapen normalt sett\r\nhar kärnvapen ombord också när de gästar\r\nfrämmande hamnar. Varför tar utskottet inte upp\r\nde rapporterna till behandling och gör något slags\r\nbedömning av frågan? Jag tycker att det saknas i\r\nresonemangen om hamnfrågan.</pre><pre>Jag och de andra motionärerna i U430 anser att det\r\när dags för Sverige att följa Nya Zeelands exempel.\r\nNär kärnvapenstaterna inte är beredda att svara på\r\nfrågan om de har kärnvapen ombord eller ej bör de\r\ninte heller få komma in i våra hamnar.</pre><pre>Utskottet framhåller att örlogsfartygen är en del i\r\nett större militärt utbyte, som ökar förtroendet\r\nmellan länder. På vilket sätt ökar man förtroendet\r\ngenom att göra på det här viset och försöka lura\r\nsvenska folket att man inte har kärnvapen ombord\r\nfastän allting tyder på att man faktiskt har det? Det\r\nkan ju inte öka förtroendet mellan länderna!</pre><pre>En annan fråga som är väldigt viktig inom\r\nfredsrörelsen är att få till stånd ett totalt förbud mot\r\nkärnvapenprov. Jag har tidigare kritiserat Sveriges\r\nhållning i FN när det gällt den ändringskonferens\r\nsom hölls i New York i början av det här året. När\r\nförslaget första gången kom upp i FN röstade\r\nSverige emot en sådan konferens. När den väl hade\r\nbeslutats hade jag en debatt här med bl.a. Maj Britt\r\nTheorin, som bedyrade att Sverige aktivt och på ett\r\nkonstruktivt sätt skulle bidra vid konferensen.\r\nDärför blev jag litet besviken när jag läste Maj Britt\r\nTheorins tal från öppningen av den konferensen,\r\ndär hon fortfarande ansåg att dessa diskussioner om\r\nprovstopp skall bedrivas i Genève i CD. Utskottet\r\nframför också att diskussionerna om provstopp\r\nskall föras i CD. Jag tycker att det är beklagligt. Det\r\nhar nämligen inte hänt någonting när man har fört\r\nförhandlingar i Genève. Man har inte ens fått upp\r\nfrågan på agendan. Nu hade man för första gången\r\nen omröstning i januari i år i New York. Lyckligtvis\r\nvar Sverige med på att man skulle kunna ta upp\r\nfrågan igen i FN vid lämpligt tillfälle som\r\nordföranden avgör. Jag är glad för att Sverige\r\nåtminstone var med på den omröstningen och gick\r\nemot kärnvapenstaterna som vill motverka detta.\r\nVi kan inte bara lita på att det sker någonting i\r\nGenève, eftersom det inte har hänt något på så\r\nlänge. Det måste finnas press även från annat håll.</pre><pre>Jag anser att de franska proven är särskilt\r\nhänsynslösa. Utskottet anser att länderna i\r\nregionen bör ta initiativ till att en oberoende\r\nexpertgrupp sänds till Frankrikes\r\nprovsprängningsområde. Det beklagliga är att de\r\nsom verkligen drabbas av de franska proven --\r\nfolket i franska Polynesien -- inte har någon\r\nmöjlighet att ta sådana initiativ. Enligt den franska\r\nkonstitutionen får de inte föra upp den här frågan i\r\nparlamentet. Trots att de har representanter i\r\nfranska parlamentet får de inte ta upp frågan. De\r\nhar krävt att få reda på vilka konsekvenser dessa\r\nprov får för människor och djur i området, men de\r\nfår inga svar.</pre><pre>Jag var själv ombord på Rainbow Warrior i\r\nområdet före jul. En amerikansk forskare tog då\r\nprover, och man kunde konstatera att det fanns\r\nbåde cesium och kobolt i plankton långt utanför\r\nMururoa. Det här var indikationer på att det läcker\r\nifrån borrhålen. Det finns då all anledning till att en\r\noberoende grupp skulle få komma till Mururoa, ta\r\nprover på vetenskaplig basis i lagunen och se om\r\ndet läcker. Det är en katastrof om det läcker ifrån\r\ndessa borrhål och utsläppen spridds ut över hela\r\nStilla havet. Befolkningen som bor i området har\r\nrätt att få reda på vad den utsätts för.</pre><pre>När jag själv besökte den franska guvernören på\r\nTahiti sade han att Frankrike lämnar rapporter till\r\nFN och att ingen klagar på de rapporterna. Det är\r\ndå dags att klaga på rapporterna och ställa högre\r\nkrav på statistiken och de undersökningar som\r\ngörs. Det skulle uppskattas inte minst av folket i\r\nregionen. Jag tycker inte att Sverige behöver vänta\r\npå ett initiativ, utan det här kan göras direkt i FN.</pre><pre>Avslutningvis vill jag också ta upp frågan om\r\ninformation om FN. Utskottet påstår att medlen till\r\ninformationstjänsten inte har minskat. De kanske\r\ninte har gjort det om man enbart ser till de senaste\r\nåren. De uppgifter jag har visar dock att medlen har\r\nminskat om man ser litet längre tillbaka. Det\r\nviktigaste är kanske inte att få fram exakta summor\r\nutan vilken information som faktiskt kommer ut\r\noch vilken kunskap människor har om FNs beslut.\r\nFolk känner inte till mycket om vilka beslut som\r\nfattas. Det visar sig att även folk man möter inom\r\nfredsrörelsen inte har någon aning om vilken\r\nställning Sverige har tagit i olika frågor, t.ex. att\r\nSverige inte stöder ett avkoloniseringsprogram.\r\nMan blir förvånad när man får reda på att Sverige\r\ntagit denna ställning. Men det kommer inte ut i\r\nmedia. Det måste bli bättre information om FN,\r\ninte minst nu när vi diskuterar FNs roll så mycket.</pre><pre>I regeringsdeklarationen i höstas sade\r\nstatsministern att regeringen kommer i FN att lägga\r\nförslag om förhandlingar om ett förbud mot\r\nkärnvapen till havs. Det var ett mycket bra förslag.\r\nNu skulle jag vilja höra från Evert Svensson som\r\nrepresenterar regeringspartiet här varför man inte\r\nhar lagt fram det här förslaget. Sverige har varit ett\r\nföregångsland när det gäller nedrustningsfrågor,\r\nEvert Svensson. Men jag tycker att man kunde\r\ngaska upp sig litet.</pre><pre>Anf. 14 BIRGITTA HAMBRAEUS (c)\r\nreplik:</pre><pre>Herr talman! Jag vill första säga att jag tycker att\r\ndet är oerhört värdefullt att Ingela Mårtensson for\r\nmed Greenpeaces Rainbow Warrior till det här\r\nområdet där Frankrike genomför sina\r\natombombsprov. Det är oerhört värdefullt att en\r\nledamot av Sveriges riksdag var med där. Ingela\r\nMårtenssons initierade förslag, som bl.a. bygger på\r\nhennes diskussioner med franska guvernören, kan\r\nvi ha mycket stor nytta av här. Jag ber att få tacka\r\nIngela Mårtensson för att hon var där.</pre><pre>Anledningen till att jag begärde ordet var\r\negentligen att jag blev glad över att Ingela\r\nMårtensson ställde sig bakom den\r\nsäkerhetspolitiska utredningen som\r\nutskottsmajoriteten har viftat undan ganska\r\nlättvindigt. Jag är övertygad om att en sådan\r\nkommer, och jag tycker att det vore värdefullt om\r\nså många som möjligt vid votering kunde stödja\r\nreservation 2, där vi vill ha en utredning som\r\nbreddar perspektivet på svensk säkerhetspolitik.</pre><pre>Anf. 15 Berndt Ekholm (s):</pre><pre>Herr talman! Jag tar till orda med anledning av\r\nmotion U416. Det är en socialdemokratisk motion\r\nundertecknad av ett antal broderskapare. I denna\r\nmotion efterlyser vi vidgade insatser för medling i\r\nkonflikter. Denna fråga är nu uppe i kammaren till\r\nbehandling för fjärde gången. År 1989/90 blev det\r\nett tillkännagivande om en noggrann analys av de\r\ntillgängliga instrumenten för internationell medling\r\noch behovet av komplettering av dessa. Det skulle\r\ni sin tur leda till en redogörelse från regeringen till\r\nriksdagen över behovet av svenska insatser.</pre><pre>Vid den förra behandlingen i riksdagen upprepades\r\nefterlysningen av redogörelsen. Av\r\nutskottsbetänkandet framgår att man gör så även\r\nnu, utan att för den skull det är tal om ett\r\ntillkännagivande. Jag har också noterat att\r\nutskottets föredragande Evert Svensson har strukit\r\nunder utskottets text i det här sammanhanget. Det\r\när i och för sig positivt. Samtidigt måste jag tillstå\r\natt det är ganska svårt att förstå varför regeringen\r\nhar så svårt att få fram den här redogörelsen. Även\r\nom det i och för sig inte är en helt enkelt uppgift kan\r\nden trots allt inte vara så svår att man efter drygt tre\r\når inte har lyckats med den. Jag tycker fatiskt att\r\ndet är dags nu.</pre><pre>Behovet av medling är självklart. Utskottet och\r\näven Evert Svensson pekar på FN, ESK och andra\r\nmellanstatliga organisationers insatser. De är\r\nnaturligtvis mycket viktiga. Utskottet tycks dock\r\ninte har observerat -- så var fallet även förra året --\r\natt vi i motionen bl.a. har efterlyst medling inom\r\nstater. Det kan röra etniska eller andra typer av\r\nkonflikter. Det synes oss motionärer som om\r\nkonflikten mellan stater är på väg ut, trots vad som\r\nhänt i Gulfkonflikten.</pre><pre>Interna konflikter inom länder är mycket svåra för\r\natt inte säga omöjliga för FN, ESK och liknande\r\norganisationer att hantera. Det behövs andra typer\r\nav organ och institutioner i lösare former.\r\nExemplen på behoven av medling både mellan\r\nstater och inom stater är många. När det gäller det\r\nhär behovet tror jag t.o.m. att man skulle kunna\r\npeka på att ett sådant behov fanns i samband med\r\nGulfkrisen, inte minst i samband med de\r\nföljdeffekter som har kommit av kriget i\r\nGulfbukten. Det hade varit bra med ett\r\nmedlingsinstitut.</pre><pre>Jag vill hävda att en praktiskt inriktad\r\nmedlingsverksamhet i mindre institutionaliserade\r\nformer behövs. Jag kan inte finna annat än att det\r\nhär behovet och motionens förslag stämmer\r\nutomordentligt väl överens med traditionell svensk\r\nutrikespolitisk profil -- att engagera sig för medling\r\nmellan länder men även för medling i konflikter\r\ninom olika stater.</pre><pre>Jag när förhoppningen att det nu äntligen kommer\r\natt hända någonting, bl.a. efter detta påpekande i\r\ndag.</pre><pre>Överläggningen var härmed avslutad.</pre><pre>Beslut</pre><pre>Mom. 2 (analys av den svenska säkerhetspolitiken)</pre><pre>Utskottets hemställan bifölls med 222 röster mot\r\n66 för reservation 2 av Pär Granstedt m.fl.</pre><pre>Mom. 3 (Sveriges deltagande i militära FN-\r\naktioner)</pre><pre>Utskottets hemställan bifölls med 275 röster mot 15\r\nför reservation 3 av Per Gahrton.</pre><pre>Mom. 25 (omformulering av icke-spridningsavtalet\r\n(NPT))</pre><pre>Utskottets hemställan bifölls med 273 röster mot\r\n15 för reservation 9 av Per Gahrton.</pre><pre>Mom. 36 (FNs roll som bevarare av freden)</pre><pre>Först biträddes reservation 11 av Bengt Hurtig\r\nmed 32 röster mot 15 för reservation 12 av Per\r\nGahrton. 243 ledamöter avstod från att rösta.</pre><pre>Härefter bifölls utskottets hemställan med 253\r\nröster mot 34 för reservation 11 av Bengt Hurtig.</pre><pre>Övriga moment</pre><pre>Utskottets hemställan bifölls.</pre><pre>4 § Särskild löneskatt på pensionsförmåner,\r\nm.m.</pre><pre>Föredrogs</pre><pre>skatteutskottets betänkande</pre><pre>1990/91:SkU29 Särskild löneskatt på\r\npensionsförmåner, m.m. (prop. 1990/91:166, skr.\r\n1990/91:151 och prop. 1990/91:89 delvis).</pre><pre>Anf. 16 HUGO HEGELAND (m):</pre><pre>Herr talman! Vi har väl alla som barn sjungit\r\npsalmen Tryggare kan ingen vara än Guds lilla\r\nbarnaskara. Men, herr talman, nu sjunger vi\r\npensionärer: Otryggare kan ingen vara än\r\npensionärers stora skara. En viss trygghet känner\r\njag dock, men det beror på att jag tillhör moderata\r\nsamlingspartiets skara och inte\r\nsocialdemokraternas.</pre><pre>Här har den socialdemokratiska regeringen\r\nföreslagit att en särskild löneskatt om 22,2 % skall\r\ntas ut på arbetsgivarens kostnader för\r\npensionsutfästelser. Det är ofattbart att\r\narbetsgivaren skall behöva betala skatt för att han\r\nanställer arbetsvilliga pensionärer. Lika otroligt är\r\ndet ju att den socialdemokratiska regeringen, när\r\nden vill brandskatta anställningen av arbetsvilliga\r\npensionärer, två gånger får förslaget förkastat i\r\nlagrådet. Det är faktiskt unikt! Men Sverige är ju\r\nunikt enligt statsminister Ingvar Carlsson.</pre><pre>Den socialdemokratiska regeringen framhärdar.\r\nNu kommer den igen en tredje gång och vill då till\r\nråga på allt elände att lagen om särskild löneskatt\r\npå pensionsförmåner skall träda i kraft den 16 mars\r\n1991, dvs. den dag då skrivelsen tillställdes\r\nriksdagen. Men det är i dag som riksdagen skall\r\nfatta beslut i ärendet. Det är alltså först i dag som\r\ndet verkligen blir lagfäst att man skall ta ut denna\r\nsärskilda skatt på pensionsutfästelser.\r\nMotiveringen lyder: ''Förslaget ger dem som\r\nföreslås bli skattskyldiga starka incitament att vidta\r\nolika åtgärder för att förlägga skatteunderlaget till\r\ntiden före ikraftträdandet.'' Det är alltså\r\nregeringens motivering till att man vill ha denna, i\r\nrealiteten retroaktivbeskattning, något som ju\r\ngrundlagen förbjuder.</pre><pre>Vi avvisar självfallet med all kraft detta förslag i\r\npropositionen om en löneskatt på\r\npensionsförmåner. Enligt vår mycket bestämda\r\nuppfattning bör samtliga socialutgifter successivt\r\nknytas till utgående förmåner. Det skall vara ett\r\nsamband mellan avgift och förmån. Om det inte är\r\ndet, smyger man in en skatt och tar ut en för stor\r\navgift i jämförelse med den förmån man får.</pre><pre>Vidare vill vi givetvis att skattetrycket skall sänkas\r\ntill vad vi kallar Europanivå. Skatter och avgifter\r\nskall alltså anpassas till vad som gäller i vår\r\nnärmaste omvärld för att vi skall kunna konkurrera\r\npå likvärdiga villkor.</pre><pre>Det aktuella förslaget går i rakt motsatt riktning,\r\ntrots att socialdemokraterna äntligen har bestämt\r\nsig för att Sverige skall ansöka om inträde i den\r\neuropeiska gemenskapen. Men det är ju inte\r\nmycket som socialdemokraterna har gemensamt\r\nmed den europeiska gemenskapen.</pre><pre>Vi är också mycket kritiska till\r\nsocialdemokraternas\r\nsocialförsäkringsavgiftspolitik. Det är ett långt och\r\nhelt nytt ord i svenskan, som härmed lanseras. Man\r\nhar använt dessa socialförsäkringsmedel som en --\r\nsom det tycks -- outtömlig källa för allmänna\r\nutgiftsprogram, där sambandet mellan inbetalda\r\nbelopp och utgående förmåner är mycket svagt.\r\nDen tendensen motarbetar vi med all kraft.</pre><pre>Vad vi i Sverige givetvis bör göra är låta de\r\negentliga socialförsäkringsavgifterna, ATP-\r\navgifterna och sjukförsäkringsavgifterna, vara\r\nförmånsrelaterade. Alla avgifter som inte är\r\nförmånsrelaterade -- det är också ett fint ord -- bör\r\nsuccessivt avskaffas. Numera är man ju ''relaterad''\r\ni så många sammanhang, alltså inte bara när det\r\ngäller äktenskapliga relationer.</pre><pre>Jag hoppas att riksdagsstenografen uppfattade att\r\njag stavar ordet successivt med tre s och två c-n till\r\nskillnad från vad som gäller i miljödepartementet\r\nunder Birgitta Dahls ledning. Där tycks man ha\r\nproblem med stavningen i svenska språket.</pre><pre>Herr talman! Med anledning av det anförda yrkar\r\njag bifall till vår reservation i skatteutskottets\r\nbetänkande 29 och avslag på propositionen.</pre><pre>Anf. 17 ANITA JOHANSSON (s):</pre><pre>Herr talman! Hugo Hegeland är alltid fyndig i valet\r\nav ord, både här i kammaren och i utskottet. Men\r\nden skattereform som har genomförts syftar till en\r\nlikvärdig behandling av alla typer av\r\nförvärvsinkomster och till en större neutralitet\r\nmellan beskattningar av privata personers direkta\r\nsparande och beskattning av försäkringssparande\r\noch pensioner.</pre><pre>För att uppnå detta syfte skall livförsäkringsbolag\r\nm.fl. betala en särskild skatt på 10 % för\r\navkastningen på tjänstepensionskapital och en\r\nskatt på 15 % för avkastningen på övrigt\r\npensionskapital.</pre><pre>Herr talman! Avsikten var att en särskild löneskatt\r\npå 22,2 % skulle tas ut på pensionsförmåner. Det är\r\nav tekniska skäl som lagstiftningen fått vänta tills\r\nnu. Orsaken var, som Hugo Hegeland mycket\r\nriktigt påpekade, att lagrådet riktade kritik mot\r\nförslaget. Förslaget har nu bearbetats ytterligare.</pre><pre>För att detta skattebortfall skulle kompenseras\r\nbeslutade riksdagen att höja den allmänna\r\nlöneavgiften temporärt under första halvåret 1991.</pre><pre>I den proposition som vi nu behandlar föreslås att\r\nden tidigare planerade lagstiftningen nu\r\ngenomförs.</pre><pre>Det är bra att det i skatteutskottet råder stor\r\nenighet om detta. Men som vanligt är det\r\nmoderaterna som motsätter sig även detta\r\nskatteförslag.</pre><pre>För att hindra skatteplanering skall reglerna\r\ntillämpas från den 16 mars i år, alltså dagen efter\r\nden dag då regeringens skrivelse lämnades till\r\nriksdagen.</pre><pre>Moderaterna är, som vi har hört, kritiska även på\r\ndenna punkt. Jag tycker att det föreligger särskilda\r\nskäl för att denna lagstiftning skall vara retroaktiv.</pre><pre>Jag tycker, Hugo Hegeland, att det är viktigt att vi\r\ni denna kammare undanröjer alla typer av\r\nskatteplanering. Jag kan konstatera att\r\nmoderaterna även på denna punkt står ensamma,\r\nvilket jag tycker är bra.</pre><pre>Vid remissbehandlingen har det anmärkts att\r\nsjukpension från ITP kommer att beskattas\r\ndubbelt. I propositionen föreslås därför en uttryckt\r\nföreskrift om att sådan sjukpension skall beskattas\r\nenligt de nya reglerna.</pre><pre>Det har nu framkommit att frågan av praktiska skäl\r\nlämpligen bör lösas på motsvarande sätt, dvs. att\r\nsjukpensionen från ITP även i fortsättningen bör\r\nbeskattas enligt nuvarande regler om särskild\r\nlöneskatt och i stället undantas från beskattning\r\nenligt de nya reglerna. Vi förordar alltså en ändring\r\nav propositionen på denna punkt.</pre><pre>Till sist, herr talman, justeras reglerna rörande\r\nbilförmån så att värdet härav skall kunna jämkas\r\nför enskilda näringsidkare. De lagtekniska delarna\r\nkommer att tas upp i ett annat sammanhang.</pre><pre>Jag yrkar bifall till utskottets hemställan och avslag\r\npå reservationen.</pre><pre>Anf. 18 HUGO HEGELAND (m):</pre><pre>Herr talman! Om Anita Johansson vore lika\r\ngammal som jag, dvs. 22 år äldre än hon är, skulle\r\njag tro att hon skulle ha mycket större förståelse för\r\npensionärer, tänka på ett annat sätt om löneskatt på\r\npensionsutfästelser och ha en annan\r\nargumentering. Även om jag hoppas att Anita\r\nJohansson blir 22 år äldre, hoppas jag att hon\r\nfortfarande kommer att vara lika stilig.</pre><pre>Beträffande likvärdig behandling vill jag säga att\r\njag tycker att det innebär en olikvärdig behandling\r\natt man inte tar hänsyn till pensionskostnader och\r\ntill att man vill arbeta in en tillfredsställande\r\npension utan att detta också skall beskattas. Jag\r\ntycker därför inte att Anita Johanssons argument\r\nhåller.</pre><pre>Beträffande att man skall ha likformig skatt mellan\r\nenskilda personer, anser jag att man får ta hänsyn\r\ntill vilka personer det är fråga om, unga resp.\r\ngamla, och det finns även några medelålders.</pre><pre>Det var intressant att man höjde löneavgiften\r\ntemporärt för att skjuta på detta förslag, eftersom\r\ndet var så dåligt genomarbetat de första gångerna\r\nfrån regeringens sida att regeringen fick bakläxa\r\nfrån lagrådet. Då försökte regeringen höja den\r\nallmänna löneavgiften temporärt. På samma sätt\r\nsade regeringen att den skulle höja momsen\r\ntemporärt, men sedan visade det sig att det inte var\r\ntemporärt utan regeringen vill att denna höjning\r\nskall fortsätta att gälla utom för livsmedel. I detta\r\navseende är socialdemokraterna ganska opålitliga.</pre><pre>Beträffande att man skall undvika alla typer av\r\nskatteplanering har Anita Johansson alldeles fel,\r\ntrots att hon har suttit i skatteutskottet mycket\r\nlängre än jag och i vissa avseenden är mycket\r\nduktig. Skatteplanering är nämligen fullt laglig.\r\nAlla planerar sin skatt. Man kan t.ex. betala in\r\npreliminärskatt den 30 april, s.k.\r\nfyllnadsinbetalning. Men däremot ställer vi oss\r\nnaturligtvis inte bakom skatteundanhållande och\r\ngivetvis inte skattefusk. Men vi var inte ensamma\r\nom att vända oss mot denna retroaktiva\r\nlagstiftning, eftersom det faktiskt är fråga om det.\r\nVi har fått skrivelser från Arbetsgivareföreningen\r\noch från handelskammaren som också tryckte på\r\ndetta rättsvidriga. Det kan man inte komma ifrån.</pre><pre>Anf. 19 ANITA JOHANSSON (s):</pre><pre>Herr talman! Jag får som vanligt tacka för\r\nkomplimangerna från Hugo Hegeland. Jag hoppas\r\natt jag om 22 år är lika pigg som Hugo Hegeland är\r\ni dag.</pre><pre>När det gäller momsen, Hugo Hegeland, har den\r\ninte så mycket med detta betänkande att göra. Men\r\nvi har alltså fattat beslut om att momsen skall\r\nsänkas.</pre><pre>Jag tycker att Hugo Hegeland borde bekymra sig\r\nlitet mer för var de borgerliga kamraterna står i\r\nfråga om ett antal skattepunkter. Man kan inte\r\nräkna dem alla, var det någon som sade. Nu vet jag\r\ninte om det är 161 eller 162 olika förslag som\r\nmoderaterna står ensamma bakom när det gäller\r\nskattepolitiken. Och det borde bekymra Hugo\r\nHegeland.</pre><pre>Anf. 20 HUGO HEGELAND (m):</pre><pre>Herr talman! Det bekymrar mig inte alls. Vi har\r\nvarit ensamma i många frågor, men successivt har\r\npartierna fallit in. Vi fick t.o.m.\r\nsocialdemokraterna med på att sänka\r\nmarginalskatten till 50 %. Om man inte skulle våga\r\nuttrycka egna uppfattningar utan bara lägga fram\r\nförslag som man vet att alla andra vill ha, s.k.\r\npopulistiska förslag, t.ex. sänkningen av\r\nmervärdeskatten på baslivsmedel, då anser jag att\r\nman har en dålig framtid.</pre><pre>Men om Anita Johansson hoppas att vara lika pigg\r\nom 22 år som jag är nu, då skall jag rekommendera\r\nden säkraste garantin för det, nämligen att gå in i\r\nmoderata samlingspartiet.</pre><pre>Överläggningen var härmed avslutad.</pre><pre>(Beslut fattades efter 10 %.)</pre><pre>5 § Dubbelbeskattningsavtal med Belgien</pre><pre>Föredrogs</pre><pre>skatteutskottets betänkande</pre><pre>1990/91:SkU36 Dubbelbeskattningsavtal med\r\nBelgien (prop. 1990/91:173).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut fattades efter 10 §.)</pre><pre>Ajournering</pre><pre>Kammaren beslöt kl. 14.15 på förslag av tredje vice\r\ntalmannen att ajournera förhandlingarna till kl.\r\n14.30, då den särskilt anordnade frågestunden\r\nskulle börja.</pre><pre>Återupptagna förhandlingar</pre><pre>Förhandlingarna återuppgogs kl. 14.30.</pre><pre></pre><pre>6 § Muntliga frågor till statsråd</pre><pre>Statsminister Ingvar Carlsson, utbildningsminister\r\nBengt Göransson, Bostadsminister Ulf Lönnqvist,\r\nsocialminister Ingela Thalén och justitieminister\r\nLaila Freivalds hade infunnit sig i kammaren för att\r\nsvara på muntliga frågor.</pre><pre>Förbud mot kärnvapenprov till havs</pre><pre>Anf. 21 INGELA MÅRTENSSON (fp):</pre><pre>Herr talman! Jag skulle vilja ställa en fråga till\r\nstatsministern. När riksdagen öppnades i oktober\r\nförra året sade statsministern i\r\nregeringsförklaringen att ''Regeringen kommer i\r\nFN att lägga fram förslag om förhandlingar om ett\r\nförbud mot kärnvapen till havs.'' Varför har man\r\ninte lagt fram resolutionen i FN?</pre><pre>Anf. 22 Statsminister INGVAR CARLSSON\r\n(s):</pre><pre>Herr talman! Det kan jag inte svara på. Eftersom\r\nvi vid de tidigare frågetillfällena har haft en\r\nrepresentant för utrikesdepartementet närvarande,\r\nsom hade kunnat svara på frågan, beklagar jag att\r\nden inte ställdes då.</pre><pre>Anf. 23 INGELA MÅRTENSSON (fp):</pre><pre>Herr talman! Vi har precis haft en\r\nnedrustningsdebatt där den här frågan kom upp och\r\nvi har motionerat om den. Jag fick vid det tillfället\r\ninget svar av den socialdemokratiska\r\nrepresentanten, utan blev hänvisad att ställa frågan\r\ntill statsministern. Jag tycker att det är dags att gå\r\nfrån ord till handling. Har man inför riksdagen\r\nlovat att lägga en resolution, får man också följa\r\nupp det.</pre><pre>Anf. 24 Statsminister INGVAR CARLSSON\r\n(s):</pre><pre>Herr talman! Det är omöjligt för mig att hålla reda\r\npå alla frågor på alla departement. Vi har\r\nfackdepartementschefer som kan svara på frågan.\r\nIngela Mårtensson kan t.ex. ringa till\r\nutrikesdepartementet, där går det bra att få svar på\r\nfrågan.</pre><pre>Det dubbla pensionstillskottet för unga\r\nhandikappade</pre><pre>Anf. 25 ING-BRITT NYGREN (m):</pre><pre>Herr talman! Jag har en fråga att ställa till\r\nsocialministern. Hur kan det komma sig att man har\r\nplockat bort det s.k. dubbla pensionstillskottet för\r\nförtidspensionerade unga handikappade. Man har\r\ntidigare varit överens om att de unga handikappade\r\nsom har förtidspension skall ha dubbelt\r\npensionstillskott, eftersom behovet då är litet\r\nstörre än när de blir äldre. Nu är det borttaget. Jag\r\nundrar varför man har tagit bort det dubbla\r\npensionstillskottet. Tycker socialministern att det\r\när rätt att ta bort det från de sämst ställda i\r\nsamhället?</pre><pre>Anf. 26 Socialminister INGELA THALÉN\r\n(s):</pre><pre>Herr talman! Jag undrar, Ing-Britt Nygren, om\r\nman inte andra vägar har kompenserat just de unga\r\nhandikappade. Andelen ligger i förhållande till\r\nbasbeloppet lika högt som tidigare, i kronor räknat.</pre><pre>Anf. 27 ING-BRITT NYGREN (m):</pre><pre>Herr talman! I kronor räknat, fru statsråd, förlorar\r\nde förtidspensionerade 1 300 kr. om året. Det\r\nkanske inte är så mycket. Men för en handikappad\r\när det mycket. Det är 1 300 kr. netto. Så mycket gör\r\nde procent som tagits bort.</pre><pre>Förhandlare avseende hyrorna</pre><pre>Anf. 28 JAN STRÖMDAHL (v):</pre><pre>Herr talman! Jag har en fråga till bostadsministern.\r\nI går meddelade finansdepartementet i ett\r\npressmeddelande att en förhandlare skall tillsättas\r\nför att minska hyreshöjningarna i fortsättningen.\r\nFår denne Hyresrehnberg något med sig i bagaget\r\nfrån regeringen att bjuda på eller kommer han lika\r\ntomhänt som förra gången?</pre><pre>Anf. 29 Bostadsminister ULF LÖNNQVIST\r\n(s):</pre><pre>Herr talman! Han får med sig i bagaget de effekter\r\nsom sänkta räntor har på bostadssektorn, och det\r\när ganska väsentligt.</pre><pre>Anf. 30 JAN STRÖMDAHL (v):</pre><pre>Herr talman! Behövs det någon förhandlare för att\r\nfå med sig de effekterna? De finns där ändå, utan\r\ndenne förhandlare.</pre><pre>Anf. 31 Bostadsminister ULF LÖNNQVIST\r\n(s):</pre><pre>Herr talman! Förhandlarens uppdrag är att se om\r\ndet finns förutsättningar för ett stabiliseringsavtal\r\npå hyresområdet som gör att hyreshöjningar kan\r\npressas ned i nivå med eller under\r\ninflationsutvecklingen.</pre><pre>Sänkt matmoms</pre><pre>Anf. 32 OLOF JOHANSSON (c):</pre><pre>Herr talman! I veckan har regeringen föreslagit att\r\nskatten skall sänkas på maten. Centern välkomnar\r\ndenna omsvängning från regeringens sida. Jag vill\r\ngärna läsa ur finansdepartementets\r\npressmeddelande: En lagrådsremiss med förslag till\r\nregler för differentiering av momsen kommer att\r\nläggas fram i juni och en proposition kommer att\r\nläggas fram för höstriksdagen.</pre><pre>Med anledning av detta vill jag fråga statsministern:\r\nOm detta är ett regeringslöfte, måste propositionen\r\nrimligen läggas före valet, kommer så att ske? Om\r\ninte, vad står uttalandet då för?</pre><pre>Anf. 33 Statsminister INGVAR CARLSSON\r\n(s):</pre><pre>Herr talman! Det vi har att ta ställning till nu är om\r\nvi skall sänka momsen generellt med en dryg\r\nprocent. Då behöver inget speciellt beslut fattas.\r\nMan kan också koncentrera sänkningen till vissa\r\nvaror. Väljer man det senare, blir det i och för sig\r\nen mer komplicerad sak. Den behöver planeras på\r\nett sådant sätt att den fungerar bra i praktiken. Den\r\nmåste underställas lagrådet.</pre><pre>Vi bedömer att vi behöver ungefär en månads\r\narbete för att prestera en fullgod lagrådsremiss.\r\nDärefter är det lagrådets arbete som bestämmer\r\nnär en proposition kan läggas fram. Men vi har\r\nbedömt att det inte är möjligt att få besked från\r\nlagrådet så att vi kan lägga fram propositionen\r\nförrän efter valet, alltså till höstriksdagen. Men har\r\nvi gett detta besked nu, kommer vi att fullfölja det.\r\nMed en socialdemokratisk regering vet man alltså\r\nsäkert att detta också blir ett genomfört förslag.\r\nMen jag förstår att Olof Johansson är orolig för hur\r\ndet blir med en borgerlig regering, och det kan jag\r\ntyvärr inte svara på.</pre><pre>Anf. 34 OLOF JOHANSSON (c):</pre><pre>Herr talman! Låt mig fullfölja den här frågan\r\ngenom att vidga den något. Innebär den här\r\ninställningen till sänkt skatt på maten att\r\nsocialdemokraterna också håller på att omvärdera\r\ninställningen till beskattning av annan nödvändig\r\nkonsumtion, t.ex. boende och persontransporter,\r\neller är er omvärdering endast knuten till sänkt\r\nskatt på maten?</pre><pre>Anf. 35 Statsminister INGVAR CARLSSON\r\n(s):</pre><pre>Herr talman! Vi har drygt 8 miljarder att röra oss\r\nmed. Det är belopp som skall läggas ut på ett\r\nförnuftigt sätt. Då har vi ansett att en sänkning av\r\nmomsen på matvaror, och på restauranger vari\r\ningår personalrestauranger, är det lämpliga\r\ntillvägagångssättet. Men som ansvarigt\r\nregeringsparti har vi inte större belopp än så att\r\nröra oss med. Jag vet att centern har lovat ut belopp\r\nsom går därutöver. Men det innebär en\r\nunderfinansiering av skattereformen och det kan vi\r\ninte ställa upp på. Skattereformen skall vara\r\nfinansierad. Den är viktig. Alltfler medborgare\r\ninser också att den är värdefull för den ekonomiska\r\nutvecklingen.</pre><pre>Sedan skulle jag vilja säga till Olof Johansson,\r\neftersom detta är en hjärtefråga för centern: Tänk\r\növer noga i framtiden om detta skall förbli en\r\nhjärtefråga för centerpartiet. Då är det säkrast med\r\nen socialdemokratisk regering efter valet.</pre><pre>Villkorlig frigivning</pre><pre>Anf. 36 EVA BJÖRNE (m):</pre><pre>Herr talman! Jag har en fråga till justitieministern.\r\nJustitieministern sade häromdagen i en skola i\r\nSundsvall att internerna vid våra fängelser\r\nhädanefter kommer att släppas efter två tredjedelar\r\nav strafftiden. Varför har vi sådana generella\r\ndomar, att man släpper fångarna efter en viss tid av\r\ndet utdömda straffet, varför är det inte efter hela\r\ntiden?</pre><pre>Anf. 37 Justitieminister LAILA FREIVALDS\r\n(s):</pre><pre>Herr talman! Det var vid ett besök i Sundsvall i går\r\nsom jag fick frågan om detta. När det gäller\r\nvillkorlig frigivning har alla länder i världen någon\r\nform av system som innebär att den dömde under\r\nvissa förutsättningar eller andra villkor får lämna\r\nfängelset innan vederbörande har avtjänat hela\r\nstraffet. Skälet till det är att man vill ha en piska\r\nhängande över den som har begått ett brott. När\r\nhan har kommit ut från fängelset skall han sköta\r\nsig. Gör han inte det, får han gå in och avtjäna\r\nresten av straffet.</pre><pre>Vi överväger nu att ändra halvtidsfrigivningen till\r\nfrigivning efter två tredjedelar av strafftiden.\r\nDärigenom kommer vi att bli ett av de strängaste\r\nländerna i världen. Det vanliga är halvtidsfrigivning\r\neller t.o.m. frigivning efter en tredjedel av tiden.\r\nMen det finns också en del länder som har två\r\ntredjedels frigivning. Det är det vi kommer att\r\nlägga fram förslag om. Vi har aviserat detta i\r\nbudgetpropositionen.</pre><pre>Dödshjälp</pre><pre>Anf.38 ANITA STENBERG (mp):</pre><pre>Herr talman! Vem eller vilka har socialministern\r\ntänkt skall avgöra när dödshjälp skall sättas in?</pre><pre>Anf. 39 Socialminister INGELA THALÉN\r\n(s):</pre><pre>Herr talman! Denna fråga är inte färdigberedd.\r\nDessutom är det definitivt inte en fråga som lämpar\r\nsig för en snabbfrågedebatt. Det är inte så enkelt att\r\nsvara på en fråga som denna.</pre><pre>Fristående skolor</pre><pre>Anf. 40 ERKKI TAMMENOKSA (s):</pre><pre>Herr talman! Jag har en fråga till\r\nutbildningsminister Bengt Göransson.\r\nScientologiskolan har fått klartecken från\r\nskolöverstyrelsen. Det har vi kunnat läsa om.\r\nVilken är utbildningsministerns principiella\r\ninställning i detta avseende?</pre><pre>Anf. 41 Utbildningsminister BENGT\r\nGÖRANSSON (s):</pre><pre>Herr talman! Principen när det gäller godkännande\r\nav enskilda skolor är att skolorna skall godkännas\r\nom de ger en utbildning som är likvärdig med den\r\nsom man får i grundskolan. Utgångspunkten är\r\nvarje förälders rätt att själv organisera\r\nundervisningen för sina barn på de premisserna.\r\nDet görs alltså inte någon värdering av de\r\nbakomliggande organisationerna, bortsett från att\r\nhänsyn tas till deras förmåga att fullfölja\r\nundervisningen på ett kompetent och objektivt\r\nsätt. I det stycket är fristående skolor underkastade\r\ninspektion. De är alltså skyldiga att visa upp sig, så\r\natt man kan kontrollera hur undervisningen\r\nbedrivs.</pre><pre>Alternativmedicinsk behandling</pre><pre>Anf. 42 BARBRO WESTERHOLM (fp):</pre><pre>Herr talman! Jag vill ställa en fråga till\r\nsocialministern. Alternativmedicinkommittén\r\npresenterade sitt betänkande för 42 år sedan.\r\nAlternativmedicinsk behandling kan ju medföra\r\nrisker. Jag vill därför fråga: När får vi förslag till en\r\nny kvacksalverilag?</pre><pre>Anf. 43 Socialminister INGELA THALÉN\r\n(s):</pre><pre>Herr talman! Frågan är under beredning i\r\ndepartementet. Den bedömning som vi gör är att\r\nman någon gång senare i år skall kunna komma\r\nmed förslag.</pre><pre>Däremot är det så, att en del av\r\nalternativmedicinkommitténs förslag kommer fram\r\ni andra propositioner från regeringen.</pre><pre>Beviskraven i brottmål</pre><pre>Anf. 44 WIGGO KOMSTEDT (m):</pre><pre>Herr talman! Jag har en fråga till justitieministern.\r\nNyligen friades två män i en uppmärksammad\r\nmordrättegång i Göteborg. Männen har friats\r\ndärför att man inte har kunnat bestämma vem av de\r\nbåda som har utfört brottet.</pre><pre>Enligt uppgifter i massmedia har justitieministern\r\nuttalat sig och sagt att hon inte är beredd att verka\r\nför en lagändring för att det därmed skall vara\r\nmöjligt att döma någon för mord. Är detta riktigt?\r\nJag undrar alltså om justitieministern kan bekräfta\r\neller dementera den här uppgiften.</pre><pre>Anf. 45 Justitieminister LAILA FREIVALDS\r\n(s):</pre><pre>Herr talman! I den här frågan har jag inte uttalat\r\nmig i massmedia. Däremot har jag deltagit i en lång\r\ndebatt om detta här i riksdagen. Det går att ta del\r\nav den debatten genom att läsa snabbprotokollet.</pre><pre>Det jag har sagt i denna fråga är att det självfallet\r\när så, att vi har en lagstiftning i det här landet som\r\ngör det möjligt att döma någon för mord om man\r\nhar tillräcklig bevisning. Man kan också döma\r\nmänniskor för medhjälp eller anstiftan, eller till\r\nvarje handling som innebär att någon på något vis\r\nhar främjat ett brott. Det som kan brista i det\r\nenskilda fallet är bevisningen.</pre><pre>Den åtgärd som vi måste vidta för att hindra att en\r\nsådan händelse som den i Göteborg över huvud\r\ntaget kan äga rum är att säkerställa att polisen och\r\nåklagarna har tillräckligt med, och dessutom bra,\r\nresurser för att säkerställa den bevisning som finns.\r\nI vårt land skall vi aldrig börja tumma på reglerna\r\nom kravet på bevisning för att döma människor till\r\nbrott. I så fall fjärmar vi oss från alla de länder där\r\nrättssäkerheten anses vara ett adelsmärke för varje\r\nciviliserad stat.</pre><pre>Anf. 46 WIGGO KOMSTEDT (m):</pre><pre>Herr talman! Jag tolkar justitieministerns svar så,\r\natt man, om man skall begå ett mord och gardera\r\nsig för att inte bli dömd, inte skall vara ensam.</pre><pre>Sysselsättningen i byggbranschen</pre><pre>Anf. 47 RUNE EVENSSON (s):</pre><pre>Herr talman! Jag vill rikta en fråga till\r\nbostadsministern. Sysselsättningen inom\r\nbyggbranschen viker, och det ser oroande ut med\r\ntanke på hösten och vintern. Vi socialdemokrater\r\nhar ju alltid sagt att byggandet är en motor i\r\nsamhällsmaskineriet, för det genererar jobb i\r\nmånga led. Som jag ser saken handlar det om att\r\ndet behövs ytterligare stimulanser. Det är\r\nnödvändigt att fatta beslut under den här delen av\r\nåret för att beslut som fattas skall få effekter före\r\nden kommande vintern.</pre><pre>Därför vill jag fråga bostadsministern: Tänker\r\nregeringen släppa loss ROT-programmet inför den\r\nkommande vintern?</pre><pre>Anf. 48 Bostadsminister ULF LÖNNQVIST\r\n(s):</pre><pre>Herr talman! Regeringen har genom beslut tagit\r\nbort de ramar för ombyggnadsverksamheten när\r\ndet gäller våra bostäder som fanns som ett inslag i\r\nsträvandena att dämpa överhettningen på\r\nbyggmarknaden.</pre><pre>Vad som kvarstår är att en högre garanterad ränta\r\ngenerellt gäller efter beslut i riksdagen. Men\r\nregeringen har fått riksdagens uppdrag att, om så\r\nkrävs ur arbetsmarknadssynpunkt, ge dispenser till\r\nförmån för en lägre garanterad ränta. Regeringen\r\nger varje vecka sådana dispenser. Hittills har inget\r\närende avslagits då länsarbetsnämnden har sagt att\r\ndetta behövs ur sysselsättningssynpunkt.</pre><pre></pre><pre>Inlandsbanan</pre><pre>Anf. 49 BÖRJE HÖRNLUND (c):</pre><pre>Herr talman! Georg Andersson vill inte åka\r\ninlandsbanan. Men kan statsministern tänka sig att\r\nta en tur och inbjuda en person från varje parti och\r\nden närmast berörde generaldirektören samtal för\r\natt på denna hundramilabana diskutera banans\r\nframtid?</pre><pre>Anf. 50 Statsminister INGVAR CARLSSON\r\n(s):</pre><pre>Herr talman! Jag kan glädja Börje Hörnlund\r\ngenom att meddela att jag redan har åkt två gånger\r\npå inlandsbanan. Jag beklagar att inte fler\r\nmänniskor som bor i bygden använder sig av\r\ninlandsbanan. Då hade möjligheterna för den här\r\nbanan att fortleva varit betydligt större. Börje\r\nHörnlund hade kunnat göra en stor insats i sitt eget\r\nlän.</pre><pre>Börje Hörnlund behöver inte övertyga mig om\r\nvärdet av att åka tåg. Jag skulle tro att jag är en av\r\nde flitigaste tågresenärerna jämfört med andra här i\r\nkammaren. Men framför allt gäller det nog utanför\r\ndenna kammare.</pre><pre>Villkorlig frigivning</pre><pre>Anf. 51 BENGT HARDING OLSON (fp):</pre><pre>Herr talman! Jag har en fråga till justitieministern.\r\nDelvis har frågan redan berörts här. Men jag vill\r\ngöra en uppföljning.</pre><pre>När det gäller villkorlig frigivning av\r\nfängelsedömda har regeringen funderat i över tre år\r\npå hur det skall bli. Vi har också nyss fått höra att\r\ndet skall bli halvtidsfrigivning.</pre><pre>Då är min korta och, tycker jag, enkla fråga:\r\nKommer den här reformen att innebära att den\r\nfaktiska anstaltstiden utökas?</pre><pre>Anf. 52 Justitieminister LAILA FREIVALDS\r\n(s):</pre><pre>Herr talman! Det förslag som vi ämnar lägga fram\r\när alltså att vi skall frångå halvtidsfrigivningen och\r\ngå över till frigivning när två tredjedelar av\r\nstrafftiden har avtjänats. Halvtidsfrigivning skall\r\nalltså inte införas. Genom att utvidga andelen av\r\nden tid som man skall befinna sig i fängelse kommer\r\nvi att utvidga den faktiska tiden. Svaret på ställda\r\nfråga är alltså ja.</pre><pre>Barnens rättigheter</pre><pre>Anf. 53 ANNIKA ÅHNBERG (v):</pre><pre>Herr talman! Enligt FN-konventionen om barnens\r\nrättigheter skall alla ansträngningar göras för att\r\nbistå flyktingbarn. Man skall också lyssna på barns\r\nåsikter och respektera dem.</pre><pre>Jag vill fråga statsministern om han anser att\r\nregeringen följde denna konvention när den\r\nbeslutade att utvisa en fyrbarnsfamilj som har\r\nvistats i vårt land i tre och ett halvt år och där\r\nbarnen har svenska som sitt huvudspråk. Familjen\r\när rotad här.</pre><pre>Anf. 54 Statsminister INGVAR CARLSSON\r\n(s):</pre><pre>Herr talman! Enligt en vetenskaplig undersökning\r\nhar svenska barn det bäst av alla barn i världen. Det\r\nhindrar inte att enskilda barn eller barn i enskilda\r\nfamiljer kan uppleva situationer som inte är\r\ntillfredsställande. Jag anser att det faktum att vi har\r\nskrivit under FN-konventionen om barnens\r\nrättigheter gör att vi har ytterligare anledning att\r\nmycket noga följa varje särskilt fall och se om vi\r\nbrister. I så fall får vi undersöka vad vi kan göra för\r\natt situationen skall bli bättre.</pre><pre>Särskilt svårt är det när det gäller\r\nflyktingsituationer. Jag kan försäkra att få ärenden\r\när så svåra att avgöra för regeringen som just\r\närenden som gäller flyktingars situation. Inte minst\r\ntänker jag då på barnen i flyktingfamiljerna.</pre><pre>Om jag skulle avgöra med hjärtat, skulle nästan\r\nvarje familj få stanna. Men vi har att följa beslut\r\nsom har fattats i denna riksdag, och då får vi också\r\nstå för de besluten. Jag tror faktiskt att vi i de allra\r\nflesta fall gör riktiga avvägningar.</pre><pre>Lokalisering av lärarhögskolan i Stockholm till\r\nSödertälje</pre><pre>Anf. 55 LENNART ANDERSSON (s):</pre><pre>Herr talman! Jag vill ställa en fråga till\r\nutbildningsministern. Regeringen har tidigare\r\nlämnat ett förslag till riksdagen om att högskolan\r\nför lärarutbildning i Stockholm skall lokaliseras till\r\nSödertälje. Riksdagen begärde då viss\r\nkompletterande utredning.</pre><pre>Min fråga är: Hur långt har det arbetet avancerat,\r\noch när planerar regeringen att kunna återkomma i\r\närendet?</pre><pre>Anf. 56 Utbildningsminister BENGT\r\nGÖRANSSON (s):</pre><pre>Herr talman! Vi har kommit så långt att jag inom\r\nen mycket kort tid är beredd att träda över tröskeln\r\ntill riksdagshuset med en skrivelse där förslag\r\nredovisas som jag hoppas skall bli till gagn för både\r\nde studerande ungdomarna i de södra delarna av\r\nlänet och de människor som skall dra fördel de\r\nstuderande ungdomarnas lärdom.</pre><pre>Det nordiska samarbetet och EG</pre><pre>Anf. 57 KRISTER SKÅNBERG (mp):</pre><pre>Herr talman! Sverige har tillsammans med sina\r\nnordiska grannländer byggt upp ett nära samarbete\r\npå många områden. Det är ett fint exempel på\r\nregionalt samarbete. Statsministern har i en\r\ngeneraldebatt i Nordiska rådet sagt sådant som\r\nantyder att statsministern skulle anse det enklare\r\natt bli av med de återstående murarna mellan de\r\nnordiska länderna genom att de gemensamt blir\r\nmedlemmar i EG. Anser statsministern verkligen\r\ndet vara en enklare väg, och i så fall varför?</pre><pre>Anf. 58 Statsminister INGVAR CARLSSON\r\n(s):</pre><pre>Herr talman! Det låter förskräckligt. Jag undrar\r\nom inte frågeställaren förväxlar mig med Carl\r\nBildt, som faktiskt uttalat att man genom\r\nsamarbete i Europa lättare skulle kunna\r\nåstadkomma ett nordiskt samarbete.</pre><pre>Min uppfattning är att det nordiska samarbetet har\r\nett egenvärde och att vare sig vi blir medlemmar i\r\nEG eller inte skall det nordiska samarbetet stå på\r\negna ben. Jag ser många viktiga områden i\r\nframtiden som gör att den nordiska samhörigheten\r\nblir viktig för oss i regionen, men jag bedömmer\r\nockså det nordiska samarbetet som viktigt som en\r\ndel i ett större regionalt samarbete i Europa. Därför\r\nser jag inte någon motsatsställning mellan våra\r\nambitioner t.ex. att bli medlemmar i EG och att\r\nvara ansvarsfull medlem i Nordiska rådet.</pre><pre>Skattereformen och differentierad moms</pre><pre>Anf. 59 ANNE WIBBLE (fp):</pre><pre>Herr talman! Jag har läst att statsministern blir arg\r\noch upprörd när överenskommelser inte hålls eller\r\navtal sviks. Jag vill därför ställa en fråga till\r\nstatsministern: Jag undrar om statsministern kan\r\nerkänna att den differentiering av momsen innebär\r\natt man sviker skattereformens överenskommelse\r\nom en enhetlig och generell moms.</pre><pre>Anf. 60 Statsminister INGVAR CARLSSON\r\n(s):</pre><pre>Herr talman! Jag är utomordentligt tacksam att\r\njust Anne Wibble ställer denna fråga. Anne Wibble\r\när nämligen den som uppenbarligen har fått med sig\r\nfolkpartiet in på ett samarbete i högeralliansen, där\r\nman träffade uppgörelse i skattefrågan åtskillig tid\r\ninnan vi lade fram vårt förslag om differentierad\r\nmoms, uppgörelse som innebär att man kraftigt\r\nförändrar finansieringen av skattereformen och när\r\ndet gäller dubbelbeskattningen klart och entydigt\r\nvidtar en förändring som innebär ett brott av\r\nuppgörelsen med socialdemokraterna. Det är att\r\nkasta sten i glashus från Anne Wibbles sida att säga\r\natt socialdemokraterna har brutit\r\növerenskommelsen genom förslag om en\r\ndifferentierad moms. Svaret på frågan är att jag inte\r\nanser att det bryter mot skatteöverenskommelsen.</pre><pre>Anf. 61 ANNE WIBBLE (fp):</pre><pre>Herr talman! Jag undrar om statsministern\r\nverkligen menar vad han säger, att en\r\ndifferentiering av momsen inte bryter mot\r\nprincipen om en generell moms.</pre><pre>Anf. 62 Statsminister INGVAR CARLSSON\r\n(s):</pre><pre>Herr talman! Det börjar bli pinsamt att behöva\r\npåpeka för folkpartisternas skatteexpert, som\r\ngjorde ett så eminent arbete i samband med\r\nskattereformen, att vi i dag inte har en generell\r\nmoms, utan den är differentierad. Vi har sådant\r\nsom inte är momsbelagt, vi har en reducerad moms\r\noch vi har en som ligger över den generella momsen\r\ngenom att vi har punktbeskattning.</pre><pre>Rätten till uppgift om föräldraskap</pre><pre>Anf. 63 BJÖRN SAMUELSON (v):</pre><pre>Herr talman! Jag har en fråga till justitieministern.\r\nVi har i vårt svenska samhälle ungdomar som inte\r\nfår reda på vem som är deras förälder, trots att det\r\nfinns sådana uppgifter i svenska register. När\r\nkommer svenska ungdomar att få obetingad rätt att\r\nveta vem som är deras biologiska förälder?</pre><pre>Anf. 64 Justitieminister LAILA FREIVALDS\r\n(s):</pre><pre>Herr talman! Jag är inte riktigt säker på vad frågan\r\nsyftar på, men jag känner ändock igen\r\nfrågeställningen något. Mitt svar är att min\r\nuppfattning är att alla barn i Sverige skall ha rätt att\r\nfå veta vem som är deras förälder.</pre><pre>Anf. 65 BJÖRN SAMUELSON (v):</pre><pre>Herr talman! När lägger i så fall regeringen fram\r\nett förslag om en ändring i sekretesslagen som\r\nmedger rätt att veta vem som är ens förälder, något\r\nsom också står i FNs barnkonvention som Sverige\r\nockså har ratificerat?</pre><pre>Anf. 66 Justitieminister LAILA FREIVALDS\r\n(s):</pre><pre>Herr talman! Jag kan inte svara på den konkreta\r\nfrågan. Men vi kommer att lägga fram förslag så\r\nfort det är möjligt.</pre><pre>Egenavgiften i arbetslöshetsförsäkringen</pre><pre>Anf. 67 KARL HAGSTRÖM (s):</pre><pre>Herr talman! Jag skulle vilja ställa en fråga till\r\nstatsministern: Kommer regeringen att motverka\r\nkraftiga höjningar av egenavgiften i\r\narbetslöshetsförsäkringen, som en del partier har\r\naviserat?</pre><pre>Anf. 68 Statsminister INGVAR CARLSSON\r\n(s):</pre><pre>Herr talman! Som svar till Karl Hagströms fråga\r\nkan jag säga att en femdubbling av egenavgiften,\r\nnågot som har föreslagits av vissa partier, är för oss\r\nhelt otänkbart.</pre><pre>Lönebidragsanställning</pre><pre>Anf. 69 STINA ELIASSON (c):</pre><pre>Herr talman! Jag vill ställa en fråga till\r\nutbildningsminister Bengt Göransson som berör\r\nlönebidragsanställda. Vilken beredskap finns i\r\ndepartementet för att följa utvecklingen när det\r\ngäller införandet av de flexibla lönebidragen, då\r\nsärskilt med beaktande av de effekter som kan bli\r\npå kultursektorn?</pre><pre>Anf. 70 Utbildningsminister BENGT\r\nGÖRANSSON (s):</pre><pre>Herr talman! Beredskapen är mycket hög. Jag har\r\nemellertid ansett det viktigt att inte försöka\r\nmedverka till en permanentning för kulturområdet\r\nav lönebidragssystemet, om vi kan finna andra\r\nformer. Men det är sådant som bereds i samband\r\nmed budgetarbetet och överläggningarna mellan\r\ndepartementen.</pre><pre>Examinationen i högskolan</pre><pre>Anf. 71 BIRGER HAGÅRD (m):</pre><pre>Herr talman! Jag skulle vilja ställa en fråga till\r\nutbildningsministern. Det har länge talats om\r\nkrisen inom högskolan. För bara några dagar sedan\r\nkunde vi ta del av uppgifter om\r\nexaminationsfrekvensen. Den har inte under\r\növerskådlig varit så låg som den var under\r\nföregående år. Är utbildningsministern oroad?\r\nAvser han att vidta några åtgärder?</pre><pre>Anf. 72 Utbildningsminister BENGT\r\nGÖRANSSON (s):</pre><pre>Herr talman! Jag är så oroad att jag har sett till att\r\nriksdagen denna vår har möjlighet att behandla\r\nförslag till ändrade regler för högskolans\r\nverksamhet. Jag är dessutom så oroad att jag har\r\ngått till storms mot planer på, vilket vissa partier\r\nhär i kammaren tycks vilja, att inordna högskolorna\r\nutanför universiteten i grundskolan tillsammans\r\nmed ett helt nytt utbildningsverk. Sådana attacker\r\nmotarbetar jag.</pre><pre>Högskolan i Kalmar</pre><pre>Anf. 73 MARGITTA EDGREN (fp):</pre><pre>Herr talman! Också jag har en fråga till Bengt\r\nGöransson. Bengt Göransson har varit i Kalmar\r\noch oroat kalmarborna genom att säga att om\r\nfolkpartiet liberalerna får mer att säga till om, är\r\nden regionala högskolan i Kalmar illa ute. Jag\r\nskulle vilja veta vad Bengt Göransson stödjer sig på\r\nnär han påstår detta.</pre><pre>Anf. 74 Utbildningsminister BENGT\r\nGÖRANSSON (s):</pre><pre>Herr talman! Jag stöder mig på ett gemensamt\r\ndokument undertecknat av herrarna Tobisson,\r\nmoderaterna, och Leijonborg, folkpartiet\r\nliberalerna. I det dokumentet föreslås att sex\r\nuniversitet, de tekniska högskolorna och karolinska\r\ninstitutet på grund av sin särställning i det svenska\r\nutbildningsväsendet skall göras om till stiftelsee och\r\nbefrias från plågan att vara statliga. I det\r\ndokumentet sägs ingenting om högskolorna, men\r\nväl i det bakomliggande dokumentet, som är en\r\nmoderat motion och en moderat reservation till\r\nutbildningsutskottets betänkande. Där har man\r\nexakt samma förled, nämligen befrielsen av\r\nuniversiteten från det statliga inflytandet, där\r\nfortsättningen just är att de övriga högskolorna\r\nskulle reduceras till en sorts andra klassens\r\nutbildningsanstalter och samordnas med\r\ngrundskolan i Göran Perssons skolverk. Det är vad\r\nmoderaterna har föreslagit. Folkpartisterna har\r\nicke med ett ord sagt att de har någon annan\r\nsynpunkt på den andra leden av det förslag som är\r\nlagt.</pre><pre>Anf. 75 MARGITTA EDGREN (fp):</pre><pre>Herr talman! Då rekommenderar jag Bengt\r\nGöransson att läsa s. 9 i dokumentet. Där står\r\nbl.a.: Det är emellertid viktigt att också de mindre\r\noch medelstora högskolorna ses i ett\r\nforskningsperspektiv, inte minst för kvaliteten i den\r\nundervisning som ges.</pre><pre>Det finns även ett långt stycke om de små regionala\r\nhögskolorna.</pre><pre>Anf. 76 Utbildningsminister BENGT\r\nGÖRANSSON (s):</pre><pre>Herr talman! Det är ett gemensamt dokument,\r\nsom de förenade högerpartierna har lagt. I det\r\ndokumentet säger man: Det är en nystart för\r\nSverige.</pre><pre>Dagarna innan detta dokument presenterades hade\r\nkammaren en debatt, där moderaterna ställde sig\r\nbakom sin motion och sin reservation och där man\r\nförklarade hur man vill hantera de mindre\r\nhögskolorna. Av detta har jag dragit slutsatsen att\r\nman i folkpartiet liberalerna inte var beredd att\r\nkänna färg. Det är möjligt att jag på den punkten\r\nhar tagit fel. Vad vi då bevittnar i denna kammare\r\när en sprucken högerallians. I det noterandet gläds\r\njag.</pre><pre></pre><pre>Fördelningen av mål i domstol</pre><pre>Anf. 77 BIRGIT HENRIKSSON (m):</pre><pre>Herr talman! Jag vill ställa en fråga till\r\njustitieminister Laila Freivalds.</pre><pre>Delar justitieministern Svea hovrätts, med Birgitta\r\nBlom i spetsen och många lagmäns uppfattning att\r\ngrundlagen inte tillåter att en lagman enväldigt\r\nväljer ut domare för speciella mål eller väljer ut\r\ndomare för speciella måltyper?</pre><pre>Anser justitieministern att det är lämpligt med en\r\nsådan ordning?</pre><pre>Anf. 78 Justitieminister LAILA FREIVALDS\r\n(s):</pre><pre>Herr talman! Våra domstolar har litet olika regler\r\nför på vilket sätt målen fördelas. Man får ta hänsyn\r\ntill arbetsbelastningen inom domstolen, t.ex. när\r\nexcepionella saker inträffar och om långa, tunga\r\nmål belastar domstolen.</pre><pre>Det sker en lottning av målen, och man försöker\r\nfördela dem på ett sådant sätt att det inte blir en\r\norimlig belastning på en rotel i förhållande till en\r\nannan.</pre><pre>Jag vet inte vad frågeställaren egentligen syftar på.\r\nAlla domstolar har dessa regler, och de följs. Jag\r\nhar inte den uppfattningen att de skulle strida mot\r\nnågon grundlag.</pre><pre>Anf. 79 BIRGIT HENRIKSSON (m) :</pre><pre>Herr talman! Jag ställer frågan därför att man vill\r\nfrångå lottningen eller det gemensamma uttagandet\r\nnär det gäller bl.a. Stockholms tingsrätt, som är\r\nhårt arbetsbelastad. Detta har oroat många jurister\r\ni övriga Sverige.</pre><pre>Anf. 80 Justitieminister LAILA FREIVALDS\r\n(s) :</pre><pre>Herr talman! De regler som finns i domstolarna,\r\nsärskilt i de stora domstolarna, ger givetvis också\r\nett utrymme att hantera fördelningen på ett sådant\r\nsätt att det blir en rimlig arbetsfördelning.</pre><pre>Jag kan inte se att det skulle vara något fel i att\r\nsäkerställa att domarna vid våra stora domstolar\r\nhar en rimlig arbetssituation.</pre><pre>Det är en uppgift för den som är chef för en domstol\r\natt verka för att målen kan handläggas på ett\r\nacceptabelt sätt.</pre><pre>Frågestunden var härmed avslutad.</pre><pre>7 § Vissa för forskningen gemensamma frågor\r\nsamt anslag</pre><pre>Föredrogs</pre><pre>utbildningsutskottets betänkande</pre><pre>1990/91:UbU13 Vissa för forskningen\r\ngemensamma frågor samt anslag (prop.\r\n1990/91:100  delvis och prop. 1990/91:87 delvis).</pre><pre>Anf. 81 BIRGER HAGÅRD (m) :</pre><pre>Herr talman! Vi har kommit därhän att det är\r\nforskningen som skall debatteras i riksdagen.</pre><pre>Vi kan konstatera att vi har något av ett mellanår.\r\nForskningspropositioner läggs fram vart tredje år,\r\ndels för att universiteten och högskolorna skall ha\r\nen treårsram att röra sig inom, dels för att några\r\nnya, stora saker inte skall inflikas under den\r\nmellanliggande tiden.</pre><pre>Det här kan naturligtvis leda till en del\r\nkomplikationer. Frågan är om vi skall avstå från att\r\növer huvud taget debattera forskning under\r\nmellanåren och bara göra det vart tredje år. Skall vi\r\nta upp nya förslag till en seriös prövning? Sådana\r\nmöjligheter måste naturligtvis trots allt finnas även\r\nom ramarna en gång har getts.</pre><pre>Det finns många stora principiella frågor som vi inte\r\nkan nöja oss med att diskutera vart tredje år. Dit\r\nhör:</pre><pre>frågan om storleken av anslag till vår forskning,</pre><pre>frågan om det skall vara en sektorsbaserad\r\nforskning till större eller mindre del,</pre><pre>frågan om i vilken utsträckning som vi behöver\r\ninnovationer, trots vad utbildningsministern\r\nförsökte göra gällande med stor orätt nyligen,</pre><pre>frågan om hur de mindre högskolorna skall kunna\r\ninrangeras i den allmänna\r\nforskningsverksamheten -- man har seriöst\r\ndiskuterat sådant som nätverksuniversitet, bl.a. i\r\nSydostsverige,</pre><pre>frågan om forskning i tjänsten för alla\r\nforskningskompetenta lärare och</pre><pre>frågan om nödvändiga förstärkningar av\r\nprofessurer i olika ämnen.</pre><pre>Eva Björne har i den utrikespolitiska debatt som\r\nnyligen fördes tagit upp nödvändigheten av att\r\ninrätta två professurer i säkerhetspolitik.</pre><pre>När frågan behandlades i utskottet tvingades vi av\r\ntekniska skäl att i sådana frågor som har beretts\r\nnågon gång under de senaste åren hänvisa till, till\r\nde särskilda reservationer som fanns i de tidigare\r\nbetänkandena. Det har har skett särskilda\r\nyttranden. Det är alldeles uppenbart att man inte\r\nkan nöja sig med detta i alla situationer.</pre><pre>Från oppositionens sida har vi i några fall tvingats\r\ngöra vad vi uppfattar som nödvändiga markeringar.\r\nVi har också fört fram vissa nya krav som uppstått\r\nbl.a. till följd av förändringar i omvärlden.</pre><pre>I det sammanhanget berörs bl.a. tyska språket.\r\nRiksdagen beslöt 1986 att en av de två befintliga\r\nprofessurerna i tyska vid universiteten i Uppsala\r\noch Stockholm skulle förändras till en professur i\r\ntyskspråkig litteratur. Detta skulle ske när\r\ninnehavaren i Stockholm eller Uppsala gick i\r\npension. Det drabbar nu Stockholm, som inte\r\nkommer att ha en enda professur i tyska språket om\r\nriksdagen och utskottet får som de vill.</pre><pre>Med tanke på allt som hänt söder om våra gränser,\r\nÖsttysklands inlemmande i Tyskland och att över\r\n100 miljoner av våra närmaste grannar är\r\ntyskspråkiga är detta ett fattigdomsbevis som vi inte\r\nkan acceptera. Därför borde riksdagen mot\r\nbakgrund av de förändrade förhållandena ha\r\nomprövat det tidigare ställningstagandet och inte\r\ngjort denna förändring av ämnesinnehåll.</pre><pre>Ett annat tecken på de stora förändringar som har\r\ninträffat är kraven på utlandslektorat i estniska och\r\nfasta forskningsresurser när det gäller estniska.\r\nDetta kan kanske så småningom leda fram till en\r\nprofessur. Det borde riksdagen också ha tagit fasta\r\npå.</pre><pre>Sedan har vi de gamla kraven på en ökning av\r\nmedlen för omvandling av utbildningsbidrag till\r\ndoktorandtjänster eller inrättande av flera\r\ndoktorandtjänster. Det har på goda grunder\r\nifrågasatts om de pengar som har avsatts räcker för\r\nen omvandling och nyinrättande av\r\ndoktorandtjänster. Vi har inte kunnat få något klart\r\nbesked från utskottet i denna fråga. Jag skulle inte\r\nbli förvånad om det blir omöjligt att hålla det\r\ntidsschema som riksdagen tidigare slagit fast när det\r\ngäller dessa frågor.</pre><pre>Jag var inledningsvis inne på frågan om forskning i\r\ntjänsten för alla forskningskompetenta\r\nhögskolelektorer, alltså för dem som är utbildade\r\nför forskning och sedan inte i sina tjänster vid\r\nuniversitet och högskolor får utöva det som de\r\negentligen är utbildade för. Den frågan tas nu inte\r\nupp närmare, utan den får uppenbarligen\r\nåterkomma i nästa års forskningsproposition -- ett\r\nslöseri med de resurser vi har här i landet.</pre><pre>Ett av motiven för att inte ta upp den här frågan när\r\nden kom på dagordningen i samband med bl.a.\r\nforskningspropositionen var måhända förra året --\r\nden hade varit uppe på dagordningen redan året\r\ndessförinnan -- att man från regeringens sida ville\r\navsätta en särskild fakultetsresurs för\r\nhögskolelektorers forskning inom de humanistiska\r\noch matematisk-naturvetenskapliga fakulteterna\r\nvid fem av landets universitet. Dessutom skulle\r\nman förstärka på litteratursidan när det gällde den\r\nhumanistiska forskningen.</pre><pre>Ett universitet diskriminerades, nämligen\r\nLinköpings universitet. Jag tar upp den här frågan\r\nsärskilt därför att den socialdemokratiska\r\ntalesmannen -- eller taleskvinnan -- Berit Löfstedt\r\npå intet sätt är obekant med förhållandena vid\r\nLinköpings universitet.</pre><pre>När Linköping diskriminerades i dessa\r\nsammanhang trodde jag att det berodde på ett\r\ntekniskt fel, nämligen det faktum att man i\r\nLinköping -- av alla universitet -- endast har en\r\nodelad fakultet. Det finns alltså ingen matematisk-\r\nnaturvetenskaplig och ingen humanistisk fakultet,\r\nutan man har i det här fallet en gemensam filosofisk\r\nfakultet. Att sådana här tekniska fel inträffar då\r\noch då från utbildningsdepartementets sida har vi\r\ntyvärr blivit varse i alltför stor utsträckning, inte\r\nminst när det gäller den s.k. gymnasiereformen.</pre><pre>Men när det här kravet förs fram på nytt -- att\r\nLinköping skall ha sin beskärda del av\r\nhögskolelektorernas forskning, att pengar skall\r\navsättas till den filosofiska fakulteten i Linköping\r\noch att biblioteket skall förstärkas på den\r\nhumanistiska sidan -- får vi till vår förvåning veta att\r\nutskottet inte ändrat uppfattning. Nej, det låter sig\r\nsäkert sägas. Vad är det för uppfattning som\r\nutskottet inte ändrat? Jo,att man skulle avslå denna\r\nbegäran. Däremot har jag inte sett någon vettig\r\nmotivering till att Linköpings universitet i dessa\r\nsammanhang skall diskrimineras. Jag efterlyser om\r\nBerit Löfstedt till äventyrs kan ange en motivering\r\nfrån regeringspartiets sida.</pre><pre>Herr talman! Det skulle vara mycket mer att säga\r\nom detta. Men tiden är kanske ändå inte lämpad för\r\nen större forskningspolitisk debatt. Det verkar litet\r\navslaget att nu på två minuter försöka dra upp\r\nnågra nya större principer, och jag avstår från det.\r\nMen jag yrkar i det här fallet bifall till\r\nreservation 20. Det betyder naturligtvis inte att jag\r\ninte skulle ställa mig bakom alla de andra moderata\r\nreservationerna; det gör jag naturligtvis på\r\nsedvanligt sätt.</pre><pre>Anf. 82 MARGITTA EDGREN (fp):</pre><pre>Herr talman! Återigen har vi en forskningsdebatt,\r\nkanske av litet mindre slag, som nästan känns\r\navslagen efter den stora debatt vi hade för ett år\r\nsedan. Detta är andra året i en treårscykel.</pre><pre>Men det är fortfarande så att målmedveten,\r\nkraftfull och uthållig satsning på högre utbildning\r\noch forskning är nödvändig, om Sverige skall\r\nbehålla sin ställning som välfärdsstat och avancerad\r\nindustrination. Vi lever ju i en tid och i en värld där\r\nden allmänna kunskapsnivån hos befolkningen är\r\navgörande för landets utvecklingskraft och\r\ninternationella konkurrenskraft.</pre><pre>I dag ställs ju stora förhoppningar på vetenskapens\r\nmöjligheter att ge kunskaper som bidrar till en\r\npositiv utveckling för mänskligheten.\r\nFörväntningarna på vetenskapliga resultat och\r\nförklaringsmodeller gäller också humaniora och\r\nsamhällsvetenskap. I ett välfärdssamhälle blir det\r\nalltmer uppenbart att goda materiella\r\nförutsättningar inte är tillräckliga för ett gott liv. Ett\r\ni ordets verkliga mening mänskligt samhälle har\r\nbehov av djupare kunskaper också om andliga,\r\nkulturella, sociala och etiska värden.</pre><pre>När det gäller forskning är ett problem i Sverige att\r\nvi inte får ut så mycket av våra satsningar som andra\r\nländer får ut av sina. I OECD-studier, refererade\r\nt.ex. i Lennart Olssons och Lars Rignells bok\r\nTillväxtens drivkrafter, visas att Sveriges utbyte av\r\nFoU-satsningar i form av högteknologiexport varit\r\ndåligt. Det är också viktigt att påpeka att Sveriges\r\nforskningssatsningar i förhållande till BNP\r\ningalunda är störst i världen. Undantas militär\r\nforskning, har det statliga forskningsanslaget på 80-\r\ntalet inte alls utvecklats i takt med industrins\r\nsatsningar.</pre><pre>Andra jämförelser visar på ett annat problem,\r\nnämligen att det har skett en förskjutning från\r\ngrundforskning till tillämpad forskning och\r\nutveckling. Detta har belysts i en studie som\r\nVetenskapsakademien och UHÄ har gjort\r\ntillsammans.</pre><pre>De här nämnda observationerna kan, tagna\r\ntillsammans, verka förvånande.\r\nForskningsproduktivitet i mera kortsiktiga\r\nekonomiska termer borde gynnas av en\r\nförskjutning i riktning mot tillämpning och\r\nproduktutveckling. Att så inte skett i Sverige beror\r\nmöjligen på att vi sågat av den gren vi sitter på.\r\nFramgångsrik tillämpad forskning förutsätter en\r\nbred och gedigen grundforskning.</pre><pre>För att Sverige även i fortsättningen skall vara ett\r\nvitalt och konkurrenskraftigt land måste\r\nforsknings- och högskolepolitik vara ett prioriterat\r\nområde. Högskolan är på en gång en spjutspets in i\r\nframtiden och en hävstång för tillväxten.</pre><pre>Vi i folkpartiet liberalerna tror på en utveckling\r\nmot mer autonoma universitet och högskolor. Vi\r\nbehöver bättre pedagogik och kvalitet i\r\ngrundutbildningen. Vi behöver fler som vill satsa på\r\nforskarutbildning. Vi behöver högre\r\nexaminationsfrekvens. Vi behöver minska den\r\ncentrala byråkratin och öka det lokala ansvaret. Vi\r\nbehöver bättre utvärderingsmetoder. Vi behöver\r\nfler kvinnor som vill satsa på akademiskt arbete. Vi\r\nbehöver ta till vara våra högutbildade invandrare.\r\nVi behöver ökade internationella kontakter och\r\nökad internationalisering i utbildning och\r\nforskning.</pre><pre>Herr talman! Med anledning av dagens betänkande\r\nvill jag inte yrka bifall till någon reservation. Men\r\nsjälvfallet står vi i folkpartiet fast vid de\r\nreservationer vi har skrivit själva eller tillsammans\r\nmed andra. Vi har t.ex. framhållit vikten av ett\r\nlektorat i estniska -- och att man 1992 bör\r\nåterkomma till riksdagen med förslag om detta. Vi\r\nhar också pekat på att tillsättningen av professuren\r\ni kvinnoforskning i Linköping kanske skulle ha\r\nkunnat ske på ett annat sätt, dvs. som man brukar\r\ngöra och som UHÄ har föreslagit även för denna\r\nprofessur -- att man ser till att tjänsten får så bred\r\nämnesinriktning som möjligt och att man därefter\r\ntar upp frågan om vid vilken högskoleenhet den\r\nskall placeras.</pre><pre>Vi har även skrivit en reservation där vi föreslår 4\r\nmilj.kr. ytterligare till akustikinstitutionerna vid de\r\ntekniska högskolorna, som ett led i vår plan för att\r\nminska buller som miljöförstörande faktor.\r\nRiksdagen har tidigare begärt en aktionsplan av\r\nregeringen. Vi vill alltså att frågan om buller skall\r\nhögprioriteras i denna aktionsplan.</pre><pre>Dessutom har vi skrivit en rad särskilda yttranden,\r\ndär vi hänvisar till den forskningsdebatt och det\r\nforskningsbetänkande som vi hade för ett år sedan.\r\nJag vill här bara nämna två av dessa yttranden.</pre><pre>Det ena gäller fortsatt överföring av medel till\r\ngrundforskning, dvs. att man ytterligare skall\r\nminska sektorsforskningens del till förmån för\r\nforskning på eget programansvar.</pre><pre>I det andra yttrandet hänvisar vi till vår reservation\r\n40 förra året om forskningen vid de mindre och\r\nmedelstora högskolorna. För det första gäller det\r\natt ge lärarna forskarutbildning för att garantera\r\nkvalitet. För det andra gäller det att få ett\r\nsamarbete med andra forskningsinstitutioner.\r\nVidare finns det bland de små och regionala\r\nhögskolorna vissa som har kommit litet längre än\r\nandra, och dem bör man också i första hand ''släppa\r\nloss''. Det gäller högskolorna i Växjö, Örebro och\r\nKarlstad.</pre><pre>Jag yrkar alltså inte bifall till någon reservation,\r\nmen jag står naturligtvis bakom de reservationer\r\nsom vi avgivit.</pre><pre>Anf. 83 MARIANNE ANDERSSON i\r\nVårgårda (c):</pre><pre>Herr talman! Som har sagts här tidigare är detta\r\nett mellanår när det gäller forskningen, eftersom vi\r\nbehandlade forskningsfrågorna under föregående\r\nriksmöte. Detta är ju ett av de områden där den\r\ntreåriga planeringsprocessen är införd och\r\naccepterad. Vi har därför nöjt oss med särskilda\r\nyttranden i många viktiga principfrågor.</pre><pre>Det gäller bl.a. tjänsteorganisatoriska frågor, som\r\nmålsättningen att alla högskolelektorer skall ha\r\navlagt doktorsexamen. Det gäller även\r\nomfattningen av deras forskning. Det gäller också\r\nvår syn på utbyggnaden av fasta forskningsresurser\r\nvid de små och medelstora högskolorna och\r\ninrättandet av nya fakulteter och universitet. Dessa\r\nfrågor är viktiga och ännu mer aktuella inte minst\r\nnu när vi kommer att utöka dimensioneringen av\r\nantalet platser i högskolan. Det kommer vi med\r\nsäkerhet att behöva göra också i framtiden. Detta\r\nhar också en oerhörd betydelse för den regionala\r\nutvecklingen och för rekryteringen av studenter.\r\nJust i dessa frågor har vi alltså nöjt oss med\r\nsärskilda yttranden.</pre><pre>Det finns ändå några områden av dem som vi\r\nbehandlar där vi ibland har samma uppfattning,\r\nibland olika uppfattningar.</pre><pre>Jag tycker att det är mycket tillfredsställande att\r\nkonstatera att utskottet enat sig om att lägga\r\ntillbaka de drygt 10 miljoner till olika\r\nförstärkningar inom forskningen som riksdagen\r\nbeslutade om förra året. Regeringen försökte ju i\r\nbudgetpropositionen att plocka bort dem och kan\r\nnu betrakta sig som överkörd av utskottet. Vi kan\r\nbara konstatera att socialdemokraterna i utskottet\r\nvek sig för oppositionen. Det var inte särskilt\r\novilligt heller.</pre><pre>En annan fråga som också har berörts här tidigare\r\ngäller inrättandet av doktorandtjänster. Behovet av\r\natt omvandla utbildningsbidrag till\r\ndoktorandtjänster för att de forskarstuderande\r\nskall få drägliga ekonomiska villkor är vi alla\r\növerens om. Inte minst har det betydelse ur\r\njämställdhetssynpunkt. Bättre ekonomi bör\r\nunderlätta kvinnors möjligheter till forskning.\r\nDessutom kommer behovet av forskarstuderande\r\natt öka. Det beror dels på åldersstrukturen inom\r\nhögskolan med ökande pensionsavgångar, dels på\r\nmålsättningen att samtliga högskolelärare skall ha\r\nforskarutbildning. Behovet av forskning och\r\nutbildning ökar dessutom inom både offentlig och\r\nprivat sektor. Regeringen har nu också föreslagit\r\nvissa utökade resurser, men vi i centern anser inte\r\natt det är tillräckligt. För att snabba på den här\r\nprocessen anslår vi alltså ytterligare 45 milj.kr. för\r\nvartera av de två kommande åren.</pre><pre>Så vill jag ta upp en fråga som också berör\r\njämställdheten. Det gäller professuren i medicinsk\r\nkvinnoforskning som beslutades i samband med\r\nforskningspropositionen. Vi tycker inte att den har\r\nfått riktigt rätt inriktning. Vi tycker här, liksom\r\nfolkpartiet, att det är angeläget att lyssna till de\r\nsynpunkter som förs fram från nästan samtliga fora\r\nför kvinnliga forskare, nämligen att den här\r\ntjänsten skall ges en inriktning som speglar den\r\ninternationella utvecklingen inom\r\nkvinnoforskningen. Det innebär att den skall\r\ninnefatta könsteoretisk forskning. Den bör\r\ndessutom få en så bred ämnesinriktning som\r\nmöjligt. Den kliniska anknytningen av professuren\r\nbör tas upp i samband med tillsättandet. Vi tycker\r\natt medicinska forskningsrådet först bör\r\nledigförklara tjänsten och efter tillsättandet placera\r\nden vid högskoleenhet. Den här uppfattningen\r\ndelas av UHÄ, medicinska forskningsrådet och\r\ndekanerna vid fem av de medicinska fakulteterna.\r\nDet tycker vi är viktigt.</pre><pre>Det finns ett forskningsområde som vi anser är så\r\nviktigt att ytterligare resurser bör tillföras under\r\ndenna treårsperiod. Det gäller forskning och\r\nforskarutbildning inom avfallsområdet. Där vill vi\r\ntillföra en förstärkning på 1 milj.kr. Det finns\r\nnaturligtvis en hel rad andra angelägna krav på\r\nutökning inom forskningsområdet.</pre><pre>Jag känner t.ex. mycket varmt för att ge ökade\r\nresurser till centrum för miljövetenskap i\r\nGöteborg. Det är bara ett exempel. Men vi avstår\r\nfrån detta och nöjer oss med att pröva de här olika\r\nområdena i samband med nästa treårsperiod.</pre><pre>Till slut vill jag kommentera en reservation som vi\r\nhar haft under många år. Den handlar om Sveriges\r\ndeltagande i EGs fusionsforskningssamarbete. Vi\r\nanser att det skall upphöra snarast. Det innebär ju\r\nockså en besparing som vi kan använda till andra\r\nangelägna uppgifter.</pre><pre>Herr talman! Jag står givetvis bakom alla\r\nreservationer där centern finns med, men jag nöjer\r\nmig med att yrka bifall till reservation nr 2.</pre><pre>Anf. 84 BJÖRN SAMUELSON (v):</pre><pre>Herr talman! Jag står bakom de reservationer som\r\nvänsterpartiet har formulerat till det här\r\nbetänkandet. Jag avstår dock från att yrka bifall till\r\nnågon av dem med hänsyn till kammarens\r\narbetssituation. Jag skall helt kort kommentera ett\r\npar reservationer.</pre><pre>Det har tidigare nämnts här att den egentliga\r\nforskningspolitiska debatten hade vi för ungefär ett\r\når sedan här i kammaren. Det stämmer ju. Jag drar\r\nmig till minnes, när man fattade så viktiga beslut\r\nhär i kammaren, som berörde så många människor\r\nute i samhället direkt och indirekt, att detta nästan\r\ninte berördes med en rad i svenska tidningar eller\r\nmed något inslag i andra media. Detta är ju högst\r\nanmärkningsvärt egentligen, eftersom det ju är\r\nskattebetalarnas pengar vi beslutar om. Det bör\r\nfinnas ett allmänt intresse hos läsarna att få reda på\r\nvilka kloka beslut vi fattar här när det gäller deras\r\negna medel.</pre><pre>Till det här betänkandet har vi fogat flera\r\nreservationer. En reservation handlar om att vi vill\r\nbygga ut och skapa större utrymme för\r\ndoktorandtjänster. Det vill vi i vänsterpartiet mot\r\nbakgrund av att vi ser nödvändigheten av att skärpa\r\nSveriges konkurrenskraft när det gäller högre\r\nutbildning och forskning. Det är viktigt för att vi\r\nskall kunna utveckla våra produkter bl.a. på ett\r\nmiljömässigt acceptabelt sätt.</pre><pre>Vi lägger detta förslag även mot bakgrund av att vi\r\nvill att det skall bli en mer allmänomfattande syn på\r\nforskning som vilket arbete som helst. Det är ett\r\nnödvändigt samhällsarbete som dessa doktorander\r\nutför. Då skall de avlönas för detta. Förr eller\r\nsenare kan vi övriga i samhället tillgodogöra oss\r\nderas arbete. Det är en ambition vi har att försöka\r\nändra grundinställningen ute i samhället till högre\r\nutbildning och forskning.</pre><pre>Vi har också avgivit en reservation som tar upp\r\nfrågan om viss forskningsförstärkning när det gäller\r\nhögskolorna i Växjö, Örebro, Karlstad och\r\nSundsvall/Härnösand. Dessa högskolor intar en\r\nsärställning bland de regionala högskolorna. Där\r\nbedrivs en viss forskningsverksamhet. Vi tror att\r\nSverige inte skulle må illa av att nab finge fasta\r\nforskningsresurser på fler ställen än vad vi har i dag.\r\nDessutom tror vi att man har råd med det. Det är\r\nt.o.m. så att vi inte tror att man har råd att avstå\r\nfrån att ta till vara de ambitioner som finns vid de\r\nhär högskolorna när det gäller\r\nforskningsverksamhet.</pre><pre>Det är förvisso så att beslut om forskningspolitiken\r\ntas vart tredje år. Men vi menar att ett tillskott av\r\nmedel, 10 milj.kr. till var och en av de\r\nhögskoleenheter som jag tidigare nämnt, skulle\r\nvara ett sätt för oss här i riksdagen att underlätta för\r\nnästa forskningspolitiska beslut, genom att se till att\r\nde här högskolorna kommer in i det nationella\r\nperspektivet för forskningspolitiken och också\r\nkommer in i det mönster av högskolor och\r\nuniversitet som har fasta forskningsresurser.</pre><pre>Så det finns ett visst samband med treårsbesluten\r\noch en vilja från vår sida att gå vidare. Det här är\r\nförsta steget, och vi kan tänka oss -- i mån av medel,\r\nkompetens och möjligheter i övrigt -- att gå vidare\r\nmed ytterligare högskolor, naturligtvis.</pre><pre>Anf. 85 BERIT LÖFSTEDT (s):</pre><pre>Herr talman! Jag skall bara påpeka det alla andra\r\nredan har påpekat, att vi förde den stora\r\nforskningspolitiska debatten, som omfattade tiden\r\n1991/92-1993/94, redan för ett år sedan. Det var en\r\nfredag och lördag i början av juni.</pre><pre>Det betänkande kammaren behandlar i dag\r\ninnehåller följaktligen mycket få nyheter. Det skall\r\nheller inte vara på något annat sätt, om vi bär oss\r\nnågorlunda disciplinerat åt. I betänkandet finns\r\nalltså forskningsfrågorna från budgetpropositionen\r\noch det som är nytt, ett förslag från den s.k.\r\ntillväxtpropositionen om fler doktorandtjänster vid\r\nde tekniska fakulteterna.</pre><pre>Det finns ändå en lång rad motioner på det här\r\nområdet, därför att vi värnar på alla möjliga sätt om\r\nvåra forskningsresurser ute i landet, och det är väl\r\nförståeligt. Mycket av det som tas upp i motionerna\r\när sådant som var föremål för behandling redan i\r\nfjol, fast det finns några primörer.</pre><pre>Vi skulle i princip kunna köra en repris på debatten\r\nför ett år sedan. Om vi ginge till riksdagens\r\nprotokoll, skulle vi kanske t.o.m. i långa stycken ha\r\nmanus. Men det verkar meningslöst, och en total\r\nupprepning har vi också funnit meningslös vid\r\nutskottsbehandlingen. Därför har partierna i\r\nprincip bara fogat särskilda yttranden till de\r\npunkter där de för ett år sedan hade reservationer,\r\ndetta för att markera att man inte har flytt från de\r\nståndpunkter man intog då. Det har vi tyckt vara en\r\nganska god ordning i utskottet. Jag har uppfattat att\r\ndet inte har skett bara för att förenkla\r\nutskottsbehandlingen utan också för att förkorta\r\nden här och nu pågående debatten.</pre><pre>Jag tänkte begränsa mitt inlägg till att handla om\r\nsådant som ändå är nytt i regeringsförslag eller i\r\nmotioner och möjligen litet annat. Nästa stora\r\nforskningsdebatt får vi ta våren 1993, så vi får ladda\r\nupp till dess. 213 nya miljoner finns ändå i\r\nbudgetpropositionen, och de är en ren uppföljning\r\nav fjolårets riksdagsbehandling. Jag tänkte inte nu\r\ngå in på vad de skall användas till.</pre><pre>Däremot kanske det finns anledning att redovisa att\r\nriksdagen för ett år sedan beslutade om en\r\nförstärkning till forskningen, jämfört med\r\nregeringens förslag, på sammanlagt 10 137 000 kr.\r\nRegeringen har med hänvisning till detta och för att\r\nfinansiera riksdagens påslag gjort motsvarande\r\nanslagsminskningar, som har fördelats\r\nproportionellt över de olika anslagen för forskning\r\noch forskarutbildning. Vad utskottet nu enhälligt\r\nföreslår riksdagen göra är att återföra dessa drygt\r\n10 milj.kr., fördelade på varje berört anslag.</pre><pre>Med anledning av några flerpartimotioner om\r\nresurser till jämställdhetsforskning bemödade sig\r\nutskottet ordentligt i fjol för att nå en viss höjd på\r\ndet området. Bl.a. beslutades att\r\nforskningsrådsnämnden skulle få särskilda medel\r\ntill informationsprogram för\r\njämställdhetsforskning. Några pengar för detta har\r\nvi inte hittat i budgetpropositionen. Utskottet\r\nföreslår därför att FRN skall tillföras 1 milj.kr. för\r\ndetta ändamål. Det innebär bifall till ett par\r\nmotioner.</pre><pre>I tillväxtpropositionen finns, som jag redan sagt,\r\nförslag om att 120 nya doktorandtjänster skall\r\ninrättas vid de tekniska fakulteterna till en slutlig\r\nkostnad av 30 milj.kr. För budgetåret 1991/92\r\nhandlar det om 7,5 milj.kr.</pre><pre>Industrin behöver fler doktorerade medarbetare\r\ninom fler av teknikens områden än i dag. För att\r\nsvensk industri skall kunna stå sig i internationell\r\nkonkurrens behövs nya kunskaper. Forskningen vid\r\nhögskolorna behöver också få fler disputerade.\r\nDessutom kräver både dimensionering och kvalitet\r\ni den tekniska grundutbildningen fler disputerade\r\nlärare. Så nog finns det goda skäl att förse de\r\ntekniska fakulteterna med fler doktorandtjänster.\r\nJag vill då också påminna om att de tekniska\r\nfakulteterna prioriterades i fjol, när medel anslogs\r\nför omvandling av utbildningsbidrag till\r\ndoktorandtjänster.</pre><pre>Nu har förslaget om de nya doktorandtjänsterna\r\ninte varit särskilt kontroversiellt i utskottet. Det är\r\negentligen bara miljöpartiet som inte riktigt vill\r\nvara med på noterna när det gäller prioritering av\r\nde tekniska fakulteterna. Övriga partier tycker att\r\ndet som görs på teknisk fakultet i det här\r\nsammanhanget är okej, men vill i varierande grad\r\nskjuta till mer pengar för att öka takten i\r\nomvandlingen på olika andra faktultetsområden.\r\nDe är naturligtvis ute i vällovligt syfte. Det är bara\r\ndet att vi inte har aldrig sinande brunnar att ösa ur,\r\näven om utbildningsutskottet ibland uppför sig som\r\nom det var så.</pre><pre>En del idéer om nya insatser på forskningens\r\nområde finns i ett antal motioner. Ibland har dessa\r\nförslag också tagits upp i reservationer -- det har\r\nframkommit i de tidigare inläggen. Det gäller t.ex.\r\nestniska, miljövetenskap, buller, avfallsåtervinning\r\noch Vetenskapens hus. Alla dessa förslag har det\r\ngemensamt att de säkert är alldeles förträffliga\r\nidéer. Dessutom är de framlagda i vällovligt syfte.\r\nMen riksdagen tog bara för ett år sedan ställning till\r\nfördelningen och omfattningen av\r\nforskningsresurserna. Alla andra goda förslag får vi\r\nnu lagra och pröva tillsammans med annat både\r\nnytt och gammalt våren 1993, när det är dags för\r\nnästa forskningsbeslut.</pre><pre>Sedan kan man naturligtvis säga att det har kommit\r\nupp en ''hjärtehjärtefråga'', som man tycker att\r\nman ändå vill föra fram. Det må vara partierna och\r\nriksdagsledamöterna obetaget att göra det, men vi\r\nhar försökt hålla någon linje i utskottet ändå,\r\nnämligen att få saker och ting prövade i ett\r\nsammanhang. Därför är många av\r\nställningstagandena till motioner, både enskilda\r\noch partimotioner, av den arten att vi liksom inte\r\nriktigt går in i förslagen och säger att det här kan vi\r\ninte ha av det och det skälet, utan vi har tyckt att vi\r\nfår slå ihop dem och låta dem ingå i en gemensam\r\ntävlan.</pre><pre>Jag skall inte glömma att yrka bifall till utskottets\r\nhemställan och avslag på reservationerna, men jag\r\ntänkte ändå att jag skulle passa på att kommentera\r\nnågot av det som har tagits upp i de tidigare\r\ninläggen.</pre><pre>Birger Hagård talar om situationen i Linköping när\r\ndet gäller särskilda fakultetsresurser till\r\nlitteraturförsörjningen och sådant. Nu pågår ju en\r\ngenomlysning av temaforskningsorganisationen,\r\noch det är inte alls omöjligt att den i samband med\r\nnästa forskningsproposition leder fram till\r\nkompletteringar av strukturerna i Linköping, så att\r\nden situation Birger Hagård talar om inte uppstår. I\r\növrigt kan jag väl säga att frågan avgjordes ju i fjol.</pre><pre>Både Margitta Edgren och Marianne Andersson\r\nhar talat om den medicinska\r\nkvinnoforskningsprofessuren, som har föreslagits\r\nskall förläggas till Linköping. Jag vill bara säga om\r\nden att den inte har behandlats av regeringen på\r\nnågot annat sätt än som skett för de två\r\nmotsvarande professurerna, som också är ett\r\nresultat av fjolårets beslut, nämligen den i\r\nnationalekonomi och den i sociologi. De har\r\nhanterats på samma vis, inkl. att man har föreslagit\r\nuniversitet som de skall knytas till. Jag är dessutom\r\növertygad om att Linköping har både flexibilitet,\r\nmiljö och annat som gör att man klarar att vara värd\r\nför den nya medicinprofessuren på\r\nkvinnoforskningsområdet.</pre><pre>Marianne Andersson i Vårgårda nämnde\r\navfallsforskning som ett exempel på sådant som\r\nman kan känna alldeles särskilt för. Det finns dock\r\nmedel, bl.a. inom det nya avfallsforskningsrådet,\r\nsom har börjat arbeta. Man förfogar över 87\r\nmiljoner under treårsperioden. Så det är väl inte så\r\nilla ändå.</pre><pre>Det är klart att det är bra med en miljon till. Jag\r\nvet också att det Marianne Andersson har tagit upp\r\nkanske har en något annan inriktning, men det är\r\nju inte så att vi inte sysslar med forskning på det här\r\nområdet, utan det är ett område som var betonat i\r\nfjolårets forskningsproposition.</pre><pre>Jag yrkar som sagt bifall till utskottets hemställan\r\noch avslag på reservationerna.</pre><pre></pre><pre>Anf. 86 BIRGER HAGÅRD (m) replik:</pre><pre>Herr talman! Med anledning av vad Berit Löfstedt\r\nsade eller kanske inte sade när det gällde den\r\nsärskilda fakultetsresursen till forskning för\r\nhögskolelektorer i Linköping kan jag konstatera att\r\ndet finns fortfarande inget svar på min fråga: Varför\r\nskall Linköping av alla universitet i landet särskilt\r\ndiskrimineras?</pre><pre>Berit Löfstedt hänvisar till temaforskningen och\r\nsäger litet luddigt att den väl skall kunna belysas\r\nunder den närmaste tiden, och vi får se vad det kan\r\nmedföra. Men, Berit Löfstedt, detta har inte ett\r\nenda dugg med temaforskningen att göra.\r\nTemaforskningen i Linköping har inte en enda\r\nhögskolelektor anställd. Min fråga gäller\r\nhögskolelektorerna som finns ute i den andra\r\nverksamheten, icke i forskningsverksamheten, och\r\nsom inte har den möjlighet som deras kolleger har\r\nvid alla de andra universiteten.</pre><pre>Jag har efterlyst en enda vettig motivering varför\r\nhögskolelektorerna i Linköping skulle\r\ndiskrimineras. Jag har inte fått något som helst svar,\r\nantagligen av det enkla skälet att det inte finns\r\nnågot vettigt svar att ge på frågan.</pre><pre>Så ytterligare en sak bara. Nya frågor dyker upp,\r\nsäger Berit Löfstedt, och det finns inte pengar till\r\nallt. Nej, låt mig då bara ställa frågan: Varför skall\r\nman då vidmakthålla ett i och för sig inte särskilt\r\nvettigt beslut om att ändra den enda professuren i\r\ntyska vid Stockholms universitet till att bli en\r\nprofessur enbart i tyskspråkig litteratur?</pre><pre>Hade det inte varit rimligt att säga sig att mot\r\nbakgrund av vad som hänt kan vi inte hålla fast vid\r\ndet beslutet, alternativt att göra en ordentlig\r\nbeställning så att vi åtminstone i nästa\r\nforskningspolitiska proposition får ett förslag om\r\ninrättande av fler professurer? Det är fler\r\nprofessurer i tyska och inte färre som vi kommer att\r\nbehöva.</pre><pre>Anf. 87 MARGITTA EDGREN (fp) replik:</pre><pre>Herr talman! Berit Löfstedt säger att Linköping\r\nsäkert är den bästa värden för professuren i\r\nkvinnoforskning. Det är mycket möjligt, men innan\r\nden varit utsatt för fri prövning vet vi inte det. Det\r\nvore jättebra, om denna professur inte\r\nsärbehandlades jämfört med andra medicinska\r\nprofessurer.</pre><pre>Det går inte att göra den koppling som Berit\r\nLöfstedt gjorde med nationalekonomi. Den här\r\nprofessuren skall vara förenad med en\r\növerläkartjänst eller en distriktsläkartjänst, och det\r\när ju inte en professur i nationalekonomi. Så jag\r\nmenar att med tanke på professuren själv så att\r\nsäga, dess validitet och för att den inte skall kunna\r\nifrågasättas, borde den ha varit föremål för ett\r\nnormalt förfarande, dvs. att den hade utlysts och\r\ndärefter placerats. Så gäller normalt för alla\r\nmedicinska professurer.</pre><pre>Observera att Forum för kvinnoforskning i Sverige\r\nhar rekommenderat att professuren skulle placeras\r\ni Umeå. Det har reservanterna inte gått på, utifrån\r\nvårt synsätt att den skall utsättas för ett normalt\r\nförfarande och därefter placeras. Det tycker jag\r\nborde ha skett, eftersom det är enda sättet att\r\nsäkerställa att den inte senare kommer att\r\nifrågasättas. Själva ämnet är så nytt och\r\nkontroversiellt, och det finns många motståndare\r\ntill detta ämne. Därför hade vi unnat denna\r\nprofessur att så att säga inte kunna ifrågasättas från\r\nbörjan.</pre><pre>Anf. 88 MARIANNE ANDERSSON i\r\nVårgårda (c) replik:</pre><pre>Herr talman! Jag tvivlar inte ett ögonblick på att\r\nLinköping kan göra något ganska bra av\r\nprofessuren i kvinnoforskning. Jag har besökt\r\nmedicinska fakulteten där och är väldigt imponerad\r\nav dess sätt att jobba. Så det är inte därför jag gör\r\ninvändningar.</pre><pre>Jag tycker ändå att det är mycket svårt att acceptera\r\natt man kör över nästan samtliga fora för kvinnliga\r\nforskare och dessutom UHÄ, medicinska\r\nforskningsrådet och dekanerna vid de medicinska\r\nfakulteterna utom i Linköping. Jag kan instämma i\r\ndet som Margitta Edgren sade, att det är väldigt\r\nsynd att just den här nya professuren skall på något\r\nsätt ifrågasättas från början, när den är så oerhört\r\nviktig.</pre><pre>Anf. 89 BERIT LÖFSTEDT (s) replik:</pre><pre>Herr talman! Till Birger Hagård vill jag säga att\r\nibland blir vi härskna på regeringen för att den inte\r\ngör som vi säger. I fallet med den tyska professuren\r\nhar regeringen gjort som vi har sagt, dvs. förändrat\r\nprofessuren.</pre><pre>Sedan är det klart att det kan behövas fler\r\nprofessurer i tyska, men det har ju inte ens Birger\r\nHagård föreslagit, utan det är någonting som får\r\nprövas i annat sammanhang. Universiteten kan\r\nkomma att få chansen att pröva sådana saker\r\nalldeles själva i framtiden, om de intentioner följs\r\nsom regeringen har i fråga om inrättandet av\r\nprofessurer, men det är en annan debatt en annan\r\ndag.</pre><pre>Visst ser forskningsorganisationen annorlunda ut i\r\nLinköping, av historiska skäl, och det är inte alls\r\nomöjligt att den behöver kompletteras så att den\r\nbåde har den speciella karaktär som den har där\r\noch också stämmer bättre överens med\r\norganisationen vid andra universitet. Men även den\r\nfrågan tror jag att vi får ta ställning till i ett annat\r\nsammanhang.</pre><pre>Vad beträffar medicinprofessuren är en av de\r\nviktigaste saker som man kan uppnå i det här\r\nsammanhanget att få i gång forskningen raskt på\r\ndetta område, som är banbrytande. Jag är\r\növertygad om att både Marianne Andersson i\r\nVårgårda och Margitta Edgren är överens med mig\r\nom att det viktigt att komma i gång, att börja\r\nutbilda doktorander och påbörja forskningen. Det\r\när ju en sak som man kan klara genom att göra den\r\nhär kopplingen omedelbart.</pre><pre>Överläkartjänsten har tydligen Margitta Edgren\r\nfått på hjärnan på något vis. Det är vanligt och\r\nmycket naturligt att medicinprofessurer är\r\nkopplade till överläkartjänster. Det är inte alls bara\r\ni Linköping. Det är t.o.m. så att UHÄ tyckte att så\r\nskulle vara fallet.</pre><pre>Anf. 90 BIRGER HAGÅRD (m) replik:</pre><pre>Herr talman! Låt mig först av allt konstatera att\r\nutbildningsutskottet har många gånger tagit för\r\nvana att köra över regeringen och dess förslag i\r\nolika sammanhang. Det borde ha varit möjligt att\r\nta ett liknande initiativ och köra över regeringen\r\nockså den här gången när det gäller tyska språket\r\noch professuren i tyska eller i varje fall att försöka\r\nordna detta på ett hyggligt sätt. Varje vän av\r\nordning måste ju säga att det inte har blivit ett bra\r\nresultat som nu kommer fram av beslutet. Man\r\nkunde i varje fall ha sagt någonting om det för\r\nframtiden önskvärda av att ha ytterligare någon\r\nprofessur i tyska, att man velat få detta belyst för\r\nframtiden, etc.</pre><pre>När det gäller frågan om den särskilda\r\nfakultetsresursen för högskolelektorer, som finns\r\nvid alla universitet utom Linköping, är det alldeles\r\nuppenbart att Linköping inte kan få stå tillbaka av\r\norganisatoriska skäl, därför att man i Linköping\r\nskulle ha en odelad fakultet. Det är hur enkelt som\r\nhelst att anslå de i det här fallet futtiga medel som\r\nbehövs till den filosofiska fakulteten i Linköping,\r\natt användas på sätt som annars har föreskrivits för\r\nde övriga universiteten. Fakultetsorganisationen\r\nkan ju inte vara något som helst godtagbart skäl för\r\nett avslag och för den diskriminering som nu\r\nförekommer.</pre><pre>Jag vet fortfarande inte vad den här\r\nsärbehandlingen, den här diskrimineringen, av\r\nhögskolelektorerna i Linköping kan bero på. Det\r\nenda jag kan se är den tekniska historien, att man\r\ninte har hittat motsvarande humanistisk eller\r\nmatematisk-naturvetenskaplig fakultet. Men, som\r\nsagt, detta kan aldrig i världen vara någon vettig\r\nförklaring. Kolleger vid de små och mindre\r\nhögskolorna har fått särskilda anslag som de har\r\nkunnat använda för sin forskning. Det återstår\r\nalltså här att rätta till en uppenbar felaktighet som\r\nhar blivit begången. Det är inte någon rättvisa som\r\när förhärskande här för de olika befattningshavarna\r\ni olika delar av landet. Jag tycker att Berit Löfstedt\r\nborde kunna instämma i det och säga att regeringen\r\nhär har gjort ett misstag och att det skall rättas till\r\ninom den närmaste framtiden. I stället försöker hon\r\nhitta mer eller mindre krystade förklaringar som\r\ninte har med saken att göra.</pre><pre>Anf. 91 MARGITTA EDGREN (fp) replik:</pre><pre>Herr talman! Visst är de flesta professurer inom\r\nmedicinska områden förenade med en\r\növerläkartjänst, Berit Löfstedt. Jag försökte\r\nbemöta det argument som Berit Löfstedt framförde\r\ntidigare, nämligen att andra nya professurer, t.ex.\r\ninom nationalekonomi, hade tillsatts på samma\r\nsätt. Jag menade då att en professur i\r\nnationalekonomi är knappast förenad med en\r\növerläkartjänst.</pre><pre>Vidare har vi argumentet om att snabbt komma i\r\ngång med forskning. Jag vill då hänvisa till det brev\r\nsom dekanerna i medicin har skrivit till oss. De\r\nbefarar att detta tillsättningsförfarande kommer att\r\ninnebära en satsning på en verksamhetsinriktning\r\nsom först efter en lång tid kan generera förväntade\r\nforskningsresultat. Denna typ av tillsättning\r\nfördröjer enligt deras förmenande processen att få\r\ni gång forskning inom detta område, som vi är\r\növerens om är viktigt.</pre><pre>Anf. 92 BERIT LÖFSTEDT (s) replik:</pre><pre>Herr talman! Bara några ord till Birger Hagård om\r\nde tyska professurerna. Om vi vill köra över\r\nregeringen, skall det åtminstone vara för att\r\nregeringen har kört över oss. Här har regeringen\r\ngjort som vi har sagt. Då kan jag inte begripa varför\r\nvi skall köra över den.</pre><pre>Anf. 93 HANS GUSTAFSSON (s):</pre><pre>Herr talman! I utskottets betänkande redovisas\r\nbl.a. motion Ub632. Den är framlagd av samtliga\r\nriksdagsledamöter i Blekinge, Kronoberg och\r\nKalmar län. I motionen redovisas ett inom\r\nsydostregionen utarbetat förslag till inrättande av\r\nett nätverksuniversitet baserat på högskolorna i\r\nVäxjö, Kalmar och Karlskrona/Ronneby.</pre><pre>Vi motionärer har naturligtvis insett att inrättandet\r\nav ett nytt universitet är en stor och omfattande\r\nfråga som fordrar överväganden och utredning\r\ninnan ett beslut kan komma till stånd. Det gäller\r\nsärskilt ett förslag till nätverksuniversitet, som inte\r\nhar någon förebild i landet sedan tidigare.</pre><pre>Det är mot denna bakgrund vi endast har föreslagit\r\natt utbildningsutskottet genom riksdagen skall be\r\nregeringen att i samband med förberedandet av\r\nnästa forskningspolitiska proposition överväga och\r\npröva frågan. Det är verkligen en ovanligt ödmjuk\r\nhemställan och en att-sats som borde glädja varje\r\nutskott att få tillfälle att tillstyrka.</pre><pre>I utbildningsutskottets betänkande har utskottet\r\ninte kommenterat motionen, men väl föreslagit att\r\nden skall avslås. Jag har stor förståelse för att\r\nutbildningsutskottet med sin stora arbetsbörda kan\r\nha behov av en summarisk behandling av vissa\r\nmotioner, och då särskilt sådana som utskottet\r\nbehandlat kanske flera gånger tidigare. Men jag\r\ntycker nog att det är en aning nonchalant av\r\nutskottet att på detta sätt behandla en motion som\r\naldrig tidigare varit föremål för utskottets\r\nbehandling, och som är undertecknad av samtliga\r\nriksdagsledamöter från alla partier i tre län. Jag\r\nmåste med anledning av utskottets betänkande\r\nfråga av vilka skäl motionen avstyrks. Det går inte\r\natt inhämta något av betänkandet i det\r\nsammanhanget. Det skulle ha ett visst värde för oss\r\nsom har väckt motionen att när vi kommer hem\r\nåtminstone kunna redovisa för våra uppdragsgivare\r\nskälen till utskottets avstyrkande.</pre><pre>Nu kan jag inte tro annat än att denna motion råkat\r\nkomma in i högen av tidigare behandlade motioner\r\noch därför blivit föremål för s.k. förenklad\r\nbehandling. Jag skall därför så snart som\r\nförutsättningarna föreligger ge utskottet en ny\r\nmöjlighet att få pröva frågan en gång till och\r\ndärmed också ge motionen en tillfredsställande\r\nbehandling.</pre><pre>Eftersom jag har förstått att reservanterna med\r\nhänsyn till riksdagens arbetsbörda är\r\nåterhållsamma när det gäller att yrka bifall till sina\r\nreservationer, skall jag å min sida avstå från att yrka\r\nbifall till motionen.</pre><pre>I detta anförande instämde Lena Öhrsvik (s) och\r\nAnders G Högmark (m).</pre><pre>Anf. 94 BERIT LÖFSTEDT (s):</pre><pre>Herr talman! Frågan om ett nätverksuniversitet i\r\nSydostsverige tillhör den rad av goda förslag som vi\r\ni utskottet har på vårt bord -- nya och gamla. Det\r\nhar varit för oss övermäktigt att prioritera bland\r\ndessa förslag och säga att några av dem bör\r\nregeringen särskilt belysa. Vi har utgått från att den\r\nberedningsprocedur som sträcker sig över tre år\r\ninför en forskningsproposition innehåller alla de\r\nbakgrundsutredningar och överväganden som gör\r\ndet möjligt för oss att sedan ta ställning till ett\r\nsamlat förslag. Därför har vi inte bara i det här\r\nfallet utan även i flera andra fall gjort en summarisk\r\nprocess. Det är svårt för oss att lyfta fram några\r\nfrågor att skicka till regeringen med ett\r\ntillkännagivande. Att redan på detta stadium göra\r\nen prioritering av vad vi kan tycka är särskilt viktigt\r\nhar vi inte underlag för. Vi har inte sagt att denna\r\nfråga inte är viktig. Vi har bara sagt att vi inte tar\r\nnågon ställning nu.</pre><pre>Anf. 95 HANS GUSTAFSSON (s):</pre><pre>Herr talman! Jag noterar med tillfredsställelse att\r\nBerit Löfstedt har i varje fall kommit fram till att\r\ndetta förslag tillhör de goda och bra förslagen. Det\r\när mot den bakgrunden litet anmärkningsvärt att\r\nutskottet finner anledning att avstyrka motionen.</pre><pre>Jag har mycket stor förståelse för utskottets\r\narbetsbörda i sig. Det är inte det som det hela\r\nhandlar om. Jag har inte begärt att utskottet i detalj\r\nskall sätta sig in i frågan om ett nytt\r\nnätverksuniversitet i all den brådska som råder.\r\nMen vi har en utomordentligt ödmjuk och vänlig\r\natt-sats i vår motion, där vi inte ber om annat än att\r\nfrågan skall bli föremål för övervägande i samband\r\nmed den forskningspolitiska propositionen. Jag har\r\nutomordentligt svårt att förstå att\r\nutbildningsutskottet inte skulle kunna ställa sig\r\nbakom en sådan framställning. Jag har erfarenhet\r\nfrån arbete i andra utskott. Jag skulle hälsa sådana\r\nmotioner med stor tillfredsställelse, om de bara\r\ninnebar en begäran om övervägande och prövande.</pre><pre>Överläggningen var härmed avslutad.</pre><pre>(Beslut fattades efter 10 §.)</pre><pre>8 § Anslag till utbildningsdepartementet,\r\nm.m.</pre><pre>Föredrogs</pre><pre>utbildningsutskottets betänkande</pre><pre>1990/91:UbU15 Anslag till\r\nutbildningsdepartementet, m.m. (prop.\r\n1990/91:100 delvis).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut fattades efter 10 §.)</pre><pre>9 § Riksbankens jubileumsfonds verksamhet\r\nunder år 1990</pre><pre>Föredrogs</pre><pre>utbildningsutskottets betänkande</pre><pre>1990/91:UbU14 Riksbankens jubileumsfonds\r\nverksamhet under år 1990 (redog. 1990/91:6 och\r\nredog. 1990/91:7).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut fattades efter 10 §.)</pre><pre>10 § Fornminnesbrott m.m.</pre><pre>Föredrogs</pre><pre>kulturutskottets betänkande</pre><pre>1990/91:KrU30 Fornminnesbrott m.m. (prop.\r\n1990/91:123).</pre><pre>Anf. 96 LARS AHLSTRÖM (m):</pre><pre>Herr talman! Vi har ett stort ansvar för bevarandet\r\nav vår kultur. Den finns dokumenterad i historiska\r\nbyggnader, i konst och i litteratur. Men vi har\r\nkulturminnen i form av fornlämningar och fornfynd\r\nsom också bidrar till vår kunskap om gångna tider.\r\nVår kultur är ett arv från våra förfäders och fäders\r\nskapande liv. Det är utifrån detta arv som vi kan\r\nfortsätta att skapa. Detta perspektiv bakåt skall\r\nuppfattas som en tillgång, en uppfordran till nya\r\nskapande initiativ.</pre><pre>Vi har under behandlingen av regeringens\r\nproposition om fornminnesbrott m.m. lärt oss ett\r\npar ting. För det första är det angeläget att man vid\r\nutformningen av propositioner som föreläggs\r\nriksdagen låter sig informeras väl genom kontakter\r\nmed berörda parter. För det andra är det viktigt att\r\nde människor som kan beröras av eventuella\r\nlagändringar inte drar sig för att kontakta\r\nriksdagsmän och även begära företräde inför\r\nutskottet.</pre><pre>Det betänkande vi nu skall fatta beslut om -- i\r\nenighet -- är i sina skrivningar i vissa avseenden inte\r\nså kategoriskt som regeringens proposition. Detta\r\nsom en följd av att det under ärendets behandling i\r\nutskottet framkommit att s.k. metallsökare har en\r\nmer omfattande yrkesmässig användning än som\r\nexemplifieringen i propositionen visar.</pre><pre>Vi oroas självfallet över de ökande brotten mot\r\nbestämmelserna till skydd för fornlämningar och\r\nfornfynd. Därför beslöt riksdagen förra året att det\r\ngenerella förbudet att använda metallsökare på\r\nGotland utvidgades till att avse även Öland.</pre><pre>Nu föreslås att förbudet skall omfatta hela landet.\r\nEtt förbud mot användning av metallsökare\r\ngaranterar naturligtvis inte skyddet av våra\r\nfornlämningar. Så enkelt är det inte. Vi har en\r\ntendens i Sverige att ropa på förbud i tid och otid.\r\nDet löser inga problem -- men skapar lätt ett\r\nförbudssamhälle som vi moderater tar avstånd\r\nifrån. Det är missbruket åtgärderna skall riktas\r\nmot, inte själva bruket. Därför har vi också\r\ngodtagit förslaget om att införa en straffskärpning --\r\nfängelse i högst fyra år -- för grova brott.</pre><pre>Herr talman! Jag slutar detta anförande med att\r\ncitera sista stycket i vårt och folkpartiet liberalernas\r\ngemensamma särskilda yttrande: ''I den nu rådande\r\nsituationen -- med rapporter om tilltagande\r\nplundring av fornlämningar med hjälp av\r\nmetallsökare även i andra delar av landet än\r\nGotland och Öland -- vill vi inte motsätta oss en\r\nlagstiftning i enlighet med regeringsförslaget. Vi\r\nvill dock framhålla att vi vid denna bedömning\r\nförutsätter att de nya reglerna kommer att tillämpas\r\nav myndigheterna i enlighet med vad utskottet\r\nuttalat om grunderna för länsstyrelsernas\r\ntillståndsprövning. Utskottets uttalande innebär en\r\nmera generös tillämpning än regeringens förslag.\r\nDet är angeläget att denna förverkligas även i\r\npraktiken''.</pre><pre>Anf. 97 MARGARETA FOGELBERG\r\n(fp):</pre><pre>Herr talman! Det är mycket angeläget att få ett\r\nsnabbt slut inte bara på det olagliga skattletandet i\r\nvåra fornlämningar, utan också den förstörelse av\r\nolika kulturlager som skattletarna gör sig skyldiga\r\ntill.</pre><pre>För ganska precis ett år sedan enades riksdagen om\r\natt begära en straffskärpning mot\r\nfornminnesplundrare och att förbudet att på\r\nGotland över huvud taget använda metallsökare\r\nockså skulle gälla Öland. Lagförslaget om\r\nstraffskärpning är mycket bra men regeringen vill\r\ngå längre än så och med undantag för vissa\r\nmyndigheter totalförbjuda användande av\r\nmetallsökare i hela landet.</pre><pre>Så länge ingen föreslagit totalförbud t.ex. mot\r\nanvändande av skjutvapen för att man sätter\r\nskyddet av människor högst tycker vi inte att ett\r\ntotalförbud mot metallsökare står i rimlig\r\nproportion till vad man vill uppnå. På Gotland och\r\nÖland där fornlämningarna ligger tätt kan det vara\r\nbefogat, men för resten av landet, dvs. fastlandet,\r\ndär riksantikvarieämbetet ändå bara kunnat påvisa\r\nett misstänkt fall av brottsligt förfarande, vore det\r\natt ta i i överkant.</pre><pre>Sätt gärna åt bovarna -- och här tycker vi att\r\nregeringen har tagit i rejält -- men varför straffa de\r\nvanliga sakletarna, för att tala med Pippi\r\nLångstrump? De är ändå många fler.</pre><pre>I 20 § andra stycket står visserligen att länsstyrelsen\r\nkan lämna tillstånd om skäl därtill föreligger, men\r\nsom lagtolkarna är många har ett enigt utskott\r\nunderstrukit att man inte bör vara onödigt restriktiv\r\nvid tillståndsgivningen.</pre><pre>I det särskilda yttrandet från folkpartiet liberalerna\r\noch moderaterna har vi velat betona att det är\r\nmissbruket och inte bruket av metallsökare som\r\nskall beivras. Vi vill också markera att vi förordar\r\nstörre generositet vid behandling av ansökningar.\r\nVi delar alltså inte statsrådets uppfattning att\r\nhobbybruk av metallsökare måste få stå tillbaka för\r\ndet allt överskuggande intresset att skydda\r\nfornlämningarna.</pre><pre>Herr talman! Jag vill med detta yrka bifall till\r\nkulturutskottets betänkande nr 30.</pre><pre></pre><pre>Anf. 98 SYLVIA PETTERSSON (s):</pre><pre>Herr talman! Vi skall egentligen inte debattera\r\närenden där vi är ense, men det särskilda yttrande\r\nsom moderaterna och folkpartiet liberalerna har\r\nframlagt i anslutning till detta betänkande gör att\r\njag ändå vill ta till orda litet. Det har blivit\r\nnödvändigt för mig att framhålla att för alla oss som\r\nkänner ansvar för vårt kulturarv känns det\r\nangeläget att välkomna förslaget i propositionen,\r\nbåde beträffande straffskärpningen och när det\r\ngäller att utvidga området för förbud till hela\r\nlandet.</pre><pre>Liksom riksantikvarieämbetet och en lång rad\r\nlänsstyrelser i landet som är ansvariga myndigheter\r\npå området ser vi med stor oro på den plundring av\r\nfornlämningar som förekommer och som ökar.</pre><pre>Som har sagts av de föregående debattörerna\r\nutvidgades förra året området där förbud för\r\nmetallsökare gäller till att omfatta både Gotland\r\noch Öland. Då diskuterades frågan om förbud\r\nskulle gälla i hela landet. Riksdagen sade dock att\r\nden saken skulle prövas i samband med ett\r\nlagstiftningsärende. Nu har vi alltså fått ett förslag\r\nfrån regeringen som innehåller både den önskade\r\nstraffskärpningen och förslag om att förbud skulle\r\nomfatta hela landet. Jag skulle vilja citera några\r\nrader ur propositionen:</pre><pre>''Att avgränsa vissa områden av landet som särskilt\r\nskyddsvärda med hänsyn till deras fornminnen är\r\ndock svårt att göra. Det är också svårt att -- utifrån\r\ndet hittills kända fynd- och\r\nfornlämningsmaterialet -- peka ut något särskilt\r\nområde i landet som inte skulle vara begärligt för\r\nplundrare. På grund härav föreslår jag att\r\nanvändningsförbudet skall omfatta hela landet.''</pre><pre>Ett enigt kulturutskott instämmer i att det inte kan\r\ngöras någon avgränsning av områden där hotet\r\nskulle föreligga i väsentligt mindre mån än i övrigt.\r\nSå kommer vi alltså till slutsatsen att det är\r\nmotiverat att förbjuda användningen av\r\nmetallsökare i hela landet.</pre><pre>Från förbudet att använda metallsökare skall\r\nundantag kunna göras utan onödig restriktivitet för\r\nsåväl yrkesmässigt bruk som för fritidsändamål,\r\nunder förutsättning att betryggande garantier finns\r\nmot missbruk av tillståndet.</pre><pre>Även om detta är kulturutskottet enigt.</pre><pre>I anledning av vissa formuleringar i det särskilda\r\nyttrandet skulle jag vilja säga att vi för vår del alltid\r\nutgår ifrån att regler som riksdagen fattar beslut om\r\nkommer att tillämpas av myndigheterna i enlighet\r\nmed vad utskottet uttalat och riksdagen beslutat.\r\nFattas bara!</pre><pre>Anf. 99 MARGARETA FOGELBERG\r\n(fp):</pre><pre>Herr talman! Förra årets beslut här i riksdagen\r\ninnebär att vi begärde att regeringen skulle komma\r\ntillbaka med en ändrad lag som medförde en\r\nstraffskärpning. Det har vi nu fått och det är vi\r\ntacksamma för.</pre><pre>Men riksdagen begärde aldrig något totalförbud\r\nmot användande av metallsökare, av det skälet att\r\nvi inte tror att förbud skyddar våra fornlämningar.</pre><pre>Däremot medförde de tidigare lägre straffsatserna\r\ndels att ingen avskräcktes från att hålla på med\r\ndenna plundringsverksamhet och dels att det var\r\nomöjligt för myndigheterna att egentligen vidta\r\nnågra åtgärder.</pre><pre>Anf. 100 LARS AHLSTRÖM (m):</pre><pre>Herr talman! Självklart förutsätter vi, Sylvia\r\nPettersson, att myndigheterna följer det vi beslutar\r\nhär. Men vad vi har varit rädda för, och med all rätt,\r\när att myndigheterna i sin tillämpning av\r\nbestämmelserna blir så byråkratiska att det blir\r\nnästintill omöjligt att få tillstånd att använda dessa\r\nmetallsökare för alla de människor som använder\r\ndem i sin hobbyverksamhet och för att de har ett\r\nstort intresse för sin bygd. De skall tvärtom ges alla\r\nenkla möjligheter att få detta tillstånd.</pre><pre>Jag tycker att vi ofta andas litet för mycket av\r\nmisstänksamhet mot människor. De allra flesta\r\nmänniskor är faktiskt hederliga och har ingen avsikt\r\nalls att missbruka metallsökarna till att plundra\r\nfornminnesplatser.</pre><pre>Anf. 101 SYLVIA PETTERSSON (s):</pre><pre>Herr talman! Nu känns det plötsligt som om jag\r\nmåste ställa frågan, kanske till både moderaterna\r\noch folkpartiet, men mest till Margareta Fogelberg:\r\nOm ni är så starka motståndare till förbud mot\r\nanvändande av metallsökare i hela landet, varför\r\nhar ni inte reserverat er?</pre><pre>Sedan skulle jag bara vilja säga till Lars Ahlström\r\natt om moderaterna är eniga med oss övriga i\r\nutskottet om att det är givet att myndigheterna\r\nföljer de beslut vi fattar i riksdagen, då behövs ju\r\ninte ett särskilt uttalande om detta i ett särskilt\r\nyttrande.</pre><pre>Anf. 102 MARGARETA FOGELBERG\r\n(fp):</pre><pre>Herr talman! Som Sylvia Pettersson, med fler år i\r\nriksdagen än jag, vet är en enig utskottsskrivning\r\nmycket starkare än en majoritetsskrivning med\r\nreservationer.</pre><pre>Vi har ställt upp på lagförslaget, men i vårt\r\nsärskilda yttrande har vi velat betona behovet av\r\ngenerositet emot dem som kan använda dessa\r\nmetallsökare på ett lagligt sätt.</pre><pre>Överläggningen var härmed avslutad.</pre><pre>Beslut</pre><pre>Företogs till avgörande skatteutskottets\r\nbetänkanden 1990/91:SkU29 och SkU36,\r\nutbildningsutskottets betänkanden\r\n1990/91:UbU13, UbU15 och UbU14 samt\r\nkulturutskottets betänkande 1990/91:KrU30.</pre><pre>Skatteutskottets betänkande SkU29</pre><pre>Mom. 1 (införande av en särskild löneskatt på\r\npensionskostnader)</pre><pre>Utskottets hemställan -- som ställdes mot\r\nreservationen av Bo Lundgren m.fl. i motsvarande\r\ndel -- bifölls med acklamation.</pre><pre>Mom. 2--3</pre><pre>Utskottets hemställan bifölls.</pre><pre>Skatteutskottets betänkande SKU36</pre><pre>Utskottets hemställan bifölls.</pre><pre>Utbildningsutskottets betänkande UbU13</pre><pre>Mom. 2 (ytterligare resurser till doktorandtjänster\r\nm.m.)</pre><pre>Utskottets hemställan bifölls med 186 röster mot\r\n33 för reservation 2 av Larz Johansson och\r\nMarianne Andersson i Vårgårda. 75 ledamöter\r\navstod från att rösta.</pre><pre>Mom. 45 (anslagsbeloppet under Temaorienterad\r\nforskning)</pre><pre>Utskottets hemställan bifölls med 234 röster mot\r\n60 för reservation 20 av Birgitta Rydle m.fl. 1\r\nledamot avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Utbildningsutskottets betänkande UbU15</pre><pre>Utskottets hemställan bifölls.</pre><pre>Utbildningsutskottets betänkande UbU14</pre><pre>Utskottets hemställan bifölls.</pre><pre>Kulturutskottets betänkande KrU30</pre><pre>Utskottets hemställan bifölls.</pre><pre>11 § Uppskov med behandling av vissa\r\närenden</pre><pre>Föredrog</pre><pre>kulturutskottets betänkande</pre><pre>1990/91:KrU31 Uppskov med behandling av vissa\r\närenden.</pre><pre>Tredje vice talmannnen konstaterade att ingen\r\ntalare var anmäld.</pre><pre>Beslut</pre><pre>Utskottets hemställans bifölls.</pre><pre>12 § Tilläggsbudget II till statsbudgeten för\r\nbudgetåret 1990/91</pre><pre>Föredrogs</pre><pre>kulturutskottets betänkande</pre><pre>1990/91:KrU19 Tilläggsbudget II till statsbudgeten\r\nför budgetåret 1990/91 (prop/91:125 delvis).</pre><pre>Tredje vice talmannen konstaterade att ingen talare\r\nvar anmäld.</pre><pre>Beslut</pre><pre>Utskottets hemställan bifölls.</pre><pre>Anf. 103 TREDJE VICE TALMANNEN:</pre><pre>Jag får meddela att anslag nu har satts upp om att\r\ndetta sammanträde skall fortsätta efter kl. 19.00.</pre><pre>13 § Ändring i plan- och bygglagen</pre><pre>Föredrogs</pre><pre>bostadsutskottets betänkande</pre><pre>1990/91:BoU17 Ändring i plan- och bygglagen\r\n(prop. 1990/91:146).</pre><pre>Anf. 104 AGNE HANSSON (c):</pre><pre>Herr talman! Vi skall nu behandla ett betänkande\r\nsom gäller vissa ändringar i plan- och\r\nbygglagstiftningen.</pre><pre>Plan- och bygglagstiftningen är ett av de mest\r\nomfattande lagstiftningsarbeten som i ett\r\nsammanhang har genomförts i Sverige.\r\nRiksdagsbeslutet fattades efter en omfattande\r\nomskrivning i bostadsutskottet av lagförslaget i\r\npropositionen. Det är förmodligen det mest\r\nomfattande lagstiftningsarbete som skett direkt här\r\ni riksdagen. Centern medverkade i det arbetet och\r\nstod bakom den majoritet som har genomfört\r\nhuvuddragen i förslaget.</pre><pre>Mot bakgrund av att det här är fråga om en mycket\r\nomfattande lagtext är det förvånansvärt litet som\r\nhar tappats bort eller förbisetts. Intentionerna med\r\nPBL-lagstiftningen har visat sig hålla\r\nutomordentligt väl. Den häftiga kritik som under\r\narbetets gång framfördes från visst håll har helt\r\nkommit på skam. Pliktskyldigast och utan någon\r\nstörre entusiasm förs det nu av moderaterna och\r\nfolkpartiet liberalerna fram rester av motstående\r\nståndpunkter från tiden för genomförandet.</pre><pre>Det klokaste vore att lägga ned hela den kritiken\r\nnu. Den utvärdering och översyn som ligger till\r\ngrund för den proposition som betänkandet bygger\r\npå har med all önskvärd tydlighet visat att PBL-\r\nlagstiftningen i sina väsentliga delar fungerar väl\r\noch att intentionerna med lagen nu genomförs utan\r\nproblem ute i landets alla kommuner. Det innebär</pre><pre>--  att vi nu har en mer samlad syn på\r\nmarkresurserna och den fysiska miljön i en\r\nsammanhållen lagstiftning inom plan- och\r\nbyggområdet,</pre><pre>--  att vi har en likaledes sammanhållen lagstiftning\r\nför hushållning med mark och vatten här i landet,</pre><pre>--  att vi har en lagstiftning med ett uttryckligt\r\ndecentraliserat ansvar ute hos landets alla\r\nkommuner och att den statliga kontrollen och\r\ndetaljstyrningen har begränsats,</pre><pre>--  att vi har ett förenklat och modernt\r\nplaneringssystem, som ger en starkare ställning och\r\nsociala och ekonomiska hänsyn i planering och\r\nbyggande,</pre><pre>--  att vi har ett planeringssystem som ger bättre\r\nförutsättningar för planering av stadsförnyelse och\r\nförbättringar i befintliga områden utan att den\r\nenskilda äganderätten träds för när,</pre><pre>--  att vi har en lagstiftning som ger bättre\r\nförutsättningar för de boende att delta i och få\r\ninflytande över planeringen och den egna\r\nnärmiljön,</pre><pre>--  att vi har en bygglagstiftning som ger större\r\nfrihet och ansvar för den enskilda människan, och</pre><pre>--  att vi har en lagstiftning som tar klar hänsyn till\r\nden enskilda äganderätten med ersättningsregler\r\nsom fungerar väl och täcker de skador som kan\r\nuppkomma i samband med planbeslut.</pre><pre>Från centerns sida ser vi detta översynsarbete med\r\nviss tillfredsställelse, eftersom vi var med och tog\r\nansvar och då blev starkt kritiserade. I dag är det\r\nsnarast med förvåning man kan konstatera att det\r\nvid genomförandet yrkades blankt avslag på\r\nförslaget om denna lagstiftning. Fanns det och finns\r\ndet verkligen inte ett behov av den här\r\nlagstiftningen, är naturligtvis den fråga som man\r\nställer sig mot den bakgrunden. Huvudyrkandena\r\nom att avstå från en ny lagstiftning på det här\r\nområdet har emellertid inte återkommit, vilket får\r\ntas till intäkt för att lagen i sina huvuddrag efter\r\nhand har accepterats. Även det får ju betraktas som\r\nen framgång.</pre><pre>Jag skall nu, herr talman, övergå till att\r\nkommentera några detaljer i lagstiftningen som vi\r\nanser borde ändras, vilket vi inte har fått gehör för\r\nhos utskottsmajoriteten. Jag betonar att det rör sig\r\nom detaljer.</pre><pre>I reservation 1 tar vi upp kompetensen hos dem\r\nsom arbetar med planfrågorna i kommunernas\r\nbyggnadsnämnder. I 11 kap. 4 § PBL understryks\r\nbehovet av att byggnadsnämnderna har tillgång till\r\narkitektutbildad person. Detta är naturligtvis\r\nviktigt. Men utvecklingen går snabbt inom\r\nbyggmaterialbranschen, som ställer ökade krav\r\nockså på tekniskt kunnande. Olika typer av\r\nmaterial i vissa tekniska funktioner kan ibland bli\r\ntill nackdel för brukaren. Därför är det angeläget\r\natt byggnadsnämnderna har tillgång till tekniskt\r\nkunnig personal som kan ge bra vägledning på det\r\nhär området. Det har kommunerna i regel, men vi\r\nanser att såväl kravet på tekniskt utbildad och\r\nkompetent person som kravet på arkitektutbildad\r\nperson bör finnas med i bestämmelserna.</pre><pre>I reservation 6 tar vi upp etablering av\r\nstormarknader. Vi anser att det måste finnas\r\nmöjligheter att få en mer samlad insyn i och översyn\r\nav etableringar av sådana företeelser. Jag vill\r\nnärmast hänvisa till motiven, som finns anförda i\r\nreservation 6.</pre><pre>Syftet med tillkomsten av PBL var bl.a. att\r\nförenkla. Vi anser att en ytterligare förenkling\r\nbeträffande ett par detaljfrågor kan göras. Det\r\ngäller byggnadsnämndernas\r\nunderrättelseskyldighet i vissa fall, och det gäller\r\ntillfälligt marklov i fall där man i dag måste avvakta\r\ntill dess att en ändrad detaljplan vinner laga kraft.\r\nVi tar upp det i reservationerna 8 och 12.</pre><pre>I reservation 16 avvisar vi från centern tillsammans\r\nmed moderaterna och folkpartiet förslaget i\r\npropositionen att i vissa fall ändra\r\nersättningsreglerna. Det gäller förslaget att\r\nfastighetsägare som till följd av beslut kan komma\r\natt drabbas av vissa skador inom en tid av två\r\nmånader måste komma in med sitt\r\nersättningsanspråk. Vi anser inte detta vara en\r\nrimlig ordning. Risken är stor att\r\nutredningskostnader vältras över på den enskilda\r\nfastighetsägaren och att man därmed också\r\nkommer att träda äganderätten för när.</pre><pre>Herr talman! Låt mig slutligen anmäla att centerns\r\nriksdagsgrupp står bakom de fem reservationer\r\nsom centerns ledamöter i utskottet ensamma eller\r\ntillsammans med andra avgivit av de totalt 17\r\nreservationer som har fogats till\r\nutskottsbetänkandet. Jag nöjer mig här och nu med\r\natt yrka bifall till reservation 16, herr talman.</pre><pre></pre><pre>Anf. 105 NILS FREDRIK AURELIUS (m):</pre><pre>Herr talman! När riksmötet 1986/87 diskuterade en\r\nny plan- och bygglagstiftning kritiserade moderata\r\nsamlingspartiet förslaget på en rad viktiga punkter.\r\nVi hävdade också att det vore lämpligare med\r\nstegvisa reformer än en enda svåröverskådlig lag.</pre><pre>Det har visat sig nödvändigt med flera revisioner av\r\nden plan- och bygglag, PBL, som riksdagen antog\r\natt gälla från den 1 juli 1987. 1990 trädde vissa\r\nändringar i kraft, och nu är det dags för ytterligare\r\nändringar utifrån vunna erfarenheter.</pre><pre>De viktigaste moderata invändningarna mot PBL\r\när av principiell karaktär, och de kvarstår. PBL\r\ninnebär i väsentliga avseenden en inskränkning av\r\näganderätten och att den enskilde hamnar i\r\nunderläge gentemot myndigheterna. Därtill menar\r\nvi att systemet är onödigt krångligt med alltför\r\nmånga plannivåer. Jag delar alltså inte Agne\r\nHanssons uppfattning att det skulle vara så\r\nkrångelfritt och välfungerande i alla avseenden. De\r\nviktigaste invändningarna är dock av principiell\r\nkaraktär.</pre><pre>Propositionen 146 och betänkandet BoU17 ger oss\r\nanledning att föra fram dessa invändningar igen.\r\nJust vid en översyn är det lämpligt att ändra på det\r\nsom är felaktigt. Jag skall här kort redogöra för de\r\nviktigaste bristerna i PBL och hur dessa\r\nåterkommer i det förslag som vi nu behandlar.</pre><pre>Ett betydelsefullt inslag i PBL är de tidsbegränsade\r\nbyggrätterna. Genom mer eller mindre godtyckligt\r\nsatta genomförandetider inom ramen 5--15 år kan\r\nkommunen skaffa sig total kontroll över\r\nmarkanvändningen. Ägaren har absolut byggrätt\r\nendast under genomförandetiden. Detta leder till\r\nkort planeringshorisont och stor osäkerhet.\r\nExempel som ofta brukar anföras är att\r\nfritidshustomter inte längre kan reserveras för\r\nnästa generation och att företag inte kan kosta på\r\nsig att ha reservmark för eventuell expansion.</pre><pre>Förslaget som vi nu behandlar innebär en\r\nytterligare urholkning av ägarens möjlighet att\r\nutnyttja byggrätten. För närvarande gäller den\r\npraxis att om en plan ändras skall en ny\r\ngenomförandetid börja gälla. Men enligt förslaget\r\nskall den tidigare gällande genomförandetiden\r\näven omfatta de frågor planändringen avser.\r\nTeoretiskt kan då en omfattande planändring ske\r\nnär endast en kort tid återstår av\r\ngenomförandetiden. Jag säger alltså inte att\r\navsikten är att så skall ske -- det är illa nog att\r\nmöjligheten finns. Detta och andra problem\r\nundviks om tidsbegränsningen avskaffas.</pre><pre>Som vi ser det följer av markägande en rätt att\r\nbruka, bebygga och sälja marken. Kommunen skall\r\nvisserligen ha inflytande över hur marken bebyggs,\r\nmen inte att. En byggrätt är som bekant ett värde.\r\nAlla vet att mark med byggrätt är värdefullare än\r\nmark utan. Med tidsbegränsad byggrätt går alltså\r\nen av äganderättens funktioner förlorad.</pre><pre>För övrigt kan vi notera att kommunerna är\r\nsynnerligen medvetna om att byggrätter är\r\nvärdefulla. Jag syftar på den allt vanligare\r\nförhandlingsplaneringen, som också berörs i\r\nbetänkandet. Det finns ingen laglig grund men i\r\npraktiken handlar kommunerna med byggrätter.\r\nEntreprenören utför något som kommunen vill ha\r\nutfört mot att han får byggrätter. Eufumistiskt, med\r\nen förskönande omskrivning, kan man kanske kalla\r\ndet kreativ finansiering. Jag har själv stött på detta\r\nnågot i min tidigare kommunala verksamhet.\r\nGlobenprojektet här i Stockholm är väl annars det\r\nmest kända exemplet. Förfarandet kan vara\r\nrimligt, men det är klart att det också innebär risker\r\nför att den demokratiska processen gås förbi. Den\r\nenskildes inflytande i detaljplaneprocessen blir\r\nnämligen mycket begränsad.</pre><pre>Låt mig tillägga några ord om\r\nersättningsbestämmelserna i samband med\r\nantagande, ändring eller upphävande av detaljplan\r\neller områdesbestämmelser, som det heter på detta\r\nspeciella språk. Det står i förslaget att den som\r\ndrabbas av skador av beslutet inom viss tid skall\r\nframställa anspråk på ersättning eller inlösen.</pre><pre>Flera remissinstanser har varit kritiska, bl.a.\r\nhovrätten för västra Sverige som menar att\r\nkostnaderna för att föra talan vältras över på den\r\nenskilde på ett rimligt sätt. Näringslivets\r\nbyggnadsdelegation har särskilt vänt sig mot att\r\ntidsfristen kan vara så kort som två månader. Har\r\ninte talan väckts inom den tiden förfaller rätten till\r\nersättning. Detta innebär risk för rättsförluster.</pre><pre>Som jag nämnde inledningsvis anser moderata\r\nsamlingspartiet att antalet plannivåer bör\r\nbegränsas. Översiktsplanerna är till nytta om de\r\nvisar möjliga och alternativa användningar av\r\nmarkområden. Utvecklingen visar dock att de blir\r\nalltmer detaljerade. Enligt PBL skall\r\növerstidsplanerna inte vara styrande för bygglov\r\nm.m., men inte minst genom kopplingen till\r\nområdesbestämmelser blir det lätt så i alla fall. Det\r\när således stor risk att översiktsplanerna kommer\r\natt styra markanvändningen på ett sätt som inte är\r\navsett. Därför bör planinstitutet\r\nområdesbestämmelser utmönstras ur PBL. Det är\r\nfel att med hjälp av områdesbestämmelser reglera\r\nbl.a. byggnation och markanvändning. Av detta\r\nskäl motsätter vi oss att just\r\nområdesbestämmelserna används för att formulera\r\ndet som här kallas ''bygglovsplikt för\r\ngrundvattentäkter i vissa fall''. Denna bygglovsplikt\r\nbör kopplas till detaljplan.</pre><pre>Beträffande planfrågor över lag borde\r\nsocialdemokraterna nu inse att det inte räcker att\r\nlappa och laga utan att det behövs en\r\ngenomgripande förändring av vissa principer i\r\nPBL.</pre><pre>I avsnittet om utökad bygglovsplikt för skyltar och\r\nljusanordningar i värdefull bebyggelsemiljö nämns\r\nockså att kommunen genom områdesbestämmelser\r\nkan införa bygglovsplikt. Här gäller återigen\r\nsamma resonemang anser vi -- inga bygglov\r\nkopplade till områdesbestämmelser. Vidare tycker\r\nvi inte att det finns så stor anledning att tro att\r\nägaren till en värdefull bebyggelsemiljö eftersträvar\r\natt förfula sin egendom genom t.ex. vulgära\r\nljusanordningar. Inom detaljplanelagt område är\r\ndet redan nu krav på bygglov. Enligt vår mening är\r\nde bestämmelser som finns tillräckliga, eftersom\r\nman inte kan reglera allt.</pre><pre>Slutligen några ord om den viktiga reservationen nr\r\n4. Med hjälp av PBL kan kommunerna i dag styra\r\ndetaljhandelns lokalisering och varusortement. I\r\nteorin är det fri etableringsrätt men i praktiken styr\r\npolitikerna genom planmonopolet. I dessa tider av\r\nmatprisdiskussioner är det ovanligt lämpligt att ta\r\nbort denna konkurrensbegränsande lagstiftning.\r\nDet är marknaden, dvs. konsumenternas fria val\r\noch butiksinnehavarnas bedömningar, som skulle\r\navgöra vad som kan säljas, annars träder\r\nkonsumenternas ställe.</pre><pre>Vill vi ha lägre matpriser räcker det inte att som\r\nmajoriteten utgå ifrån att konkurrensfrågan vid\r\nhandelsetablering uppmärksammas så att\r\nkonkurrensen inte begränsas, som det heter i\r\nskrivningen. Den s.k. konkurrenskommittén har i\r\nSoU 1990:25 sagt att om inte kommunerna\r\nuppmärksammar vikten av konkurrens kan det\r\nfinnas skäl att tydligare markera frågan genom att\r\nta in konkurrensen som ett allmänt intresse i den\r\navvägning som görs enligt PBL.</pre><pre>Vi menar att kommunernas möjligheter att styra\r\ndetaljhandeln bör begränsas. I praktiken använder\r\nkommunerna ofta planmonopolet för att förhindra\r\nt.ex. externetablering av livsmedelshandel.\r\nArgumentet kan vara att lokaliseringen strider mot\r\nkommunens varuförsörjningsplan. Syftet kan vara\r\natt slå vakt om befintlig handel, t.ex. i centrum. Det\r\nbör kommunen inte göra genom att begränsa\r\nkonkurrensen. Vill man på annat sätt skapa en\r\nlevande positiv centrummiljö är det naturligtvis\r\nbra.</pre><pre>Varuförsörjningsplanerna finns det väl inte så stor\r\nanledning att orda om. Försörjningen kan nog\r\nfungera bra utan plan, eller kanske just därför att\r\ndet inte finns någon plan. Til syvende og sidst måste\r\nkonsumenterna visa att de vill bevara en befintlig\r\naffär genom att de handlar i den.</pre><pre>Apropå matpriserna har statens pris- och\r\nkonkurrensverk nyligen visat att priserna är lägre\r\npå orter där man har släppt fram lågprisaffärer än\r\npå orter där man har sagt nej. I Trollhättan, där det\r\nfinns lågprisaffärer, var priserna 7 % lägre i snitt än\r\ni Karlskrona där sådana affärer saknas. Detta\r\ngällde således i genomsnitt, dvs. inte enbart i\r\nlågprisbutiken. Att det är så borde inte förvåna\r\nnågon.</pre><pre>Jag vänder mig nu direkt till Rune Evensson från\r\nsocialdemokraterna. Jag utgår ifrån att ni\r\nsocialdemokrater verkligen vill ha lägre matpriser.\r\nTror ni att ökad konkurrens kan bidra till lägre\r\nmatpriser? I så fall bör ni stödja vår reservation nr\r\n4.</pre><pre>Herr talman! Som torde ha framgått av mitt inlägg\r\när vi moderater fortfarande kritiska mot stora delar\r\nav PBL. I detta sammanhang nöjer jag mig dock\r\nmed att yrka bifall till reservationerna nr 1 och 4.</pre><pre>Anf. 106 AGNE HANSSON (c) replik:</pre><pre>Herr talman! Jag avser inte att ta upp någon\r\ndjupare debatt med Nils Fredrik Aurelius. Jag vill\r\nför det första gratulera honom till debuten i\r\nriksdagens talarstol. Det var ett klarläggande\r\nanförande.</pre><pre>För det andra tänker jag inte ta upp de synpunkter\r\nhan lägger på majoriteten, som även vi står bakom.\r\nJag hänvisar i det fallet till Rune Evenssons\r\nanförande.</pre><pre>Däremot vill jag kommentera något som Nils\r\nFredrik Aurelius berörde i sitt anförande. Han sade\r\natt grundkritiken över PBL-lagstiftningen\r\nfortfarande kvarstår från moderaternas sida. Han\r\nmenade att den förändring som nu föreslås\r\ntillsammans med den som vi tidigare har gjort är\r\ntecken på att det här var en dålig lösning på\r\nlagstiftningsfrågorna. Jag vill understryka att det är\r\nfråga om mycket marginella förändringar i det stora\r\nlagkomplex som vi har beslutat om. Som jag sade i\r\nmitt anförande ligger huvuddragen fast. Jag begär\r\ninte heller att Nils Fredrik Aurelius i detalj skall\r\nkunna redovisa de principer som man fortfarande\r\nriktar en grundläggande kritik mot och varför så är\r\nfallet.</pre><pre>Inte i något fall har jag kunnat konstatera att man\r\nt.ex. genom den nya lagstiftningen har trätt\r\näganderätten för när. Såvitt jag förstår har man\r\nkunnat lösa dessa frågor på ett mycket smidigt och\r\nenkelt sätt i det översiktsplanearbete som nu sker\r\nute i kommunerna. Det tycker jag är ett gott betyg\r\ntill den här lagstiftningen. Jag noterar än en gång\r\natt eftersom man har släppt avslagsyrkandena\r\ngenerellt innebär det att man har erkänt att\r\nlagstiftningen håller i sina huvuddrag.</pre><pre>Anf. 107 NILS FREDRIK AURELIUS (m)\r\nreplik:</pre><pre>Herr talman! Jag hade hoppats att det skulle ha\r\nframgått även för Agne Hansson i vilka avseenden\r\nkritiken kvarstår, eftersom han hade vänligheten\r\natt säga att inlägget var så klargörande. Det gäller\r\nväsentliga punkter. Frågorna som gäller\r\näganderätten är inte små. Vi vidhåller att t.ex. de\r\ntidsbegränsade byggrätterna utgör en väsentlig\r\ninskränkning av en av äganderättens viktiga\r\nfunktioner. Det finns ett hot kvar i själva\r\nlagstiftningen mot den enskilde, och det är ingen\r\nliten detalj.</pre><pre>Nu kan man i och för sig inte omintetgöra den\r\nlagstiftning som det fattades beslut om för fyra år\r\nsedan, och det finns heller inte något sådant förslag.\r\nDet vore praktiskt ogörligt. Man kan däremot\r\nändra på saker som fortfarande är felaktiga, särskilt\r\nom de gäller viktiga principiella frågor.</pre><pre>Anf. 108 ERLING BAGER (fp):</pre><pre>Herr talman! Riksdagen behandlade och\r\nfastställde den nuvarande plan- och bygglagen den\r\n26 november 1986. Från folkpartiet framförde vi då\r\nkritik på flera viktiga områden i lagstiftningen som\r\ngrund för vårt avslagsyrkande.</pre><pre>Jag skall i detta anförande upprepa något av vad vi\r\ntidigare framfört om PBL. Vidare skall jag ta upp\r\noch kommentera de nya förändringar som föreslås\r\ni detta betänkande.</pre><pre>Det måste starkt understrykas att en utgångspunkt\r\nför en plan- och bygglag måste vara den enskilda\r\nmänniskans rätt att förfoga över sin egendom. Det\r\när bara med stöd av lagen som den enskilde kan\r\nhävda sin rätt gentemot myndigheter. När de\r\nallmänna intressena måste göra sig gällande skall\r\nrimliga ersättningsregler garantera kompensation.</pre><pre>Den nuvarande plan- och bygglagen med s.k.\r\ngenomförandetider har gjort det möjligt för\r\nkommunerna att begränsa byggrätten för den\r\nenskilde ända ned till fem år. Den föreslagna\r\nminimitiden är för många fastighetsägare alldeles\r\nför kort för att medge genomförande av byggrätten.</pre><pre>Det här kan på ett mycket negativt sätt påverka den\r\nenskildes möjligheter att bygga på sin tomt.</pre><pre>Med en starkt reducerad byggrätt kan det bli så att\r\nen del grannar kan ha hunnit bygga inom fem år.\r\nDe blir då helt tillgodosedda, medan andra som\r\nhaft olika förhinder inte hinner bygga alls. Detta\r\nkan skapa en betydande orättvisa människor\r\nemellan. Det nu föreliggande lagförslaget ger också\r\nmarkägaren en mycket svag ställning efter det att\r\ngenomförandetiden gått ut.</pre><pre>Några enkla exempel:</pre><pre>Svårigheter kan uppstå för personer som inte har\r\nkunnat använda sin byggrätt på grund av\r\narbetslöshet eller sjukdom under en viss period.\r\nEfter genomförandetidens slut har kommunen rätt\r\natt ensidigt häva byggplanerna.</pre><pre>Kort genomförandetid kan också försvåra\r\ngenerationsväxling: en avstyckad villatomt från\r\nexempelvis föräldrarnas mark är givetvis inte ofta\r\naktuell att bebygga inom så kort tid som fem år.</pre><pre>I de här exemplen kan konsekvenserna bli\r\nallvarliga för den enskilde, speciellt om den\r\naktuella kommunen har skiftat politisk majoritet\r\nunder genomförandetiden och det tidigare varit\r\npolitisk strid om byggplanen.</pre><pre>Folkpartiet kräver i reservation nr 10 att en lång\r\ngenomförandetid införes för byggrätten, minst 15\r\når normalt, och någon övre gräns bör inte anges i\r\nlagstiftningen. Kommunerna kan därför med vårt\r\nförslag fastställa rätten att bebygga mark för den\r\nenskilde till en mycket lång tidsperiod, exempelvis\r\n20 år, 30 år osv.</pre><pre>Herr talman! Jag vill nu beröra vissa\r\nersättningsanspråk i PBL.</pre><pre>Folkpartiets principiella utgångspunkt är att\r\näganderättens ställning inte får försvagas\r\nytterligare, snarare stärkas i PBL. Det innebär att\r\ndet inte är rätten att använda mark för bebyggelse\r\nutan inskränkningar i denna rätt som behöver\r\nmotiveras. I det betänkande vi nu behandlar\r\nföreslår utskottsmajoriteten en ändring i PBL\r\nbeträffande fastighetsägarens tidsmarginaler för att\r\nbegära ersättning när hans fastighetsanvändning\r\navsevärt försvåras. Tidsmarginalen begränsas nu\r\ntill två månader.</pre><pre>Denna förändring bör inte genomföras. En\r\nfastighetsägare som ställs inför ett sådant krav har\r\nofta inte resurser att inom så kort tid bedöma\r\nkonsekvenserna för sin fastighet. Han kanske då\r\nmåste chansa och hugga till i överkant. Ett sådant\r\nersättningsanspråk ger heller inte kommunen rätt\r\ninformation om ersättningsanspråken. I en\r\ngemensam reservation, nr 16, från folkpartiet,\r\ncentern och moderaterna förslår vi i stället att\r\nersättningsfrågorna i största möjliga utsträckning\r\nklaras upp på ett tidigare stadium genom\r\nförhandlingar och avtal med fastighetsägarna.</pre><pre>Jag vill nu ta upp PBLs inlösen efter\r\ngenomförandetidens utgång.</pre><pre>Enligt 6 kap. § 24 andra stycket i lagförslaget kan\r\nkommunen efter genomförandetidens utgång få\r\nrätt att lösa in mark som inte har bebyggts i\r\nhuvudsaklig överensstämmelse med detaljplanen.\r\nFolkpartiet anser att kommunerna inte skall ha en\r\nsådan lösenrätt. Anledningen till att en plan inte\r\nhar genomförts kan vara att planen varit så\r\nutformad att den har varit svår att förverkliga. Det\r\nkan också finnas skäl till att markägaren inte\r\nbebyggt sin mark, t.ex. att han velat spara den för\r\nsina barn eller andra anhöriga. Markägarens motiv\r\nbör kunna prövas mot de motiv som kommunen\r\nkan ha för att vilja lösa marken. Folkpartiet anser\r\ndärför att kommunen bör vara hänvisad till att\r\nansöka om expropriationstillstånd varvid dess\r\nbehov av marken bör vägas mot markägarens\r\nsynpunkter.</pre><pre>Herr talman! I detta betänkande behandlas en rad\r\nfrågor med anknytning till plan- och bygglagen med\r\nanledning av proposition 1990/91:146.</pre><pre>I en annan proposition som nyligen framlagts\r\npresenterar regeringen förslag -- på grundval av\r\nkonkurrenskommitténs arbete -- om förstärkt\r\nkonkurrens på livsmedelsområdet. Där konstateras\r\natt konkurrensbegränsande inslag förekommer i\r\nsamband med den kommunala planprocessen enligt\r\nPBL.</pre><pre>Vi har för vår del länge pekat på detta problem. Det\r\nbidrar givetvis till att driva upp matpriserna. Det\r\nligger nära till hands att tolka den oro för de\r\nkonkurrensbegränsningar i planprocessen som\r\nuttrycks i livsmedelspropositionen som ett tecken\r\npå att regeringen närmat sig vår uppfattning. Vi\r\nnoterar därför med förvåning att regeringen i sin\r\nproposition om PBL inte föreslår några som helst\r\nförändringar i bygglagstiftningen.</pre><pre>Socialdemokraterna har ju visat ett nyvaknat\r\nintresse för priserna på maten. Ville man då\r\nverkligen göra någonting radikalt, borde man nu ta\r\nchansen att få bort planmonopolet för handeln och\r\nsläppa den här etableringskontrollen. Varför, Rune\r\nEvensson, gör ni inte någonting som verkligen\r\nskulle kunna ge resultat och öka konkurrensen. Jag\r\ninstämmer i den fråga som tidigare ställdes från\r\nmoderat håll.</pre><pre>Den nya plan- och bygglagen utökade\r\nkommunernas möjligheter att styra handelns\r\nutveckling. Redan det utrymme som gavs i den\r\ntidigare bygglagen hade utnyttjats på ett sätt som i\r\npraktiken begränsade konkurrensen. SPK\r\nkonstaterar i sin rapport till konkurrenskommittén\r\natt många kommuners etableringspolitik syftar till\r\natt i första hand värna om befintlig handel. PBL har\r\ngett dessa kommuner ytterligare maktmedel.</pre><pre>Till att börja med innebär PBL att en klarare\r\nskiljelinje dras mellan industri- och\r\nhandelsändamål. Det krävs sålunda en planändring\r\nför att en byggnad som tidigare använts för\r\nindustriverksamhet skall få utnyttjas för handel.\r\nMed PBL-beslutet öppnades vidare möjlighet att\r\nprecisera olika typer av handel: partihandel,\r\ndetaljhandel med skrymmande varor och\r\ndetaljhandel med livsmedel. Livsmedelshandel\r\nskulle kunna begränsas eller förbjudas ''med\r\nhänsyn till kravet på en lämplig\r\nsamhällsutveckling'', som dåvarande\r\nbostadsministern uttryckte saken. Stormarknader\r\noch bensinstationer nämndes som exempel.</pre><pre>SPK redovisar i sin rapport en rad fall där\r\nkommuner sökt hindra etableringar som kunde ha\r\nökat konkurrensen. I Trollhättans kommun\r\nförsökte man t.ex. stoppa en handel med\r\nhänvisning till att företaget ansågs bedriva\r\ndetaljhandel med livsmedel. Skara kommun har\r\nmotsatt sig livsmedelsförsäljning i den s.k.\r\nköpstaden vid Sommarland med hänvisning till\r\nomsorg om centrumhandeln i Skara. En rad\r\nytterligare exempel har väckt uppmärksamhet, inte\r\nminst i Munkedal där byggnadsnämnden har\r\nförsökt att stoppa ett företag som ville bedriva\r\nlivsmedelsförsäljning.</pre><pre>En nyligen gjord jämförelse mellan Trollhättan, där\r\npolitikerna slutligen tillåtit en lågprisetablering,\r\noch Karlskrona, där de har sagt nej, visar att\r\nmatpriserna i Trollhättan genomsnittligt låg ca 7 %\r\nlägre. Det betyder sannolikt mycket mer för\r\nkonsumenternas matkonton än den spektakulära\r\nmomssänkning som socialdemokraterna har hakat\r\npå nu när man har bytt åsikt.</pre><pre>Allmänt sett är det en föga uppmuntrande bild av\r\nkonkurrensintressets ställning i den kommunala\r\nplanprocessen som framträder i SPKs rapport. SPK\r\nmenar visserligen att det är för tidigt att göra en\r\nfullständig utvärdering av plan- och bygglagen från\r\nkonkurrenssynpunkt, men det finns nu många\r\nargument som talar för att man borde ta bort\r\ninslaget att styra och kontrollera handeln.</pre><pre>Det är emellertid obestridligt att plan- och\r\nbygglagen utvidgat kommunernas möjligheter att\r\nreglera detaljhandeln. Detta faktum i kombination\r\nmed det restriktiva och konkurrensbegränsande\r\nförhållningssätt som SPK beskriver talar enligt vår\r\nmening entydigt för att åtgärder nu måste vidtas.\r\nRegeringens passivitet går inte att försvara.</pre><pre>Folkpartiet liberalerna föreslår att plan- och\r\nbygglagen ändras så, att de utökade befogenheter\r\natt reglera handeln som lagen gav kommunerna vid\r\nsitt ikraftträdande 1987 avskaffas.</pre><pre>I syfte att öka konkurrensen föreslår vi också att 2\r\nkap. i plan- och bygglagen ändras i enlighet med\r\ndetta.</pre><pre>Herr talman! Vi ifrågasätter inte kommunernas rätt\r\natt utnyttja planeringsprocessen för att avgöra var\r\nbebyggelse skall ske och hur den skall utformas. Vi\r\när också medvetna om att denna rätt gör det möjligt\r\natt stoppa etableringar, t.ex. för att ett område skall\r\nskyddas till förmån för friluftsliv i stället för att\r\nbebyggas med en stormarknad. Det är då viktigt att\r\nlagen inte i onödan ger utrymme för avsiktlig\r\nkonkurrensbegränsning. Det är konsumenterna\r\nsom skall bestämma vilka butiker som kan tjäna\r\ndem bäst. Det skall inte politiker söka bestämma åt\r\nkonsumenterna. Denna grundsyn bör tydligare\r\nkomma till uttryck i lagen.</pre><pre>Slutligen: Folkpartiet liberalerna står självfallet\r\nbakom alla de reservationer, där vi finns med som\r\nundertecknare, men jag nöjer mig med att yrka\r\nbifall till reservationerna nr 4 om\r\ndetaljhandelnslokalisering och nr 10 om längre\r\ngenomförandetider.</pre><pre>Anf. 109 JAN STRÖMDAHL (v):</pre><pre>Herr talman! När det gäller plan- och bygglagen\r\nsom här tas upp, gör regeringen en liten utvärdering\r\ni början av propositionen. Man konstaterar att\r\nplan- och bygglagen har fungerat relativt bra, men\r\natt den som all annan lagstiftning naturligtvis\r\nbehöver en del justeringar och kompletteringar. Jag\r\nkan i stort sett hålla med om regeringens\r\nbedömning. Plan- och bygglagen har fungerat\r\nrelativt bra, men då och då behöver man putsa litet\r\npå den och göra vissa kompletteringar.</pre><pre>Regeringen pekar särskilt på ett par problem. Man\r\nkonstaterar att de obligatoriska översiktsplanerna\r\nbrukar vara försenade i förhållande till plan- och\r\nbygglagens bestämmelser. Samtidigt konstaterar\r\nman att det är bättre att översiktsplanerna görs och\r\ngörs på ett bra sätt än att de hastas fram för att de\r\nskall bli färdiga i rätt tid. Man nöjer sig med -- och\r\ndet kan jag också instämma i -- att de allra flesta\r\nkommuner har ett ambitiöst översiktsplanearbete\r\npå gång. Översiktsplanen kommer att få en stor\r\nbetydelse när den verkligen finns tillgänglig.</pre><pre>Trots diskussionen om huruvida översiktsplanen\r\nskall vara juridiskt bindande eller inte, kommer\r\nden att ha en kraftigt styrande verkan, även om den\r\ninte är juridiskt bindande. Det var ju avsikten med\r\noch det som låg bakom kommunernas rätt att själva\r\nfastställa sina detaljplaner.</pre><pre>Vidare konstaterar man att det finns anledning att\r\nvarna för den förhandlingsplanering som pågår litet\r\nhär och var, där fastighets- och markpriserna är\r\nuppskörtade och där byggrätterna är särskilt\r\neftertraktade. Det är en varning som vi har tagit\r\nupp i en motion. Utskottets majoritet gör en positiv\r\nskrivning och är i sak överens med oss om att man\r\nmåste vara på sin vakt mot den\r\nförhandlingsplanering som sätter demokratin i\r\nplaneringsprocessen på undantag. Det går att träffa\r\növerenskommelser om förhandlingsplanering, om\r\nman gör det på så sätt att man inte förgriper sig på\r\ndemokratin. Detta förutsätter bl.a. att man är väl\r\nförankrad i en översiktsplan, och att samrådet får\r\npågå i enlighet med de stadganden som finns i plan-\r\noch bygglagen. Då kan man klara både att ta betalt\r\nför byggrätterna -- som Nils Fredrik Aurelius\r\nsade -- och att styra markanvändningen.</pre><pre>Byggrätternas värde är av grundläggande intresse\r\nnär det gäller hanteringen av markanvändnings-\r\noch planeringsfrågor. Jag vill påminna om att i\r\npraktiken delar kommunerna ut fantastiska gåvor\r\nnär de planlägger ett område och upprättar\r\nbyggrätter. Det är inte någon som har bekymrat sig\r\nsärskilt mycket om utdelningen av värden.\r\nDäremot blir det väldigt starka protester så fort det\r\nblir aktuellt att dra in på de utdelade värdena.\r\nDetta måste man ha klart för sig när man diskuterar\r\nsådana frågor som genomförandetiden och andra\r\ninskränkningar i den enskildes rätt att själv förfoga\r\növer marken. Det måste finnas en jämvikt mellan\r\ndet förhållandet att kommunen delar ut värden och\r\nkommunens rätt att göra inskränkningar i de\r\nutdelade värdena.</pre><pre>Jag vill för den moderate debattören påpeka att den\r\nbegränsning som genomförandetiden innebär ju\r\ninte en begränsning i byggrätten, utan enbart en\r\nviss begränsning i utnyttjandet av byggrätten.\r\nByggrätten ligger kvar för evigt precis som i det\r\ngamla plansystemet.</pre><pre>Vi har i detta betänkande särskilt tagit upp\r\nparkeringsfrågan, och det är en fråga som vi\r\ntidigare har tagit upp. Vår uppfattning är att det\r\ndetaljerade kravet på att det på varje tomt skall\r\nfinnas plats för bilen är gammalmodigt, medan man\r\nmed en modern syn på detta med planering brukar\r\ntala om funktionskrav och söka efter lösningar på\r\ndessa funktioner, lösningar som är bra ur såväl\r\nsocial, miljömässig som ekonomisk synvinkel.</pre><pre>Vi menar att det i grunden är felaktigt att ha en\r\ndetaljbestämmelse om att man på varje tomt skall\r\nha plats för en bil. I en modern upplaga av en\r\nbyggnadsstiftning skall det ställas krav på att\r\ntransporterna är ordnade på ett riktigt sätt ur\r\nmiljösynpunkt, osv. Detta kan lösas på olika sätt.\r\nOm man har en sådan konstruktion behöver man\r\ninte ha detta krångel med parkeringsköp.</pre><pre>Vi tycker att det är litet egendomligt att moderater\r\noch folkpartister, som alltid talar om att man skall\r\navreglera och att man i större utsträckning skall ha\r\nbestämmelser som innebär att det ställs\r\nfunktionskrav och inte detaljkrav, inte ställer sig\r\nbakom detta. Jag skulle vilja ha ett svar på varför\r\nmoderaterna och folkpartisterna inte ställer sig\r\nbakom denna avreglering och på att det ställs\r\nfunktionskrav på transporterna i stället för\r\ndetaljkrav på bilplats.</pre><pre>Med det anförda vill jag yrka bifall till reservation\r\n7 i betänkandet.</pre><pre>Anf. 110 KJELL DAHLSTRÖM (mp):</pre><pre>Herr talman! Tack för att jag fick gå in i debatten\r\nföre Rune Evensson. Jag skall emellertid inte bli så\r\nlång i talarstolen som jag själv är.</pre><pre>Jag har följt denna lags krokiga tillkomstväg sedan\r\n1969/1970, då den dåvarande regeringen gav ut ett\r\nförsta utkast till fysisk riksplanering. Vägen har\r\nvarit ganska krokig.</pre><pre>Jag tyckte från början, som ung arkitektstudent, att\r\ndetta var mycket intressant. Man skulle ju ta ett\r\nrejält tag i byggandet och på vår bävermentalitet\r\nsom människor -- vi bygger och river våra\r\nsamhällen -- och det måste faktiskt ske på ett\r\nalltmer reglerat sätt för att vi skall få balans mellan\r\nnatur och samhälle, och mellan natur och kultur.\r\nDetta stötte snart på patrull, och det blev en\r\nsplittring mellan natursynen och samhällsynen. Vi\r\nfick då dels plan- och bygglagen, dels\r\nnaturresurslagen.</pre><pre>Trots den fina utredningen om naturresursers\r\nnyttjande och hävd -- någonstans mitt på vägen,\r\nfrån 1970 och fram till denna lags tillkomst -- blev\r\nnaturresurslagen ändå en ganska tandlös historia.\r\nDen ingår i och för sig inte i detta betänkande, men\r\nden ingår så att säga i lagområdet.</pre><pre>Vid en översyn av hela miljölagstiftningen i\r\nsamhället ser vi det som naturligt att denna\r\nbäverlag, plan- och bygglagen, och\r\nnaturresurslagen kommer att ingå i en enhetlig\r\nmiljöbalk. Då kommer vårt byggande in i rätt\r\nsammanhang, dvs. tillsammans med naturkraven.</pre><pre>Det som vi diskuterar ganska mycket i\r\nbostadsutskottet, nämligen ett ekologiskt\r\nbyggande, inte minst på grund av motioner från\r\nmiljöpartiet de gröna, kommer, så vitt jag förstår,\r\natt innebära att vi måste skärpa kraven ytterligare\r\nexempelvis på byggrätter, vilket har tagits upp här.\r\nDå kanske vi kommer i ett läge då vi måste\r\nbegränsa byggrätterna ur ekologisk synpunkt. De\r\nekologiska ramarna måste begränsa byggrätterna.\r\nDe skall alltså inte vara enbart tidsbegränsade. I\r\ndetta sammanhang måste jag med skärpa kritisera\r\nmoderater och folkpartister som har fört en\r\noroväckande manchesterliberalistisk debatt här om\r\nfrihet för stormarknadsetableringar, osv. Jag tycker\r\natt det är ganska skrämmande, och man skulle\r\nkunna kalla det för ett B &amp; W-stormarknadspolitiskt\r\nmanifest som man här spelar upp. Jag är mycket\r\norolig för att den typen av politik skall vinna gehör\r\nhos folket efter valet i höst. Därför vill jag stödja\r\ncenterns reservation 6 med anledning av mom. 6 i\r\nutskottets hemställan. Jag vill därmed uttrycka oro\r\nför att vi kommer att få alldeles för fria tankar kring\r\nstormarknadsetableringar. Uppenbarligen skall\r\nman också ha Las Vegas-skyltar, eftersom man inte\r\nvill ha några inskränkningar när det gäller\r\nneonskyltningen.</pre><pre>Jag yrkar alltså bifall till centerns reservation 6. Jag\r\nvill också yrka bifall till miljöpartiets och vänsterns\r\nreservation 7 med anledning av mom. 7 i utskottets\r\nhemställan, som handlar om parkeringsköp. Jan\r\nStrömdahl har redan anfört motiveringarna till\r\ndenna reservation, nämligen att vi inte skall reglera\r\nin bilen i bostadsområdena och i samhället på det\r\nsätt som nu sker genom plan- och bygglagen. Bilen\r\nfår finnas i trafiksystemet. Den skall inte inregleras\r\ni bostadens närmiljö på det sätt som faktiskt sker\r\ngenom plan- och bygglagen.</pre><pre>Anf. 111 RUNE EVENSSON (s):</pre><pre>Herr talman! Plan- och bygglagen har nu varit i\r\nkraft i snart fyra år. Lagen kom till efter en lång\r\nutrednings- och förberedelsetid. Men lagen är\r\nockså mycket omfattande.</pre><pre>De erfarenheter som nåtts under dessa år är mycket\r\ngoda. Lagen är allmänt accepterad och fungerar väl\r\ni det svenska samhället.</pre><pre>Jag håller med Agne Hansson när det gäller hans\r\nbedömning om lagens genomförande, nämligen att\r\nden har gått bra och att alla katastrofer som skulle\r\ninträffa efter det att lagen hade trätt i kraft har\r\nuteblivit. Vi som stod bakom beslutet,\r\nsocialdemokraterna och centern, visste detta redan\r\nnär vi fattade beslutet. Andra var offer för sin egen\r\npropaganda.</pre><pre>Lagens tillämpning har följts av en styrgrupp som\r\nföreslagit ändringar och justeringar, vilket nu lett\r\ntill att denna proposition har framlagts.</pre><pre>I propositionen föreslås bl.a. en enklare hantering\r\nav detaljplaneändringar samt att villkorade bygglov\r\nkan ges innan planer vinner laga kraft. Vidare ges\r\nkommunerna rätt att i detaljplan eller\r\nområdesbestämmelse införa bygglovsplikt för vissa\r\ngrundvattentäkter. Kommunerna föreslås också få\r\nmöjlighet att begära in krav på ersättning i vissa fall\r\ninnan detaljplan antas.</pre><pre>Utskottsmajoriteten tillstyrker propositionen med\r\nett undantag och det gäller förhandsbesked där\r\noklarheter har uppkommit beträffande\r\nombyggnader. Utskottet begär här ett\r\nklarläggande, och regeringen bör återkomma till\r\nriksdagen med sin syn på denna fråga.</pre><pre>Till betänkandet har fogats ett antal reservationer,\r\noch jag tänker kommentera några.</pre><pre>Moderaterna vill att översiktsplanerna skall vara\r\nfrivilliga och inte obligatoriska. Detta krav är de\r\nensamma om, och det har hängt med sedan PBL\r\nträdde i kraft 1987. Vi tycker att översiktsplanerna\r\när viktiga, inte minst när det gäller hur\r\nriksintressena skall tillvaratas. Hur detta skall\r\nbevakas framgår inte av moderaternas reservation.\r\nDe kanske inte anser att detta är så viktigt. En\r\nfrivillighet på detta område skulle innebära risk för\r\natt bl.a. naturresurslagens intentioner om\r\nhushållning med naturresurserna skulle åsidosättas\r\noch att riksintressanta miljöer ej skulle bevaras.\r\nDärför yrkar vi avslag på denna reservation.</pre><pre>Centern vill att riksdagen skall tala om för\r\nbyggnadsnämnderna vilken kompetens deras\r\npersonal skall ha. Vi tycker att det utöver vad som\r\nsägs i PBL om arkitektutbildad personal inte finns\r\nnågon anledning för riksdagen att här komma med\r\npekpinnar. Vi tror att kommunerna själva är bäst\r\npå att avgöra detta. Vi litar på kommunpolitikerna.\r\nRiksdagen behöver inte bestämma allt i detalj.</pre><pre>Moderaterna och folkpartiet vill begränsa\r\nkommunernas möjlighet att i PBL styra\r\nmarkanvändningen i vad avser detaljplan.\r\nModeraterna går t.o.m. så långt att de i motion\r\nBo72 skriver: ''Så som vi i annat sammanhang\r\nredovisat anser vi att kommun i detaljplan inte skall\r\nkunna styra detalhandelns lokalisering och\r\nvarusortiment.'' Om moderaterna menar vad som\r\nstår i motionen betyder det att detaljhandelns\r\nlokalisering skall stå utanför all detaljplanering,\r\noch varhelst en affärsman väljer att uppföra sin\r\nbutik skall samhället inte kunna ingripa. Jag måste\r\nfråga moderaterna: Betyder detta att butiker skall\r\nfå uppföras var som helst, oavsett vad planer\r\ninnehåller, i parker, på torg osv.?\r\nByggnadsnämnderna kan ju inte ingripa om detta\r\ninte går att reglera i plan.</pre><pre>I vad gäller PBLs möjligheter att i detaljplan styra\r\nhandelslokaliseringar har kommunerna detta\r\nansvar. Kommunen kan med olika\r\nplanbestämmelser skilja industri och handel i\r\ndetaljplan.</pre><pre>På vissa villkor kan handel med livsmedel regleras\r\nför att hindra en från allmän synpunkt olämplig\r\nutveckling. Det kan gälla att hindra en utarmning\r\nav ortens centrum. En serviceutredning skall då\r\nfinnas för att handeln med livsmedel skall kunna\r\nregleras, dvs. ytbegränsas eller förhindras på viss\r\nplats. Kommunen kan i denna utredning bedöma\r\neffekterna av en tänkt etablering. Ett skäl kan vara\r\nminskad tillgänglighet för kategorier av invånare.\r\nDagligvaruförsörjningen i bostadsområdena är\r\nvanligen planerad ur ett fotgängarperspektiv med\r\nnärhet och trafiksäkerhet som mål. De som inte har\r\ntillgång till bil, äldre, handikappade m.fl. ökar\r\nbehovet av hemtjänstpersonal, med ökade\r\nsamhällskostnader som följd. När andelen äldre\r\nökar leder minskande tillgänglighet till att dessa\r\nmänniskors inköpsproblem övervältras på\r\nsamhället när närbutiken försvinner.\r\nKollektivtrafiken kan behöva byggas ut eller\r\nändras. Det blir då en ökning av biltrafiken med\r\nmiljöproblem som följd. Det kan också behövas\r\nfler hemsamariter. Detta är frågor som\r\nkommunerna måste beakta. Jag vill här svara på\r\nNils Fredrik Aurelius och Erling Bagers fråga till\r\nmig.</pre><pre>I Trollhättans kommun gjorde socialförvaltningen\r\nberäkningar för att se vad en ytterligare\r\nbutiksnedläggelse i bostadsanknutna lägen skulle få\r\nför konsekvenser inom omsorgen. Enligt\r\nprognoserna för Trollhättans kommun skulle 1 170\r\npersoner över 80 år ha behov av hemhjälp år 1995.\r\nEn ytterligare stormarknadsetablering i\r\nkommunen, med påföljd att fler bostadsanknutna\r\nbutiker får ett mindre kundunderlag och lägger ned\r\nsin verksamhet, resulterar i att det går åt ytterligare\r\nen och en halv timme per vecka och person med\r\nhemhjälp för inköp. Följden blir att man inom\r\nkommunen måste anställa ytterligare 45\r\nheltidsanställda hemsamariter, en kostnad på 7,75\r\nmilj.kr. Utöver detta tillkommer kostnaderna för\r\nfärdtjänst.</pre><pre>I en reservation krävs att som ett allmänt intresse\r\nkonkurrensbestämmelser införs i PBLs 2 §. Det här\r\nhar Nils Fredrik Aurelius, och jag tror även Erling\r\nBager, varit inne på.</pre><pre>I den ursprungliga PBL-propositionen som lades\r\nfram 1986 står det: ''Inom ramen för planeringen\r\nbör konkurrensen ges ett så fritt spelrum som\r\nmöjligt för att hålla priserna nere.'' Det står också\r\natt det inte är något samhällsintresse att begränsa\r\nkonkurrensen.</pre><pre>Konkurrensen inom detaljhandeln betonas alltså i\r\nPBL. Begreppet handelsändamål i en detaljplan\r\nkan inte reglera typen av butik. Det är lika för ICA,\r\nDomus eller lågprisbutik att etablera sig. Det är\r\nalltså konkurrens på lika villkor.</pre><pre>PBL ger således tillräcklig grund för att pröva\r\nlämpliga butikslokaliseringar, utan att\r\nkonkurrensen sätts ur spel.</pre><pre>Skulle konkurrensbegreppet föras in i lagen, skulle\r\ndetta leda till komplikationer som inte har\r\nanalyserats.</pre><pre>Ett allmänt framhävande av konkurrensfrågorna\r\ndirekt i lagen skulle innebära att inte bara\r\ndetaljhandelskonkurrens skulle främjas. All\r\nkonkurrens om marken skulle i så fall behandlas\r\nutifrån ett sådant perspektiv. Detta strider\r\nuppenbart mot det grundläggande syftet med\r\nplanlagstiftningen, dvs. att väga olika intressen mot\r\nvarandra, där miljöintresset i vid mening fått en\r\nsärskild tyngd genom naturresurslagen.</pre><pre>Vidare skulle en ''konkurrensbestämmelse'' i lagen\r\nförhindra den typ av avvägning som har att göra\r\nmed tillgängligheten när det gäller\r\nvaruförsörjningen. Detta är en fråga som behöver\r\nbevakas särskilt under 1990-talet.</pre><pre>Herr talman! Med det anförda vill jag yrka avslag\r\npå reservationerna om handelslokalisering och\r\nkonkurrens.</pre><pre>Slutligen vill jag beröra en reservation från\r\nvänsterpartiet och miljöpartiet om parkeringsköp.</pre><pre>S.k. parkeringsköp kan göras för att tillgodose\r\nsamhällets krav på parkering, om denna inte kan\r\nske på den egna tomten. Detta kan åstadkommas\r\ngenom att kommunen eller någon annan ordnar\r\nmed en parkeringsanläggning, varefter\r\nfastighetsägarna köper in sig. Anläggningen bör\r\nfinnas i närheten av tomten, och den skall vara\r\nfärdig inom rimlig tid.</pre><pre>Reservanterna menar att detta är onödigt. Det\r\nstimulerar bilanvändning i tätorterna. Att förneka\r\nbilens existens och användning även för\r\ntätortsinvånarna är att gömma huvudet i sanden. Vi\r\nmåste planera vårt samhälle med hänsyn till den\r\nverklighet som vi befinner oss i, och där har bilen i\r\ndag en mycket central roll. Det måste vi finna oss i\r\nintill dess vi hittar en godtagbar ersättning. Att\r\nblunda för detta faktum skulle ställa till stora\r\nproblem. Därför bör parkeringsfrågorna kunna\r\nlösas genom parkeringsköp där så anses\r\nerforderligt.</pre><pre>Herr talman! Med det anförda vill jag yrka bifall till\r\nutskottets hemställan och avslag på\r\nreservationerna.</pre><pre></pre><pre>Anf. 112 NILS FREDRIK AURELIUS (m):</pre><pre>Herr talman! Låt mig i korthet ta upp det här med\r\nkonkurrensen.</pre><pre>Det är tydligt att både propositionsskrivarna och\r\nutskottets majoritet är angelägna om att betona att\r\ndet är viktigt med konkurrens. Det ligger liksom i\r\ntiden att göra det. Men ni kommer inte till skott.\r\nDet är faktiskt ändå så, Rune Evensson, att\r\nkommunerna i praktiken använder PBL för att\r\nbegränsa t.ex. livsmedelshandelns etablering på\r\nvisst ställe. Däremot förhåller det sig naturligtvis\r\ninte så, som ni möjligen ville antyda, att vi önskar\r\nfritt fram för etablering av livsmedelsbutiker precis\r\nvar som helst. Vanlig prövning enligt detaljplan\r\nmåste givetvis ske. Det som det här handlar om är\r\natt själva varusortimentet i praktiken begränsas av\r\nkommunerna med hänvisning till PBL. Det är en\r\nkonkurrensbegränsning som exempelvis\r\nkonkurrenskommittén har uttalat oro över.</pre><pre>Beträffande resonemanget om de olyckor som\r\nhänder om kommunens varuförsörjningsplan inte\r\nfungerar vill jag säga att jag tycker att det vittnar\r\nom en övertro på politikernas förmåga att planera\r\nsamhällets funktion. Man kan på samma sätt\r\nförsvara att t.ex. en olönsam industri skall få vara\r\nkvar, eftersom en nedläggelse skulle få vissa\r\nsamhällsekonomiska konsekvenser. Jag tror att vi\r\nmåste överge denna typ av\r\nplanhushållningsresonemang.</pre><pre>Anf. 113 ERLING BAGER (fp):</pre><pre>Herr talman! Först några ord om hur PBL fungerar\r\noch har fungerat och om den lovsång som\r\ncenterpartister och socialdemokrater sjunger om\r\nPBL.</pre><pre>Den 1 juli i år är ett viktigt datum för många\r\nfastighetsägare. Då upphör nämligen de gamla\r\nplaner som har funnits före PBLs ikraftträdande.\r\nDessa planer innebar ett fortsatt femårigt liv. Efter\r\nden 1 juli ankommer det helt på kommunen, om\r\ngamla planer skall förlängas. Den enskilde har då\r\ningenting att säga till om. Det kommer kanske vid\r\nhalvårsskiftet en hel del synpunkter till de partier\r\nsom ligger bakom plan- och bygglagen. Jag har\r\nredan hört åtskilliga synpunkter. Många människor\r\nvet inte vad som sker.</pre><pre>Sedan några ord om det som Rune Evensson tog\r\nupp. Vi anser att kommunen har en mycket stor\r\nmakt med den nuvarande utformningen av plan-\r\noch bygglagen, medan den enskilde har mycket\r\nliten makt. Då genomförandetiden har gått ut är\r\ndet endast kommunen som har rätt att bestämma\r\nvad som skall ske: om det skall förlängas eller om\r\ndet skall göras om. Vi har kritiserat detta. Den\r\nkorta tiden fem år, Rune Evensson, har vi också\r\nkritiserat, eftersom den så starkt kan begränsa\r\nkommunernas styrning av planerna.</pre><pre>När det gäller handeln kan man säga att det är litet\r\nmärkligt att regeringen lägger fram propositioner\r\nsom delvis har olika budskap. Jag nämnde i mitt\r\nanförande att regeringen på grundval av\r\nkonkurrenskommitténs arbete har lagt fram en\r\nproposition, där det konstateras att\r\nkonkurrensbegränsande inslag förekommer i\r\nsamband med den kommunala planprocessen.\r\nDetta säger ett statsråd, medan ett annat statsråd\r\nsäger någonting helt annat. Rune Evensson sade i\r\nsitt anförande att han tycker att man klarar\r\nhanterandet av konkurrensen, att det inte finns\r\nnågon styrning. Är det inte mycket märkligt, Rune\r\nEvensson, att SPK pekar på en rad fall där\r\nkommunerna har hindrat en etablering av\r\naffärshandeln. Även konkurrenskommittén har\r\nkommit fram till samma sak.</pre><pre>Vi har härigenom ett system som innebär att man i\r\nkommunerna kan dela ut tillstånd till t.ex. Konsum\r\noch ICA och sedan anse att det inte skall finnas fler\r\nbutiker. Så hålls priserna uppe. Vill ni\r\nsocialdemokrater verkligen göra något radikalt för\r\natt sänka matpriserna, ta då bort de här styrmedlen\r\noch etableringskontrollen och ge handeln\r\nmöjligheter att verkligen konkurrera.</pre><pre>Anf. 114 KJELL DAHLSTRÖM (mp):</pre><pre>Herr talman! Jag tyckte att det i den här debatten\r\nvar litet upphetsande att få höra hur moderater och\r\nfolkpartister gör sig till tolk för något slags ny\r\ndemokrati. Man lämnar så att säga den beprövade\r\ndemokratiska formen i Sverige, där folkstyre, som\r\nvi känner till det, måste reglera byggandet, handel\r\noch trafik genom lämplig lagstiftning. Den\r\nlagstiftningen som vi efter mycket möda har fått\r\nfram i plan- och bygglagen är inte jag helt nöjd\r\nmed. Jag anförde också att de ekologiska\r\nbegränsningarna måste in så småningom, vilket\r\nkanske var tänkt tidigare.</pre><pre>Jag vill fråga Rune Evensson, som uttryckte sig så\r\nstarkt för Trollhättans småbutiker, om han inte\r\ntycker att det ligger någonting i att stödja\r\ncenterpartiets krav på att länsstyrelserna skall få\r\nytterligare litet större möjligheter att inskrida mot\r\netableringar av stormarknader, när han hör hur det\r\nlåter från folkpartister och moderater i de här\r\nfrågorna. Jag är allvarligt oroad när folkpartiet och\r\nmoderaterna flirtar åt det nydemokratiska hållet.</pre><pre>Anf. 115 JAN STRÖMDAHL (v):</pre><pre>Herr talman! Jag vill börja med att kommentera\r\ndebatten om styrningen av detaljhandelns\r\nplacering. Där håller jag helt med Rune Evensson\r\nom att den ordning vi har, där man med\r\növersiktsplan och detaljplanebestämmelser i\r\ndemokratiska former bestämmer sig för var man\r\nvill ha olika former av service, var man vill ha olika\r\nformer av bostäder osv. Det är grundläggande i\r\nplansystemet. Att man i det systemet skulle frita\r\nvissa verksamheter från att i demokratiska former\r\nregleras är helt främmande. Att dessutom spela\r\nupp den här snyftvisan om att den dyra maten beror\r\npå möjligheten att styra detaljhandelns lokalisering\r\nmed PBLs planformer är bara ren och skär bluff.\r\nJag menar att det finns tillräckligt många exempel\r\npå hur man vid en stormarknadsetablering har\r\ndränerat möjligheten att ha kvar bostadsnära\r\nsmåbutiker för att man skall känna allvaret i denna\r\nvarning. Vad skulle maten kosta för de hushåll som\r\nblir av med sina närbutiker och som för att kunna\r\ninköpa maten också måste skaffa sig bil till\r\nhushållet. Det är inte bara priset i butiken det\r\nhandlar om, utan också om priset på att få hem\r\nvaran från butiken.</pre><pre>I parkeringsfrågan drog Rune Evensson till med en\r\nliten snyftvals om behovet av bil. Vi håller med om\r\natt bilen har sin plats. Den behövs i vissa\r\nsammanhang. Men den skall också hållas borta i\r\nvissa sammanhang, framför allt från de större\r\nstädernas centrala delar, där det är för trångt för\r\nden mängd av bilar som blir följden om man\r\nfortsätter med nuvarande ordning. Vi menar att\r\nsystemet med parkeringsköp är bra i och för sig, om\r\nman har grundregeln med bilplats på varje tomt.\r\nDå blir parkeringsköp en förbättring. Men det är\r\nett grundfel att det i plan- och bygglagen finns krav\r\npå bil på varje tomt, vilket ställer krav på\r\nparkeringsköpssystem m.m. Det är detta vi vill\r\nframhålla.</pre><pre>Anf. 116 RUNE EVENSSON (s):</pre><pre>Herr talman! Jag har för avsikt att försöka bemöta\r\nde flesta frågor jag har fått i det här inlägget, för vi\r\nskall försöka hinna med en votering före kl. 18.00.</pre><pre>Nils Fredrik Aurelius hade invändningar av\r\nprincipiell karaktär mot plan- och bygglagen. Han\r\nhänvisade till översiktsplaner och\r\nområdesbestämmelser som han inte tyckte\r\nbehövdes, men som vi tycker är mycket väl\r\nfungerande. Han hänvisade också till näringslivets\r\nbyggnadsdelegation, som sedan mitten av 80-talet\r\nhar försökt att skrämma både människor och\r\nkommuner för PBL. Alla dessa farhågor har\r\nkommit på skam och ingen tar någon större notis\r\nom delegationens åsikter längre. I varje fall gör jag\r\ninte det.</pre><pre>Det är mycket betecknande för moderaterna och\r\nfolkpartiet hur de ser på affärsetableringar. Man\r\nbryr sig alltså inte mycket om människor som inte\r\nhar bil; äldre, pensionärer, handikappade, som\r\nfolkpartiet i många andra sammanhang försöker\r\nvärna om. Det är ungefär samma inställning som\r\nBert Karlsson för till torgs. Man bryr sig inte om de\r\nhär människorna.</pre><pre>Översiktsplanen har moderaterna pratat mycket\r\nom. Det är mycket viktigt att kommunerna har en\r\nsådan. Man måste kunna redovisa hur\r\nkommunerna har tänkt sig utvecklingen framåt.\r\nOm man inte har en översiktsplan, hur skall man\r\ndå kunna klara ut de naturresurslagfrågor som skall\r\nredovisas. Översiktsplanen är instrumentet för\r\nnaturresurslagen. Översiktplanen är således\r\nmycket viktig.</pre><pre>Frågan om genomförandetid har både Erling Bager\r\noch Nils Fredrik Aurelius tagit upp. Om den vill jag\r\nsäga ungefär som Jan Strömdahl sade, att när en\r\ndetaljplans genomförandetid har gått ut fortsätter\r\ndetaljplanen att gälla precis som tidigare. Den\r\ndebatten är samma debatt som var med i\r\nskrämselpropagandan 1986, när vi fattade beslutet\r\nhär i riksdagen.</pre><pre>På samma sätt vill moderaterna ha tillbaka\r\ndispenskravet. Det har vi alltså tagit bort, och det\r\nvill jag påstå att vi har tagit bort en gång för alla.\r\nDet var ett odemokratiskt system med förhandling\r\nbara mellan den sökande och kommunen.\r\nMänniskorna som bodde i området hade mycket\r\nlitet att säga till om. Det var en dialog mellan två\r\nparter och den stora mängden hamnade utanför.\r\nDet tycker jag inte är något bra system. Däremot är\r\ndet som vi har i dag, att man tillåter mindre\r\navvikelser om det inte strider mot planens syfte, en\r\nbra avvägning.</pre><pre>Jan Strömdahl tar upp frågan om parkeringsköp.\r\nJag menar att man inte kan ta bort kravet på\r\nparkeringsutrymme. Bilarna försvinner inte för\r\ndet. Det blir bara ett ökat behov av offentliga\r\nparkeringar, vild parkering och svårt att\r\nupprätthålla övervakning och annat.</pre><pre>Anf. 117 ERLING BAGER (fp):</pre><pre>Herr talman! Först vill jag beröra förhållandet när\r\ngenomförandetiden i planen har gått ut. Rune\r\nEvensson säger att man inte har fått så stora\r\nproblem. Det har varit skrämselpropaganda. Men\r\ndet har bara gått fem år. Vi har inte hunnit få\r\nsituationer då genomförandetiderna har gått ut och\r\nmänniskor finner att kommunerna vägrar att\r\nförlänga dem, utan bestämmer något annat i stället.\r\nNi kan inte peka på detta nu, för vi har inte kommit\r\ndit än. Det är först nu, när det har gått fem år och\r\ngenomförandetider undan för undan går ut, som\r\nman får problem. Kom igen och diskutera detta när\r\ndet verktyg ni har gett kommunerna börjar\r\nanvändas.</pre><pre>Sedan vill jag säga några ord, och jag vänder mig\r\näven nu till Rune Evensson, om etableringen av\r\nköpcentra och om affärslivet. Jag förstår att ni i\r\nvänsterpartiet och miljöpartiet inte begriper hur\r\nmarknadsekonomin fungerar och att större\r\nkonkurrens kan bidra till lägre matpriser. Men jag\r\nfår erkänna att jag nog inte heller hade väntat mig\r\nnågon förståelse från ert håll. Däremot ställer jag\r\nbetydligt högre krav på Rune Evensson och\r\nsocialdemokraterna.</pre><pre>Statsrådet Bengt K Å Johansson på\r\ncivildepartementet har nyligen lagt fram en\r\nproposition som handlar om förstärkt konkurrens\r\npå livsmedelsområdet. I den propositionen\r\nkonstateras det att konkurrensbegränsande inslag\r\nförekommer i samband med den kommunala\r\nplanprocessen. Men Rune Evensson har, det\r\nframgår av hans inlägg i den här debatten, inte med\r\nett enda ord berört detta -- som alltså omnämns i en\r\nav regeringens propositioner. Jag tolkar detta som\r\nen ''dubbelpolitik'' från regeringens sida. Vad som\r\ngörs på ett departement bryr man sig inte om på ett\r\nannat departement. Men Bengt K Å Johansson har\r\nändå pekat på hur det här instrumentet används.</pre><pre>Bert Karlssons namn nämndes här. Bert Karlsson\r\nhar kanske inte rätt i särskilt många frågor. Men i\r\nden är frågan har han rätt. Livsmedelspriserna har\r\nalltså hållits på en hög nivå genom begränsad\r\nkonkurrens.</pre><pre>Slutligen upprepar jag att man inom både\r\nkonkurrenskommittén och SPK har pekat på detta\r\nfenomen. Rune Evensson borde verkligen på något\r\nsätt ha försökt visa att man ändå bryr sig om vad\r\nsom sägs från dessa instansers sida.</pre><pre>Anf. 118 NILS FREDRIK AURELIUS (m):</pre><pre>Herr talman! Jag skall fatta mig kort med tanke på\r\natt votering i ärendet är nära förestående. Tre saker\r\nvill jag dock ta upp.</pre><pre>Vi säger att översiktsplanerna förvisso kan vara\r\nförträffliga. Men de bör bygga på frivillighet. En\r\nkommun skall alltså själv kunna avgöra om det\r\nfinns andra lämpliga sätt att möta de intressen som\r\nkommunen är skyldig att tillgodose. Exempelvis\r\ngäller det då riksintressena.</pre><pre>Risken med översiktsplaner vad gäller\r\ntillämpningen är att de kan bli alltför styrande, t.ex.\r\ni fråga om bygglov. Det kan gälla indirekt,\r\nexempelvis genom kopplingen till\r\nområdesbestämmelserna.</pre><pre>Så något om den tidsbegränsade garantin för\r\nbygglov. Det är riktigt att tiden är begränsad.\r\nByggrätten finns emellertid kvar. Däremot\r\nförsvinner garantin. Det finns ingen\r\nhundraprocentig garanti för att man får bygga när\r\ntiden har gått ut. Det är detta som vår principiella\r\ninvändning gäller.</pre><pre>Slutligen: Det mest ideologiska i den här debatten\r\nhandlar om tron på marknaden kontra planeringen.\r\nRune Evensson har egentligen en mycket stor\r\ntilltro till politikerna och dera förmåga att göra\r\nbedömningar. Det gäller exempelvis deras förmåga\r\natt bedöma en varuförsörjningsplan. Här har det\r\ntalats om vägar, om enskilda människors behov av\r\nbil och om många andra saker. Men jag tror nog\r\ninte att politikerna har förmåga att göra sådana\r\nbedömningar att det blir meningsfullt med den här\r\ntypen av planer.</pre><pre>Överläggningen var härmed avslutad.</pre><pre>Beslut</pre><pre>Mom. 1 (översiktsplaner)</pre><pre>Utskottets hemställan bifölls med 231 röster mot 53\r\nför reservation 1 av Knut Billing m.fl.</pre><pre>Mom. 4 (detaljhandelnslokalisering m.m.)</pre><pre>Utskottets hemställan bifölls med 198 röster mot 87\r\nför reservation 4 av Knut Billing m.fl.</pre><pre>Mom. 6 (etablering av stormarknader)</pre><pre>Utskottets hemställan bifölls med 236 röster mot 50\r\nför reservation 6 av Agne Hansson och Birger\r\nAndersson.</pre><pre>Mom. 7 (parkeringsköp)</pre><pre>Utskottets hemställan bifölls med 254 röster mot 32\r\nför reservation 7 av Jan Strömdahl och Kjell\r\nDahlström.</pre><pre>Mom. 10 (genomförandetider för detaljplaner och\r\ndispensförfarande)</pre><pre>Utskottets hemställan bifölls med 205 röster mot 36\r\nför reservation 10 av Erling Bager och Siw Persson.\r\n43 ledamöter avstod från att rösta.</pre><pre>Mom. 17 (handläggning av ersättningsfrågor i vissa\r\nfall)</pre><pre>Utskottets hemställan bifölls med 166 röster mot\r\n117 för reservation 16 av Agne Hansson m.fl.</pre><pre>Övriga moment</pre><pre>Utskottets hemställan bifölls.</pre><pre>14 § Internationellt samarbete i brottmål\r\nm.m.</pre><pre>Föredrogs</pre><pre>justitieutskottets betänkande</pre><pre>1990/91:JuU28 Internationellt samarbete i brottmål\r\nm.m. (prop. 1990/91:131).</pre><pre>Talmannen konstaterade att ingen talare var\r\nanmäld.</pre><pre>Beslut</pre><pre>Utskottets hemställans bifölls.</pre><pre>Beslut om uppskjuten votering</pre><pre>På förslag av talmannen medgav kammaren att de\r\närenden som hann debatteras färdigt under\r\nåterstoden av dagens sammanträde skulle företas\r\ntill avgörnade i ett sammanhang i början av\r\nkammarens arbetsplenum tisdagen den 28 maj.</pre><pre>Ajournering</pre><pre>Kammaren beslöt kl. 17.57 att ajournera\r\nförhandlingarna till kl. 19.00 för middagsuppehåll.</pre><pre>Återupptagna förhandlingar</pre><pre>Förhandlingarna återupptogs kl. 19.00.</pre><pre></pre><pre>15 § Ny terroristlagstiftning m.m.</pre><pre>Föredrogs</pre><pre>justitieutskottets betänkande</pre><pre>1990/91:JuU29 Ny terroristlagstiftning m.m. (prop.\r\n1990/91:118).</pre><pre>Anf. 119 BERITH ERIKSSON (v):</pre><pre>Herr talman! Vänsterpartiet yrkar avslag på\r\nförslaget om ny terroristlag. Vi yrkar även avslag på\r\nförslaget att den gamla lagen skall upphöra att gälla\r\nden 1 juli 1991. Men eftersom det inte finns\r\nmajoritet för det förslaget vill vi vara med och\r\nargumentera för att ett dåligt förslag skall bli något\r\nbättre. Jag vill börja med att sammanfatta hur\r\nterroriststämpling går till.</pre><pre>Det vanligaste är väl att det är SÄPO som\r\nmisstänker att en grupp utlänningar eller en\r\nutländsk organisation kan begå våldsdåd i\r\nframtiden. I detta lagförslag tas\r\norganisationsrekvisitet bort. Jag har dock svårt att\r\nföreställa mig att organisationstillhörighet inte\r\nindirekt skulle vara intressant även i framtiden och\r\nutgöra det viktigaste underlaget för misstankar om\r\nterrorism. Erfarenheterna av terroriststämplingen\r\nav den kurdiska organisationen PKK och\r\nutvisningsbeslutet av nio kurder, som i avvaktan på\r\natt utvisningsbeslutet skulle kunna verkställas\r\nbelades med tvångsåtgärder, har bidragit till att\r\norganisationsrekvisitet har tagits bort. I\r\npropositionen sägs det att kopplingen mellan\r\nperson och organisation kan leda till oönskade\r\nstämplingseffekter.</pre><pre>Organisationsrekvisitet spelade naturligtvis en stor\r\nroll för att en hel folkgrupp blev stämplad. Blotta\r\nexistensen av en särlagstiftning för vissa\r\nutlänningar bidrar till främlingsfientliga\r\nströmningar. Även om organisationsrekvisitet tas\r\nbort kvarstår i massmediala sammanhang risken för\r\nen koppling mellan folkgrupp och terrorism.\r\nMånga kurder i Sverige kan vittna om att\r\nlikhetstecken mellan kurd och terrorist var det mest\r\nframträdande. Sekundärt gjordes en koppling till\r\norganisationen PKK, och först i tredje hand vissa\r\npersoners eventuella farlighet. När det gäller\r\nbefarad terroristhandling utvidgas nu lagen från att\r\nha gällt befarat brott i Sverige till att gälla befarade\r\nbrott i annan stat. Jag vill här ställa en fråga till\r\nutskottsmajoriteten. Antag att man misstänker att\r\nen kurdisk flykting från Irak som har asyl i Sverige\r\nkommer att försöka mörda Saddam Hussein. Är\r\nhan då en presumtiv terrorist? Vad gör vi om den\r\npersonen har svenskt medborgarskap?</pre><pre>I andra fall räcker det med att en utlänning läser\r\nvissa tidskrifter, besöker vissa lokaler osv. Så har\r\ndet ju varit hittills när man har använt lagen. I\r\nlagförslaget står det att en utlänning som kan\r\nbefaras begå eller medverka till en brottslig gärning\r\nsom innefattar våld, hot eller tvång för politiska\r\nsyften skall kunna utvisas. Samtidigt skall en\r\navvägning göras, för undantaget skall vara att\r\ngärningen till en övervägande del har karaktären av\r\nett politiskt brott. Hur skall en sådan avvägning\r\nkunna ske i praktiken? Befrielseorganisationers\r\nväpnade uppror, sabotage och andra aktiviteter är\r\nju seriösa försök att störta en regim eller försök till\r\npolitisk omvälvning i ett visst land. Jag kan inte se\r\nhur man rent praktiskt skall kunna göra dessa\r\navvägningar.</pre><pre>När en eller flera utlänningar är misstänkta tar\r\nSÄPO in dem till förhör. Hur länge förhören skall\r\npågå beror på SÄPO. I de nio kurdernas fall varade\r\nförhören i tre månader. När förhören är slutförda\r\nskall en förhandling där SÄPO har rollen som\r\nåklagare äga rum. När förhandlingen är slutförd\r\nundertecknar en domare protokollet. Nytt i dagens\r\nförslag är att rätten på begäran av regeringen även\r\nfår avge ett yttrande. Detta yttrande behöver dock\r\nregeringen inte ta hänsyn till.</pre><pre>Protokollet går sedan till regeringen som på\r\ngrundval av protokollet skall bilda sig en\r\nuppfattning om den misstänkte utlänningens\r\neventuella framtida skuld. Regeringen skall alltså\r\navgöra om den tror att den misstänkte utlänningen\r\nkan komma att begå våldsdåd i framtiden.\r\nRegeringen är den domstol som slutligen avgör om\r\nutlänningen är en presumtiv terrorist. Meningen är\r\natt den misstänkte utlänningen sedan skall utvisas\r\nur landet. När detta inte låter sig göras på grund av\r\natt utlänningen riskerar förföljelse i det land han\r\nskall utvisas till inhiberas utvisningen tills vidare. I\r\nett sådant läge kan regeringen förordna om\r\ntvångsmedel. Det kan vara anmälningsplikt, dvs.\r\natt den misstänkte utlänningen med vissa\r\nmellanrum skall anmäla sig på en polisstation.\r\nDetta fanns med även i den gamla lagen --\r\nkommunarresten. Detta har dock de flesta\r\nkommunarresterade inte åtlytt. Några har vid ett\r\nflertal tillfällen dömts och suttit i fängelse för att\r\naldrig ha åtlytt denna restriktion. Jag ifrågasätter\r\nnu liksom tidigare att denna anmälningsplikt på\r\nnågot sätt skulle förhindra terroristdåd om en\r\nperson planerar ett sådant. Andra tvångsmedel än\r\nanmälningsplikten är husrannsakan,\r\nkroppsvisitation, fotografering, hemlig\r\ntelefonavlyssning, öppnande av postförsändelser\r\ntill och från den misstänkte m.m.</pre><pre>För att förstå vad tvångsåtgärderna innebär måste\r\nman kanske sätta sig in i hur de hittills har använts.\r\nOm en person besökte någon av de\r\nterroriststämplade kurderna blev han förhörd av\r\nSÄPO. Om man satt på ett kafé eller en restaurang\r\nhände det att en SÄPO-man satte sig vid bordet\r\nbredvid och satte på en bandspelare. I ett fall satt\r\nen SÄPO-man ständigt på en misstänkts\r\narbetsplats. Detta fick till slut följden att den\r\nanställde blev uppsagd när arbetsgivaren inte\r\nlängre stod ut. De misstänktas vänner och anhöriga\r\nkunde på goda grunder anta att deras telefoner var\r\navlyssnade. Allt detta medförde att de misstänkta\r\nganska snart blev helt isolerade. Vid det här laget,\r\nefter snart sex år, är flera helt nedbrutna och\r\nförstörda som människor. En del har avförts från\r\nregeringens och SÄPOs lista över misstänkta\r\nterrorister. Det är de som av läkare har bedömts\r\nvara mycket sjuka med risk för självmord.</pre><pre>En annan brist i den nuvarande\r\nterroristlagstiftningen och även i det nya förslaget\r\när sekretessbestämmelserna. Avgörandet får ske på\r\ngrunder som hemlighålls för utlänningen. Detta är\r\nett flagrant åsidosättande av den grundläggande\r\nprincipen i en rättsstat, principen att en misstänkt\r\nalltid har rätt att ta del av samtliga omständigheter\r\nsom en domstol eller myndighet grundar sitt\r\nställningstagande på.</pre><pre>Dessa bestämmelser betyder i praktiken att den\r\nmisstänkte nekas att försvara sig. Skälet anges vara\r\nrisk för repressalier för den som vittnar. Men vilken\r\nrisk utsätter sig inte vittnen för i andra fall;\r\nvåldtäktsoffer, de som vittnar i narkotikamål och\r\nandra typer av våldsbrottmål? Skall vi börja med\r\nhemliga vittnen i brottmålsrättegångar också?</pre><pre>Till detta betänkande har fogats svaren på den\r\nförfrågan som utredningskommittén gjorde till tolv\r\nutvalda länder, tio europeiska länder samt Canada\r\noch USA. Vid en genomgång av\r\nsammanställningen av det materialet, kan man\r\nförst konstatera att det endast är Storbritannien\r\nsom har en särskild terroristlag, och även endast\r\nStorbritannien som i sin lag även innefattar\r\nterroristhandlingar i annat land, dock med\r\npåpekandet att det främst gäller Nordirland. När\r\ndet gäller tvångsåtgärder av typ som vi har är det\r\nbara Jugoslavien som har lagar där man kan tolka\r\natt sådana tvångsmedel kan användas.</pre><pre>Som sammanfattning vill jag säga att dagens förslag\r\ntill terroristlag är behäftat med samma fel som det\r\ngamla. Det som gör lagen särskilt obehaglig och till\r\nen skamfläck i ett demokratiskt rättssamhälle är\r\nförst och främst att den är etniskt diskriminerande.\r\nDen är enbart avsedd för utländska medborgare.\r\nMiljöpartiets förslag att den även skall omfatta\r\nsvenska medborgare är en ironi som jag inte känner\r\nför att delta i. Vidare sätts den vanliga\r\nrättsprincipen ur spel både när det gäller\r\ndomstolsförfarandet och det faktum att man kan\r\nådöma utlänningen skarpa sanktioner utan att man\r\nhar konstaterat att ett brott har begåtts.</pre><pre>Jag tycker det råder ett skrämmande\r\nsamhällsklimat när det är möjligt att stifta särskilda\r\nlagar för befarade utländska terrorister, samtidigt\r\nsom de flesta brott som man verkligen kan tala om\r\nsom terroristbrott begås av svenska medborgare\r\nhär i landet. Som exempel vill jag nämna de brott\r\nsom vi tagit upp i vår motion: attentat mot\r\nflyktingförläggningar och Shells bensinmackar,\r\nbrev och telefonhot mot enskilda personer som\r\nställt upp för flyktingar. Det är brott som i mycket\r\nliten utsträckning klarats upp. Man har en känsla\r\nav att de inte tas riktigt på allvar av massmedia och\r\nallmänhet. Jag vill fråga: Var finns nu dessa\r\nliberaler som säger sig värna om rättssäkerhet och\r\nlikhet inför lagen?</pre><pre>Herr talman! Jag ställer mig bakom vänsterpartiets\r\nreservationer i detta betänkande, men jag yrkar\r\nendast bifall till reservation 1.</pre><pre>Anf. 120 KRISTER SKÅNBERG (mp):</pre><pre>Herr talman! Verkligheten är tyvärr sådan att det\r\nbehövs en lagstiftning om tvångsmedel som\r\nskyddar folket och samhället mot terrorism. Men\r\njag och mitt parti anser att\r\ntvångsmedelsregleringen i regeringens förslag är\r\ndiskriminerande mot utlänningar. Alla bör\r\nbehandlas lika om det anses vara en fara för att att\r\nde skall utföra terroristdåd eller misstänks för att\r\nvara terrorister. Detta skall gälla oavsett om man är\r\nsvensk eller utlänning.</pre><pre>Därför yrkar jag bifall till reservation 2 som innebär\r\navslag på propositionen för att regeringen skall\r\nkunna utarbeta ett lagförslag som behandlar alla\r\nlika.</pre><pre>Enligt den föreslagna lagen är det rikspolisstyrelsen\r\nsom får rätt att ta initiativ till omprövning. Detta\r\nförstärker på ett olyckligt sätt inslaget av låt mig\r\nsäga inkvisition i denna process. Omprövning av\r\ntvångsmedel bör göras regelbundet. Vi måste förstå\r\natt anmälningsplikt och andra tvångsmedel kan\r\nvara stora ingrepp i friheten för de människor som\r\nberörs, speciellt som det kan pågå under långa\r\ntider. De som har anmälningsplikt eller är föremål\r\nför andra tvångsmedel bör kunna begära\r\nomprövning i domstol om förhållandena ändras.</pre><pre>Det framgår av detta, herr talman, att jag anser att\r\nanmälningsplikt skall räknas som tvångsmedel. Så\r\när det inte enligt lagförslaget. Detta bör ändras.</pre><pre>Terroristlagstiftningskommittén föreslog att det\r\nskall krävas starkare bevis för\r\ntvångsmedelsanvändning när det har gått så lång tid\r\nsom tre år. Det skall bedömas vara en påtaglig risk.\r\nVi ställer oss bakom den bedömningen.</pre><pre>Vi tycker inte heller att terroristärenden bör\r\navgöras när den som skall dömas inte är närvarande\r\nvid förhandlingen och inte bevisligen tagit emot en\r\nkallelse, och ännu mindre när inte ens hans ombud\r\nfår delta. Vi tycker lagen skall ändras i detta\r\navseende.</pre><pre>\r\nVi tycker också att det är domstolen och inte\r\nregeringen som skall besluta om anmälningsplikt\r\noch om tvångsmedel i samband med att man\r\nupphäver ett utvisningsbeslut. Om det finns\r\nutrikespolitiska hänsyn att ta kan domstolen\r\ninhämta regeringens yttrande i denna fråga. Men\r\ndet är alltid, menar vi, domstolen och inte\r\nregeringen som är bäst lämpad att ha hand om\r\ndenna typ av juridiska frågor.</pre><pre>När det gäller ombuds rätt att ta del av\r\nbeslutsunderlag tycker vi att riksdagen bör följa\r\nterroristlagstiftningskommitténs förslag och inte\r\nregeringens.</pre><pre>Slutligen tycker vi att det är orimligt hårda\r\nkonsekvenser som regeringen föreslår när det\r\ngäller en försummad anmälningsplikt. Vi menar att\r\ndet skall räcka med ett extra straff med fängelse i\r\nhögst sex månader i stället för det föreslagna.</pre><pre>Vidare vill vi ändra den lagtekniska placeringen.\r\nDenna lag bör inte placeras i utlänningslagen, utan\r\ndet bör vara en särskild lag.</pre><pre>Herr talman! Jag har alltså yrkat bifall till\r\nreservation 2. När det gäller de övriga\r\nreservationerna som vi framlagt i detta betänkande\r\nställer jag mig bara bakom dem.</pre><pre>Anf. 121 LARS-ERIK LÖVDÉN (s):</pre><pre>Herr talman! För att knyta an till vad Berith\r\nEriksson sade vill jag säga att det är viktigt att vi\r\nsätter in dagens diskussion i dess sammanhang. Jag\r\ntycker inte att Berith Eriksson i sitt anförande\r\nriktigt gjorde det. Under de senaste decennierna\r\nhar terrorismen vuxit till ett allt allvarligare\r\ninternationellt problem, och detta är bakgrunden\r\ntill dagens debatt. Ett stort antal terroraktioner har\r\ngenomförts runt om i världen, ofta med svåra och\r\nförödande effekter för enskilda människor som\r\nföljd. Terroraktionerna har till stor del drabbat just\r\nenskilda och oskyldiga människor.</pre><pre>Dagens samhälle är i många avseenden särskilt\r\nsårbart för terroraktioner av olika slag. Modern\r\nteknik ökar möjligheten att genomföra terrordåd.\r\nDen ökade rörligheten över gränserna och de\r\nförbättrade kommunikationerna gör det också allt\r\nsvårare att avslöja planläggning och förhindra\r\ngenomförandet av terrorhandlingar. De\r\ninternationella trafikmedlen är som väl känt\r\nsärskilt sårbara i detta avseende.</pre><pre>Av den redovisning som regeringen årligen lämnar\r\ntill riksdagen om tillämpningen av den nuvarande\r\nterroristlagstiftningen har det också framgått att vi\r\nhar ett bestående stort antal terrordåd i vår värld\r\nårligen. Att Sverige ingalunda har varit förskonat\r\nfrån denna verksamhet känner vi också väl till.\r\nDetta gäller såväl terrordåd begångna här i riket\r\nsom terroristdåd som genomförts utomlands men\r\nsom har haft anknytning till Sverige. SÄPO-\r\nutredningen har också konstaterat att det är ställt\r\nutom allt tvivel att Sverige i vissa fall har använts\r\nsom utgångspunkt för planering och stöd av\r\nterroristverksamhet i andra länder.</pre><pre>Herr talman! Detta är bakgrunden till att vi för en\r\ndiskussion om terroristlagstiftningen och att en\r\nbred utskottsmajoritet också har ställt sig bakom\r\nregeringens förslag till kommande lagstiftning i\r\ndetta avseende.</pre><pre>Bakom terroristaktionerna ligger oftast politiska\r\nkonflikter och sociala problem av olika slag. Det\r\ninnebär emellertid inte att man för den skull kan\r\nursäkta våldsaktioner som drabbar oskyldiga eller\r\nutomstående personer till liv och hälsa. Sverige\r\nmåste, precis som alla andra länder, skydda sig mot\r\nhandlingar av detta slag. Våra medborgare och de\r\nutlänningar som har hemvist här i Sverige har av\r\nsamhället rätt att kräva en stor vaksamhet\r\ngentemot terrorismen och att samhället har\r\nmöjlighet att ingripa, i första hand genom\r\nförebyggande åtgärder.</pre><pre>Terroristbekämpningen måste bedrivas utifrån\r\nolika handlingslinjer, och jag menar att detta bör\r\nske på i huvudsak tre fronter. För det första är det\r\nnödvändigt med ett utvecklat internationellt\r\nsamarbete, och detta har vi också åtagit oss genom\r\natt vi har anslutit oss till flera internationella\r\nantiterroristkonventioner. För det andra måste\r\npolisen ha tillräckliga resurser för att kunna\r\nfullgöra sina arbetsuppgifter. För det tredje måste\r\nvi ha en lagstiftning som förhindrar att Sverige blir\r\neller betraktas som ett land där internationella\r\nterroristgrupper kan räkna med att finna en tillflykt\r\noch skaffa sig en bas för fortsatt verksamhet.</pre><pre>Den lagstiftning vi behandlar i dag syftar till att\r\ngöra det möjligt att förhindra presumtiva\r\nterrorister från att komma in eller stanna kvar i vårt\r\nland och till att skapa ett utrymme för kontroll av\r\nsådana om dessa av asylrättsliga skäl ändå måste\r\nberedas en fristad här.</pre><pre>Herr talman! Det lagförslag som ligger på\r\nriksdagens bord bygger på\r\nterroristlagstiftningskommitténs betänkande.\r\nRegeringens förslag skiljer sig på några punkter\r\nfrån kommitténs. Bl.a föreslår regeringen att den\r\nomdiskuterade s.k. kommunarresten skall\r\nutmönstras ur lagstiftningen. Det är ett lagförslag\r\nsom på flera punkter stärker rättssäkerheten i\r\nförhållande till den nuvarande\r\nterroristlagstiftningen. Jag skall inte gå in på att i\r\ndetalj redogöra för lagförslaget. Detta finns\r\nåtergivet såväl i propositionen som i utskottets\r\nbetänkande.</pre><pre>Det är, herr talman, glädjande att en mycket bred\r\nmajoritet av utskottet ställer sig bakom regeringens\r\nförslag i dess helhet. Det är enbart vänsterpartiet\r\noch miljöpartiet som reserverar sig. Å andra sidan\r\när antalet reservationer från dessa partier många.\r\nJag skall här inskränka mig till att kommentera de\r\ntre första, reservationerna 1, 2 och 3.</pre><pre>I reservation nr 1 av vänsterpartiet yrkas avslag på\r\npropositionen. Samtidigt föreslår vänsterpartiet att\r\nnuvarande terroristlag skall upphävas. Jag tycker\r\natt det är ett utomordentligt anmärkningsvärt\r\nställningstagande som vänsterpartiet har kommit\r\nfram till. Det skulle innebära att det inte i Sverige\r\nskulle vara möjligt att avlägsna en utlänning ur\r\nlandet i det fall han på mycket goda grunder kan\r\nanses representera en fara för terroristaktioner och\r\ninga asylrättsliga skäl talar för att han ändå bör få\r\nstanna.</pre><pre>Det torde inte, herr talman, finnas något annat\r\njämförbart land som saknar en sådan möjlighet. Jag\r\nmenar att det också skulle vara omöjligt att inför\r\nvår omvärld försvara en sådan ordning. Sverige\r\nskulle alldeles uppenbart riskera att bli en fristad\r\nför allsköns terrorister. Vår trovärdighet\r\ninternationellt, i förhållande till ingånga\r\nantiterroristkonventioner, skulle helt undermineras\r\nom man följde vänsterpartiets ställningstagande i\r\nreservation nr 1. Är ni verkligen, Berith Eriksson,\r\nberedda att ta konsekvenserna av ert\r\nställningstagande och de risker som följer av bifall\r\ntill reservation nr 1?</pre><pre>Även i reservation nr 2 av miljöpartiet yrkas det\r\navslag på propositionen, detta med hänvisning till\r\natt tvångsmedelsanvändningen bör omfatta även\r\nsvenska medborgare. Lagstiftningen enligt\r\nregeringens förslag anses diskriminerande mot\r\nutlänningar, tankegångar som även Berith Eriksson\r\ngav uttryck för i sitt anförande.</pre><pre>Låt mig markera att utskottet anser att så inte är\r\nfallet. Svensk lagstiftning innefattar ingen\r\novillkorlig rätt för utlänningar att vare sig resa in i\r\neller uppehålla sig i landet. Det är inget speciellt\r\nmed den lagstiftningen internationellt sett, utan\r\ndessa förhållanden stämmer väl överens med både\r\nfolkrätt och internationell praxis. Det väsentliga\r\ninslaget i terroristlagstiftningen är att den ger\r\nmöjlighet att avlägsna presumtiva terrorister ur\r\nlandet, och den möjligheten kan ju aldrig, med\r\nhänsyn till reglerna i regeringsformen, beröra\r\nsvenska medborgare.</pre><pre>Även de andra reglerna i terroristlagstiftningen --\r\ntvångsmedelsanvändning och anmälningsplikt --\r\nhärleder sig från det förhållandet att de berörda har\r\nblivit utvisade eller avvisade från landet men ändå\r\nav asylrättsliga skäl tillåts stanna här. Jag vill än en\r\ngång understryka att en sådan lagstiftning med\r\nhänsyn till regeringsformens regler, självfallet inte\r\nkan tillämpas på svenska medborgare.</pre><pre>Det är således inte fråga om diskriminering av\r\nutlänningar. Jag måste här tillägga att det rör sig om\r\nett utomordentligt ringa antal presumtiva\r\nterrorister och att lagstiftningen inte minst tjänar\r\nsom ett skydd för de utländska medborgare som\r\nlegalt vistas i Sverige.</pre><pre>I reservation nr 3 tar vänsterpartiet upp frågan om\r\nlagens tillämpningsområde. Vänsterpartiet kräver\r\natt lagens tillämpningsområde begränsas till\r\nbefarade terroraktioner i Sverige, detta på grund av\r\natt man annars befarar att lagen skall komma att\r\ntillämpas på befrielserörelser och andra liknande\r\norganisationer. Jag vill då hänvisa till vad utskottet\r\nskriver på s. 24 i betänkandet, vilket är en\r\nanslutning till regeringens bedömning.\r\nFöredragande statsrådet skriver i propositionen\r\nföljande: ''Lagstiftningen bör enligt min mening\r\ninte medge att Sverige kommer att bli eller\r\nbetraktas som ett land där medlemmar av\r\ninternationella terroristorganisationer kan räkna\r\nmed att finna en fristad -- -- --.'' Utskottet, liksom\r\nregeringen, understryker samtidigt att det är viktigt\r\natt terroristbestämmelserna i princip inte bör\r\nkunna tillämpas på befrielseorganisationer och\r\nliknande rörelser. Begränsningar i flera avseenden\r\nhar därför införts i lagstiftningen. För det första\r\nskall det vara fråga om brottslig gärning, och för det\r\nandra undantas uttryckligen politiska brott från\r\nmöjligheten att tillämpa terroristlagstiftningen.\r\nGärningar i annan stat som har övervägande\r\nkaraktär av politiska brott är således undantagna.\r\nUtskottet, precis som regeringen, anser därmed att\r\nman har funnit en lämplig avvägning i detta\r\nhänseende.</pre><pre>Herr talman! Jag inledde med att understryka att\r\ndenna lagstiftning skall ses i sitt sammanhang,\r\nnämligen att vi under de senaste decennierna i vår\r\nvärld har haft en omfattande terroristverksamhet\r\noch att Sverige ingalunda har varit befriat från\r\nterrordåd. Mot bakgrund av våra internationella\r\nåtaganden men även i syfte att skydda svenska\r\nmedborgare och utlänningar som vistas i Sverige\r\nmåste vi därför ha de nödvändiga möjligheterna att\r\neffektivt och på ett bra sätt, inom ramen för de\r\ndemokratiska metoder som kan tillämpas, kunna\r\nbekämpa terroristverksamhet.</pre><pre>Jag yrkar, herr talman, bifall till utskottets\r\nhemställan och avslag på reservationerna.</pre><pre>Anf. 122 BERITH ERIKSSON (v) replik:</pre><pre>Herr talman! Fruktan för terrorism är i vår tid\r\nmycket stor, givetvis med rätta eftersom det rör sig\r\nom hot mot våra grundläggande värden. Det\r\ninnebär emellertid lika litet som i andra fall att\r\navkall får göras på grundläggande\r\nrättssäkerhetsprinciper. För närvarande är kraven\r\npå rättssäkerhet inte tillgodosedda, och kan inte\r\ntillgodoses inom ramen för den nuvarande\r\nlagstiftningen.</pre><pre>I betänkandet upprepas det ofta -- även Lars-Erik\r\nLövdén gjorde det -- att terrorismen under de\r\nsenaste decennierna utvecklats till ett allvarligt\r\ninternationellt problem. Som jag sade tidigare är\r\ndet naturligtvis mycket allvarligt att oskyldiga\r\nmänniskor helt utan att vara inblandade i den\r\nkonflikt som det gäller skall drabbas av våld eller\r\nhot om våld. Men man måste också säga att sådana\r\nhändelser uppmärksammas i massmedia och av\r\nopinionen på ett sätt som inte riktigt står i\r\nproportion till deras frekvens.</pre><pre>För ungefär ett år sedan hade den\r\nterroristlagstiftning som vi haft i Sverige i 20 år\r\nanvänts på 32 personer. Bara i 14 av dessa 22 fall\r\nverkställdes besluten. I de flesta fallen -- 18 -- har\r\ningen verkställighet skett. Fem av dessa beslut har\r\ndessutom upphävts. I många av fallen -- troligtvis\r\nde flesta -- har utredningen varit av sådan\r\nbeskaffenhet att den mycket väl hade kunnat ligga\r\ntill grund för åtal och fällande dom för fullbordat\r\ngrovt brott eller förberedelse för eller stämpling\r\ndärtill.</pre><pre>Lars-Erik Lövdén menar att jag inte har något\r\nalternativ. Vid misstanke om terrorism och\r\nåtföljande fråga om utvisning bör\r\nrättegångsbalkens regler så långt möjligt tillämpas.\r\nDet innebär att den misstänkte såväl som dennes\r\nombud skall beredas möjlighet att ta del av och\r\nyttra sig över allt material som berör den\r\nmisstänkte. Då frågan om utvisning aktualiseras\r\nbör samma regler tillämpas som enligt lagen gäller\r\nför utlämning för brott.  Därtill anser vi att Svea\r\nhovrätt skall vara överklagningsinstans och att\r\nStockholms tingsrätt i stället för regeringen skall\r\nvara beslutsorgan.</pre><pre>Anf. 123 KRISTER SKÅNBERG (mp)\r\nreplik:</pre><pre>Herr talman! Miljöpartiet anser, som jag sade i mitt\r\nförra anförande, att det behövs särskilda lagliga\r\nmöjligheter för att skydda människor mot\r\nterrorism, även i vårt land, även om vi hittills har\r\nråkat ut för mindre terrorism än många andra\r\nländer. Jag anser att det skulle vara fullt möjligt att\r\nutforma de skyddslagar som behövs så, att de gäller\r\nlika för svenskar och utlänningar, med det naturliga\r\nundantaget att man naturligtvis inte kan utvisa\r\nsvenskar ur Sverige. Men i övrigt skulle det gå att\r\nha lagbestämmelser som gällde oberoende av\r\nnationalitet. Vi tycker att det är så viktigt att få till\r\nstånd den likställigheten att regeringen bör\r\nomarbeta förslaget.</pre><pre>Resten av de anmärkningar som vi har framfört i\r\nform av reservationer gäller en rad skönhetsfläckar\r\noch bedömningar som regeringen har gjort. Delvis\r\nhar vi stött oss på kommitténs förslag, där\r\nregeringen har valt andra alternativ än vad\r\nkommittén har föreslagit.</pre><pre>Det här är ändå inte så väsentliga ändringar att det\r\nmotiverar ett avslag. I reservation 2 yrkar vi avslag\r\nför att få fram en lag som gäller lika för svenskar\r\noch utlänningar, som inte är diskriminerande eller\r\nkan upplevas som diskriminerande. Jag är, som jag\r\nsade, övertygad om att det skulle gå att utforma en\r\nsådan lag på det sättet, med de skillnader som Lars-\r\nErik Lövdén påpekar finns. Dem kan man ta hänsyn\r\ntill även i en sådan lag.</pre><pre>Anf. 124 LARS-ERIK LÖVDÉN (s) replik:</pre><pre>Herr talman! Berith Eriksson och jag tycks ändå ha\r\nolika uppfattningar om problemet med den\r\ninternationella terrorismen. Jag vill i det avseendet\r\nhänvisa till den genomgång av aktuella terroristdåd\r\nsom terroristlagstiftningskommittén har redovisat i\r\nsitt betänkande. Till det skall också läggas att\r\nytterligare ett antal mycket allvarliga terroristdåd\r\nhar genomförts sedan\r\nterroristlagstiftningskommittén presenterade sitt\r\nbetänkande. Jag vill bara erinra om\r\nLockerbiekatastrofen som ett belysande exempel.</pre><pre>Vad jag sade när det gällde vänsterpartiets\r\ninställning till lagstiftningen i det här hänseendet\r\nkvarstår efter Berith Erikssons replik. Ni yrkar i er\r\nförsta reservation avslag på förslaget i dess helhet.\r\nSamtidigt vill ni upphäva nuvarande terroristlag.</pre><pre>Jag sade i mitt anförande att det skulle innebära att\r\ndet inte skulle vara möjligt att avlägsna en\r\nutlänning ur landet, även om han på mycket goda\r\ngrunder ansågs kunna representera en risk för\r\nterroristaktioner. Jag sade också i mitt anförande\r\natt det inte torde finnas något jämförbart land som\r\ninte har den möjligheten.</pre><pre>Det är väl då alldeles klart att Sverige under sådana\r\nförhållanden skulle riskera att bli en fristad för\r\nolika terroristgrupper. Jag tror att det även för\r\nBerith Eriksson skulle framstå som oerhört\r\nbesvärande att internationellt få förklara att vi har\r\nen lagstiftning som möjliggör för olika\r\nterroristgrupper att få en plattform för sitt agerande\r\ninternationellt just i Sverige. Jag tycker att Berith\r\nEriksson skulle begrunda det när hon nu har yrkat\r\nbifall till sin reservation nr 1.</pre><pre>Så till frågan om att terroristlagstiftningen har\r\nanvänts i så få fall. Ja, den har använts i ett relativt\r\nlitet antal fall sedan sin tillkomst, men det talar,\r\nmenar jag, inte emot att vi behöver en sådan\r\nlagstiftning. Det talar väl snarare för att vi behöver\r\nen sådan lagstiftning. Det kan ju faktiskt tänkas att\r\nlagstiftningen har varit förebyggande och att\r\nproblemen i dag skulle ha varit betydligt större än\r\nde är om vi inte hade haft någon lagstiftning. Jag\r\ntycker alltså inte att det är något särskilt bra skäl för\r\natt yrka avslag på regeringens proposition.</pre><pre>Så till Krister Skånberg när det gäller svenska\r\nmedborgare och användningen av tvångsmedlen\r\nsom finns stadgade i lagstiftningen. Lagstiftningen\r\när ju konstruerad så att tvångsmedlen bara får\r\nanvändas i de fall regeringen har beslutat om\r\nutvisning men ansett att man av asylrättsliga skäl\r\ninte kan verkställa utvisningen. Det är bara i de\r\nfallen som tvångsmedlen kan användas. Eftersom\r\nsvenska medborgare inte kan utvisas ur landet kan\r\ntvångsmedlen knappast komma att användas mot\r\nsvenska medborgare heller. Det är fråga om att\r\nregeringen har bedömt att de här personerna är\r\npresumtiva terrorister och behöver en viss\r\növervakning i Sverige när man inte kan utvisa dem.</pre><pre></pre><pre>Anf. 125 BERITH ERIKSSON (v) replik:</pre><pre>Herr talman! Lars-Erik Lövdéns resonemang skulle\r\ninnebära att de länder som inte har någon speciell\r\nterroristlagstiftning är verkliga tillhåll för\r\nterrorister.</pre><pre>Argumentet att terroristlagstiftningen skulle ha en\r\npreventiv verkan tycker jag är konstigt. Allt är ju\r\nrelativt. Jag läste i tidningen i dag att 36 kvinnor\r\nvarje dag misshandlas och att det var tionde dag dör\r\nen kvinna till följd av misshandel. Enligt Lars-Erik\r\nLövdéns resonemang i det här fallet skulle detta\r\nvara ett motiv för att vi i preventivt syfte skulle ha\r\nen lag mot kvinnomisshandel. I inga andra fall har\r\nvi stiftat lagar i preventivt syfte.</pre><pre>Den lagstiftning som vi har i dag har visat sig vara\r\nfullt användbar vid terroristdåd som begås av\r\npersoner som har svenskt medborgarskap. Jag kan\r\ndärför inte förstå varför vi skulle behöva ha en\r\nspeciell lagstiftning för personer som inte har\r\nsvenskt medborgarskap. Jag förstår inte heller att vi\r\nmed nuvarande lagstiftning inte skulle kunna utvisa\r\npersoner som vi på goda grunder misstänker för\r\nterrorism.</pre><pre>Anf. 126 LARS-ERIK LÖVDÉN (s) replik:</pre><pre>Herr talman! Det är ofta svårt att göra\r\ninternationella jämförelser. Det går inte bara att\r\njämföra de regler som gäller för\r\nterroristbekämpningen i olika länder. Man måste\r\nockså se till det övriga regelverket. Jag förmodar att\r\nBerith Eriksson håller med om att den praxis och\r\nden lagstiftning som vi har i Sverige för\r\nasylprövning är mycket generös i förhållande till\r\nandra länders. Praxis och lagstiftning i andra länder\r\nnär det gäller asylrätt är betydligt mer inskränkt än\r\nvår och som möjliggör avvisning på helt andra\r\ngrunder än enligt vår lagstiftning.</pre><pre>Man måste också ta hänsyn till andra regler som\r\ngäller i olika länder om ingripande vid brott,\r\nanvändande av tvångsmedel osv., om man skall få\r\nen rättvisande jämförelse.</pre><pre>När jag säger att vi med vänsterpartiets förslag inte\r\nskulle ha möjlighet att avvisa utlänning som\r\nbeviljats uppehållstillstånd i Sverige och som varit\r\nbosatt här i två år, även om vi befarade allvarliga\r\nterroristdåd, gör jag det med hänvisning till den\r\nslutsats som terroristlagstiftningskommittén drar.</pre><pre>Terroristlagstiftningskommittén drar också den\r\nslutsatsen att vi i så fall skulle komma att inta en\r\nsärställning internationellt. Alla andra jämförbara\r\nländer skulle ha denna möjlighet men inte vi i\r\nSverige. Jag anser att vi då skulle hamna i en\r\nutomordentligt brydsam situation i vårt förhållande\r\ntill andra länder, och vi skulle också riskera att bli\r\nen fristad och en hemvist för en rad olika\r\nterroristorganisationer.</pre><pre>Anf. 127 Statsrådet MAJ-LIS LÖÖW (s):</pre><pre>Herr talman! Vi påminns ganska ofta om hur den\r\npolitiska terrorn agerar. Så sent som i veckan har\r\ndådet i Indien återigen visat oss hur hänsynslöst den\r\nkan slå. Förutom den rent mänskliga tragiken\r\nbakom varje sådant dåd och föraktet för\r\nmänniskoliv, är varje sådant dåd ett uttryck för\r\nförakt mot demokratin. Varje terroristdåd utgör en\r\nattack mot själva den idé som vi värnar om här i\r\nSverige, nämligen att söka politiska lösningar på\r\nmotsättningar och intressekonflikter. För vårt land\r\noch varje annat land som omfattar det\r\ndemokratiska tänkesättet måste det vara viktigt att\r\nvärja sig mot sådana här företeelser. Varje land\r\nmåste ta avstånd från våldet som arbetsmetod för\r\natt nå politiska syften. Varje land måste också värja\r\nsig mot det faktum att även terrorismen\r\ninternationaliseras.</pre><pre>Det är ju inte så att Sverige genom en speciell\r\nlagstiftning på det här området på något sätt skiljer\r\nsig från andra länder. Den sammanställning som\r\nfogats till utskottets betänkande visar att man på\r\nolika sätt genom en utlänningslagstiftning eller\r\ngenom annan speciallagstiftning i åtskilliga länder\r\nhar skaffat sig en möjlighet att vidta åtgärder i det\r\nhär avseendet.</pre><pre>I Sverige har vi sedan snart 20 år tillbaka särskilda\r\nbestämmelser som syftar till att förhindra att\r\nSverige skall bli föremål för internationella\r\nterroristhandlingar. Den första lagstiftningen kom\r\n1973. Den kallades för terroristlagen, och den var\r\ntidsbegränsad. Mycket snart visade det sig genom\r\nhändelseutvecklingen ute i världen och här hemma\r\natt regler till skydd mot terrorism skulle komma att\r\nbehövas under överskådlig tid framöver. Därför\r\ngjordes dessa regler permanenta genom att de år\r\n1975 införlivades i den då gällande utlänningslagen.</pre><pre>När 1980 års utlänningslag i juli 1989 ersattes av den\r\nnu gällande utlänningslagen avskilde vi\r\nterroristbestämmelserna. Dessa fick tillsammans\r\nmed spaningslagens bestämmelser bilda den\r\nterroristlag som vi har i dag, Lagen om åtgärder för\r\natt förebygga våldsdåd med internationell\r\nbakgrund.</pre><pre>En sådan här lagstiftning behöver emellertid då och\r\ndå ses över, inte minst mot bakgrund mot de\r\nerfarenheter som man har gjort. Därför tillsatte\r\nregeringen år 1988 den här kommittéen med\r\nuppdrag att se över de då i utlänningslagen intagna\r\nreglerna om skydd mot terrorism och reglerna i\r\nspaningslagen. Översynen skulle avse både\r\nreglernas effektivitet som skydd och deras\r\nutformning ur rättssäkerhetsynpunkt.</pre><pre>Det utredningsbetänkande som avlämnades i\r\ndecember 1989 har remissbehandlats, och det är i\r\nstort sett utredningens betänkande som ligger till\r\ngrund för det lagstiftningsförslag som riksdagen i\r\ndag behandlar. Förslaget följer i sina huvuddrag\r\nden nuvarande terroristlagens bestämmelser. Jag\r\nvill särskilt peka på att reglerna till skydd mot\r\nterrorism även i fortsättningen föreslås utgöra en\r\ndel av utlänningsregleringen.</pre><pre>Från en del håll och även i debatten i dag har\r\nframförts den synpunkten att terroristreglerna\r\ngenom sin inriktning på enbart utlänningar skulle\r\nvara diskriminerande. Man måste då komma ihåg\r\natt kärnan i terroristreglerna, nämligen\r\nmöjligheten att avlägsna en presumtiv terrorist från\r\nSverige, aldrig kan komma att beröra svenska\r\nmedborgare. Svenska medborgare åtnjuter enligt\r\nregeringsformen ett absolut skydd från\r\nlandsförvisning och mot att hindras från att resa in\r\ni riket.</pre><pre>Jag anser inte heller att terroristreglerna kan ge\r\nanledning till oro eller osäkerhet bland de\r\nutlänningar som vistas i vårt land. Som reglerna är\r\nutformade riktar de sig uteslutande emot ett litet\r\navgränsat antal extremister som inte skyr några\r\nmedel för att nå sina politiska mål.</pre><pre>Den nu föreslagna lagen, som riksdagen står i\r\nbegrepp att anta, medför att skyddet emot\r\nterrorismen effektiviseras men också att\r\nrättssäkerheten förbättras.</pre><pre>Jag vill peka på några angelägna förbättringar, som\r\njag tycker att detta förslag innebär.</pre><pre>Vi tar nu bort det s.k. organisationsrekvisitet. Som\r\nde flesta här känner till krävs enligt nu gällande\r\nterroristlagstiftning att två förutsättningar är\r\nuppfyllda för att en presumtiv terrorist skall kunna\r\navlägsnas från Sverige: För det första skall det\r\nfinnas grundad anledning att anta att han tillhör\r\neller verkar för en organisation eller grupp som\r\nmed hänsyn till vad som är känt om dess\r\nverksamhet kan befaras utanför sitt hemland\r\nanvända våld, hot eller tvång för politiska syften\r\noch därvid också begå sådana gärningar här i riket.\r\nDetta kallas för organisationsrekvisitet. För det\r\nandra skall det också med hänsyn till vad som är\r\nkänt om utlänningens föregående verksamhet eller\r\ni övrigt föreligga fara för att han själv här i riket\r\nmedverkar till sådana gärningar. Detta brukar\r\nbenämnas det personliga rekvisitet.</pre><pre>Vid terroristlagens tillkomst för snart 20 år sedan\r\nutgick vi ifrån att myndigheterna i vårt land och\r\nandra länder i huvudsak hade kännedom om vilka\r\npolitiska organisationer eller grupper som låg\r\nbakom de internationella terrordåden. Men\r\nutvecklingen har visat att det s.k.\r\norganisationsrekvisitet kan medföra betydande\r\ntillämpningssvårigheter. De rörelser det här är\r\nfråga om kan nämligen inte alltid avgränsas. Det\r\nförekommer inte sällan att grupperna upplöses,\r\ndelas och ändrar namn eller ledningsstruktur.\r\nUtvecklingen har också visat att rekvisitet i vissa\r\nfall kan medföra betydande olägenheter. Det\r\ninnebär nämligen att vi tvingas att officiellt peka ut\r\nvissa rörelser som terrororganisationer. Det här\r\nsaknar motsvarighet i flertalet andra länder och kan\r\nmånga gånger vara direkt olämpligt. Av främst\r\ndessa orsaker menar vi att organisationsrekvisitet\r\nbör tas bort från reglerna till skydd mot terrorism.</pre><pre>Den föreslagna lagen innebär också ett flertal\r\nförbättringar syftande till att öka rättssäkerheten i\r\närenden som handläggs enligt lagstiftningen. Jag\r\nvill i första hand peka på de förslag som begränsar\r\nregeringens möjligheter att i de fall beslut om\r\nutvisning enligt terroristlagstiftningen inte kan\r\nverkställas på grund av asylskäl, föreskriva\r\ninskränkningar och villkor i fråga om vistelseort,\r\nbyte av bostad och anställning samt\r\nanmälningsplikt. I de i och för sig fåtaliga fall där\r\nregeringen har meddelat föreskrifter av det här\r\nslaget har det oftast fått innebörden att utlänningen\r\nhar fått vistas endast inom viss kommun och att han\r\nregelbundet skall anmäla sig hos polisen. Dessa\r\nföreskrifter har i den allmänna debatten kommit att\r\nbenämnas kommunarrest. De har kritiserats ur\r\nsåväl principiella som praktiska synpunkter. I\r\nkritiken har man väl mest tagit fasta på de\r\nhumanitära konsekvenserna av en långvarig sådan\r\nhär begränsning i rörelsefriheten. Man har\r\nemellertid också ifrågasatt det praktiska värdet av\r\ninskränkningar i rörelsefriheten och framhållit att\r\nde förbättrade möjligheter som i dag föreligger att\r\nkommunicera trots långa avstånd gör det lättare för\r\npersoner att samarbeta för att eventuellt planera\r\nterrordåd. Jag har funnit att den här kritiken har\r\nfog för sig. Möjligheterna att meddela föreskrifter\r\nav det här slaget bör därför tas bort. Man kan\r\nåstadkomma en tillräckligt effektiv övervakning\r\ngenom de nuvarande bestämmelserna om\r\nanmälningsplikt och de särskilda\r\nkontrollmöjligheter som därutöver föreligger.</pre><pre>Beslutet om anmälningsplikt bör emellertid inte\r\nheller som i dag vara tidsobestämt. I lagförslaget\r\nhar giltighetstiden för sådana beslut begränsats till\r\ntre år. Om det efter den tiden fortfarande föreligger\r\nrisk för terrorhandlingar från utlänningens sida\r\nskall domstol på ansökan av rikspolisstyrelsen\r\nkunna förlänga anmälningsplikten i ytterligare en\r\ntreårsperiod.</pre><pre>En annan viktig rättssäkerhetsfråga gäller\r\ntillämpningen av reglerna om särskilda\r\ntvångsmedel enligt terroristlagstiftningen. Enligt\r\nnu gällande regler har man kunnat tillämpa\r\ntvångsmedelsbestämmelserna automatiskt så snart\r\nen utlänning som har utvisats enligt terroristlagen\r\npå grund av asylskäl ändå tillåtits stanna i landet.\r\nEnligt den nu föreslagna lagen skall möjligheten att\r\ntillämpa de särskilda bestämmelserna vara\r\nberoende av att regeringen har förordnat om detta.</pre><pre>Som viktiga förbättringar i fråga om\r\nrättssäkerheten vill jag också till sist lyfta fram de\r\nregler som syftar till att stärka domstolens ställning\r\ni ärenden enligt terroristlagstiftningen. Det har\r\nvarit efterfrågat i debatten om denna lagstiftning.\r\nAv flera skäl -- bl.a. på grund av de ofta känsliga\r\nutrikespolitiska bedömningar som behöver göras i\r\ndessa ärenden -- menar vi att besluten om utvisning\r\näven i framtiden skall ankomma på regeringen.\r\nDomstolens ställning bör dock stärkas så till vida att\r\nregeringen skall kunna ställa en remiss till\r\ndomstolen med begäran om yttrande i en eller flera\r\nspecifika frågor, företrädesvis av sådan karaktär att\r\njust domstolens erfarenhet av\r\nbevisbedömningsfrågor kan tas till vara.\r\nDomstolen bör också åläggas en större\r\nutredningsskyldighet än vad den har enligt de regler\r\nsom gäller i dag. Förslaget innebär vidare att\r\nutlänningen tillförsäkras rätten att i rimlig\r\nomfattning åberopa egen bevisning.</pre><pre>Herr talman! Jag har för kammaren ändå velat peka\r\npå syftet med de förbättringar som vi har föreslagit\r\ni den lagstiftning som vi nu har lagt fram för\r\nriksdagens prövning och som riksdagen nu står\r\nberedd att fatta beslut om. Med bibehållande av en\r\nlagstiftning som är både viktig och rimlig om man\r\nsom nation vill värja sig mot terrorismen, menar jag\r\natt vi har lyckats såväl med att effektivisera den som\r\natt förbättra rättssäkerheten. Jag vill också\r\nunderstryka vad som tidigare har sagts i debatten,\r\nnämligen att vill vi -- och det vill vi -- skall vi kunna\r\nha ett öppet samhälle, skall människor kunna resa\r\nut och in i det här landet och skall vi kunna vara\r\ngenerösa när det gäller människors möjligheter att\r\nfå uppehållstillstånd och asyl i det här landet, måste\r\nvi för att kunna slå vakt om den öppenheten också\r\nvisa att vi är beredda att vidta åtgärder för att värja\r\noss emot sådana företeelser som terrordåd.</pre><pre>Det fanns en bred enighet i utredningen som\r\nföregick propositionen, och jag noterar att\r\nutskottsbetänkandet nu redovisar en mycket bred\r\npolitisk enighet i den här svåra men oerhört viktiga\r\nfrågan. Jag tycker att det är utomordentligt\r\nglädjande att riksdagen kan fatta ett beslut på den\r\ngrunden med stor uppslutning i kammaren.</pre><pre>Anf. 128 BERITH ERIKSSON (v) replik:</pre><pre>Herr talman! Jag vill först säga att jag tycker att det\r\när mycket glädjande att invandrarministern finns\r\nhär i kammaren i dag när vi behandlar detta\r\nbetänkande.</pre><pre>Det kan diskuteras om vi har en generös asylrätt\r\nefter de inskränkningar som har gjorts. Jag vill\r\nnågot kommentera förslaget till namn på lagen.\r\nTidigare var det fråga om ''skärpt kontroll av vissa\r\nutlänningar''. Detta har nu bytts ut mot ''särskild\r\nkontroll av vissa utlänningar''. Det kan tolkas som\r\natt vi inför en skärpt kontroll av alla utlänningar.</pre><pre>Beträffande jämförelser med andra länder är det\r\nfaktiskt så att man har en invandringspolitik som\r\ngäller alla utlänningar. Man pekar inte ut att vissa\r\nskulle vara presumtiva terrorister utan att pröva det\r\ni domstol.</pre><pre>Vi välkomnar naturligtvis förslaget att den\r\nmisstänkte nu skall ha rätt att åberopa egen\r\nbevisning. Men i övrigt anser jag nog att\r\nförändringarna mer är av kosmetisk art än att de\r\nhar någon verklig betydelse.</pre><pre>Anf. 129 Statsrådet MAJ-LIS LÖÖW (s)\r\nreplik:</pre><pre>Herr talman! Jag måste erkänna att jag har litet\r\nsvårt att hänga med Berith Eriksson i de\r\ninternationella panoramor som hon gör när hon\r\njämför med andra länder. Berith Eriksson kunde\r\nkanske ägna samma omsorg åt att göra en\r\ninternationell jämförelse när det gäller generös\r\nasylpolitik. Då finge vi nog belägg för att vi står oss\r\nganska gott. Men det skall vi kanske debattera vid\r\nett annat tillfälle.</pre><pre>Jag försökte peka på att oavsett om man har tagit\r\nin terroristbestämmelser i utlänningslagen eller om\r\nman har en särskild lag för att reglera möjligheterna\r\natt utvisa människor som kan tänkas begå ett\r\nterrordåd, är vi ju inte ensamma om att inta denna\r\nhållning. Alla länder som vill slå vakt om\r\ndemokratiska rättigheter och värja sig mot\r\nterroristdåd har på sitt sätt tagit konsekvenserna av\r\ndetta, men deras konstruktioner är olika.</pre><pre>Det är något paradoxalt, men vår lagstiftning kom\r\ndelvis till just för att dessa frågor är så svåra och\r\nkänsliga att vi ville ha en speciell lagstiftning för att\r\nsärskilt kunna ta till vara rättssäkerhetsaspekterna\r\nvid bedömningen av dessa fall. Det är därför som\r\ndet finns en särskild lagstiftning, och inte för att vi\r\när mer restriktiva än vad man är i andra länder eller\r\natt vi i Sverige värjer oss hårdare mot terrorister.</pre><pre>Anf. 130 HANS GÖRAN FRANCK (s):</pre><pre>Herr talman! Enligt min mening handlar inte\r\nfrågan om huruvida vi skall ha en aktiv bekämpning\r\nav terrorism eller inte. Det kan egentligen inte råda\r\nnågra delade meningar om att det behövs en\r\nmycket aktiv sådan brottsbekämpning. Frågan\r\nhandlar i stället om på vilket sätt man bäst och\r\neffektivast bekämpar terrorism. På den punkten\r\nfinns det delade meningar, både i olika länder och\r\nbland experter på området.</pre><pre>I denna diskussion utgår man ifrån att den metod\r\nsom används här i Sverige är den effektivaste och\r\nden bästa, men detta är inte verifierat och det är\r\nockså väldigt svårt att få en verifiering.</pre><pre>I regeringens proposition föreslås -- som också\r\nframhållits här -- att den s.k. kommunarresten skall\r\navskaffas, något som jag under många år ivrigt har\r\nförespråkat. Man kan bara uttrycka sin\r\ntillfredsställelse över att även ledamöter i\r\nterroristkommittén tycker att det är bra att\r\nregeringen har lagt fram ett sådant förslag.</pre><pre>Även om Maj-Lis Lööw hade en hel del synpunkter\r\nbeträffande vissa förbättringar, finns det i det nu\r\nföreliggande förslaget till lagstiftning tyvärr ändå\r\nbrister, där kraven på rättssäkerhet och humanitet\r\ninte är uppfyllda på det sätt som bör utmärka en\r\nrättsstat av Sveriges kaliber.</pre><pre>I en motion, nr 32, avgiven av mig, Stig Gustafsson,\r\nMagnus Persson, Anita Johansson och Ulla-Britt\r\nÅbark -- samtliga socialdemokrater -- har vi lämnat\r\nen utförlig motivering och kommit med förslag till\r\nhur man enligt vår uppfattning skall kunna\r\nförbättra situationen, både från humanitär\r\nsynpunkt och från rättssäkerhetssynpunkt.</pre><pre>Användningen av tvångsmedel förutsätter i andra\r\nsammanhang konkret misstanke om ett begånget\r\nbrott av allvarligt slag. Man kan därför med viss rätt\r\nsäga att både de gällande och nu föreslagna\r\nterroristreglerna innebär att staten ser med\r\nogillande på vissa aktiviteter från utlänningars sida\r\noch tillåter polisen att undersöka dessa med medel\r\nsom om dessa aktiviteter vore kriminaliserade. Det\r\nkan kanske stämma till eftertanke att en reell\r\nkriminalisering skulle innebära vissa fördelar för\r\nden presumtive terroristen. Han skulle, sedan åtal\r\nväckts, vid huvudförhandlingen få ta del av allt\r\nmaterial som åberopas mot honom och därmed\r\neffektivt kunna försvara sig mot anklagelserna för\r\npresumtiv terrorism.</pre><pre>En följd av att vi nöjer oss med att\r\n''pseudokriminalisera'' de presumtivt terroristiska\r\nutlänningarna blir i stället att de placeras i en\r\ngråzon mellan förvaltnings- och brottmålsprocess.\r\nMöjligheterna till långvarig polisiär övervakning är\r\ndock större än på något annat område, och för\r\neffektiviteten svarar så ingripande tvångsmedel\r\nsom hemlig telefonavlyssning, brevkontroll och\r\nanmälningsplikt m.m. Men som förfarandet är\r\nuppbyggt vet den presumtive terroristen om att han\r\nkan komma att utsättas för sådana åtgärder. Det\r\nkan därför ifrågasättas om denna halvöppna\r\növervakning av presumtiva terrorister ger bättre\r\nresultat än den polisiära spaning och bevakning i\r\nhemlighet som annars är det som används vad gäller\r\nbrottslighet av grövre slag.</pre><pre>Det har här diskuterats huruvida denna lagstiftning\r\när diskriminerande eller inte. Det står dock klart att\r\nden riktar sig enbart mot utlänningar och mot dem\r\nsom inte har hunnit bli svenska medborgare. Detta\r\nkan då upplevas -- och har också upplevts -- som\r\ndiskriminerande. Det är emellertid självklart att en\r\nsvensk medborgare inte kan bli föremål för\r\nutvisning, så någonting sådant kan det aldrig bli\r\nfråga om.</pre><pre>Om man nu anser att de regler som finns är så\r\neffektiva för terroristbekämpning, borde man\r\ntillämpa dem på alla som vistas här i landet, men\r\ndet gör man alltså inte. Därför är de som har trängt\r\ndjupare frågan väl inte så övertygade om denna\r\nhöga effektivitet, som det är lätt att tala högt och\r\nljudligt om men kanske svårare att belägga.</pre><pre>Det kan skenbart förefalla som att\r\norganisationsrekvisitet innebär en förbättring, men\r\ndetta rekvisit är inte konsekvent genomfört. Maj-\r\nLis Lööw har nu direkt sagt att man skall plocka\r\nbort organisationsrekvisitet ur huvudregeln om\r\nutvisning, eftersom man inte vill bli tvingad att\r\nofficiellt peka ut vissa rörelser som\r\nterroristorganisationer.</pre><pre>Eftersom jag hyser tveksamhet inför vissa\r\ntendenser i det officiella Sverige att försöka dölja\r\nvad som sker för att tjäna vissa syften -- vilka de nu\r\nkan vara -- anser jag att man inte skall avskaffa ett\r\nrekvisit som de facto kommer att ha stor betydelse\r\nvid tillämpningen och som finns kvar i\r\ntvångsmedelsregleringen. Som vi skrivit i motionen\r\ngår det att klara de problem som berörs i\r\nbetänkandet med en undantagsregel.</pre><pre>Det är märkligt att utskottet inte kan gå med på en\r\nregelbunden omprövning varje år -- en inte speciellt\r\nhuman inställning! Att utlänningen skall vara\r\nberoende av motparten, rikspolisstyrelsens\r\nanmälan och skäl, är inte godtagbart från\r\nrättssäkerhetssynpunkt.</pre><pre>Ett förslag från diskrimineringsombudsmannen om\r\natt ett beslut om avlägsnande m.m. skall omprövas\r\nregelbundet avslås med motiveringen att en sådan\r\nordning skulle medföra ''onödigt merarbete''. Den\r\ninitiativrätt till omprövning som här förlänas\r\nrikspolisstyrelsen förstärker det inkvisitoriska\r\ndraget i den process som förordas i förslaget. En\r\nregelbunden omprövning bör ske en gång per år\r\nmed hänsyn till att anmälningsplikten och övriga\r\ntvångsmedel är av så ingripande karaktär och har så\r\nunikt lång varaktighet. Utlänningen bör vidare ha\r\nrätt att påkalla omprövning vid domstol av t.ex. ett\r\nbeslut om anmälningsplikt vid förändrade\r\nförhållanden, en rätt som de för brott misstänkta\r\nhar enligt rättegångsbalken.</pre><pre>Det finns mycket mer att säga om detta, men, som\r\njag tidigare har nämnt, har detta utförligt tagits upp\r\ni motionen.</pre><pre>Förslaget om förfarandet i terroristärenden bär\r\nspår av att processen genomförs alltför tidigt. Det\r\ngörs i ett skede då man borde nöja sig med ordinär\r\npolisspaning och vanlig yttre bevakning. Det kan\r\ninte accepteras att man skall kunna fatta ingripande\r\nbeslut mot utlänningen utan att han har fått veta att\r\nen förhandling skall äga rum.</pre><pre>De regler om sekretess m.m. som föreslås bli\r\ntillämpliga vid förfarandet mot den presumtive\r\nterroristen är av det slaget att han får sämre\r\nmöjligheter att försvara sig än en person som åtalats\r\nför grovt spioneri. Om man vill ge den utpekade\r\npresumtive terroristen en chans till ett effektivt\r\nförsvar kan det inte accepteras att vittnesattester\r\nåberopas mot honom, att ett vittnes identitet inte\r\nfår röjas och att avgörandet kan grundas på\r\nomständigheter som inte lagts fram vid\r\nförhandlingen och som varken utlänningen eller\r\nhans ombud har fått ta del av. Om man menar allvar\r\nmed talet om att man bör undvika\r\nstämplingseffekter av dessa processer, bör man\r\nockså försöka minimera risken för sådana genom\r\natt garantera utlänningen ett effektivt försvar.</pre><pre>Herr talman! Jag intar en neutral hållning till vissa\r\nav de förslag som lagts fram av majoriteten och\r\nreservanterna och grundar då mina\r\nställningstaganden på vad vi har framfört i\r\nmotionen.</pre><pre>I övrigt utgår jag från att en noggrann uppföljning\r\nsker av en ny lagstiftning och att en utvärdering\r\nkommer till stånd så snart tillräcklig erfarenhet av\r\nrättstillämpningen erhållits.</pre><pre>Anf. 131 INGELA MÅRTENSSON (fp):</pre><pre>Herr talman! Det är glädjande att vi nu skall\r\nbesluta om att avskaffa kommunarresten som har\r\nkritiserats så länge. När vi diskuterade frågan i\r\nterroristlagstiftningskommittén var jag den enda\r\nsom tyckte att den borde tas bort från svensk lag,\r\ninte minst med tanke på att kommunarresten kan\r\nses som ett frihetsberövande. Jag måste då tillägga\r\natt vänsterpartiet och miljöpartiet inte var\r\nrepresenterade i kommittén. Det gläder mig att\r\nregeringen har gått på min linje och inte på Lars-\r\nErik Lövdéns linje i kommittén. Nu har ju även\r\nLars-Erik Lövdén tvingats byta fot, och det är ju\r\nbra.</pre><pre>Maj-Lis Lööw tog upp den förändring som\r\nborttagandet av organisationsrekvisitet innebär.\r\nDet tycker även jag är positivt. Men det finns vissa\r\nskönhetsfläckar kvar som enligt min mening borde\r\ntas bort. Jag tänker i första hand på tvångsmedel i\r\nform av spaningar på utländska medborgare som\r\nanses vara presumtiva terrorister. Detta är en\r\ndiskriminering och ett långtgående ingrepp i den\r\npersonliga integriteten som också\r\ndiskrimineringsombudsmannen, Sveriges\r\nadvokatsamfund och Svenska flyktingrådet vänder\r\nsig mot.</pre><pre>Hur vi skall skydda oss mot terrorism kan ju inte\r\nvara beroende av medborgarskap. Terrorism är en\r\nmycket allvarlig internationell företeelse som alla\r\nstater måste skydda sig mot. Men det är bara\r\nSverige av de västeuropeiska länderna som tillåter\r\ntvångsmedel av det här slaget. I Danmark, Norge,\r\nFinland, Schweiz och Canada, för att nämna några\r\nländer, finns inte dessa särskilda möjligheter mot\r\nutlänningar. Dessutom tillåter man över huvud\r\ntaget inte telefonavlyssning, brevöppning, osv.\r\nsåvida det inte handlar om personer som är\r\nmisstänkta för brott.</pre><pre>Frågan är varför Sverige skall anses behöva en\r\nsådan särskild lagstiftning. I alla andra\r\nsammanhang hävdas att de nordiska länderna skall\r\nha en likartad lagstiftning. Inte minst i dessa dagar\r\nskall vi också anpassa oss till EG. Varför gäller\r\ndetta inte i det här fallet?</pre><pre>När jag ställde frågan i kommittén sades det att\r\nSverige har en så liberal flyktingpolitik och att det\r\nskulle motivera att vi har en sådan\r\nspeciallagstiftning. Jag protesterade mot att\r\nbenämna den flyktingpolitik som i dag tillämpas\r\nsom liberal. Vi har i dag enligt folkpartiet en\r\nmycket restriktiv tillämpning av flyktingpolitiken.\r\nLars-Erik Lövdén liksom Maj-Lis Lööw talade om\r\natt vi har en generös lagstiftning. Jag kan i dag inte\r\ndela denna uppfattning. Det kan alltså inte vara\r\nnågot skäl till att vi behöver ha denna särskilda\r\nlagstiftning. Dessutom tycker jag att det är\r\nolämpligt att blanda ihop asylpolitik och terrorism\r\npå ett sådant sätt. Ett sådant resonemang kan bara\r\nleda till att man förstärker främlingshat, och det\r\nkan ingen tjäna på.</pre><pre>Mot den här bakgrunden har Maria Leissner och\r\njag motionerat om ett avslag på förslaget till\r\nterroristlagstiftning. Vi anser att det inte behövs\r\nnågon särskild lag.</pre><pre>När det gäller misstanke om terrorism kan\r\nbrottsbalken användas. Jag fick i kommittén\r\nuppfattningen att det finns möjligheter att\r\nkontrollera även svenska medborgare som anses\r\nvara terrorister. Då behöver vi inte heller någon\r\nspeciellagstiftning när det gäller utländska\r\nmedborgare. Däremot menar även jag att om man\r\ninte kan utvisa en person skall det finnas möjlighet\r\ntill anmälningsplikt.</pre><pre>Det är en väldigt allvarlig anklagelse att peka ut\r\nnågon som terrorist. Därför är det också mycket\r\nangeläget att det ur rättssäkerhetssynpunkt sker på\r\nett korrekt sätt.</pre><pre>De kurder som suttit i kommunarrest under sex år\r\nhar varit mest förtvivlade över att inte kunna få sin\r\ns.k. dom prövad i en rättslig instans. De anser att\r\nde är felaktigt anklagade för att vara terrorister. De\r\nhar haft en förhandling utan att veta vad de är\r\nanklagade för. Inte heller deras ombud har fått reda\r\npå det.</pre><pre>Jag menar att det måste finnas möjligheter att få sin\r\nsak prövad i en domstol. Men det måste också\r\nfinnas en möjlighet att utvisa personer som anses\r\nvara terrorister. Jag vill särskilt betona det för Lars-\r\nErik Lövdén som kritiserade vänsterpartiet för att\r\nman inte ville att denna möjlighet skall finnas. Jag\r\nanser alltså att det måste finnas en möjlighet att\r\nutvisa terrorister, men det måste också finnas en\r\nrättslig grund för påståenden om terrorism.</pre><pre>När det gäller den parlamentariska insynen anser\r\njag att man beträffande de skrivelser som\r\nregeringen lämnar över till riksdagen inte kan tala\r\nom någon reell insyn från riksdagens sida.</pre><pre>I konstitutionsutskottet har vi haft några\r\ngranskningsärenden när det gäller terrorism. Jag\r\nkan bara konstatera att det är mycket svårt även för\r\noss i konstitutionsutskottet att utifrån de\r\nhandlingar som vi har fått göra en bedömning av de\r\nkällor som påstår det ena och det andra och hur\r\ntrovärdiga de är, osv. Jag förstår att detta är mycket\r\nkänsliga uppgifter och att man inte kan sprida\r\nkällors identitet, osv. Men om man skall ha en\r\nparlamentarisk insyn skall en sådan inte bara\r\ninnebära att endast en årlig skrivelse överlämnas\r\nfrån regeringen. Det måste i så fall till andra grepp,\r\noch då bör regeringen fundera över detta och lägga\r\nfram ett sådant förslag. Men det är möjligt att man\r\nhamnar i en sådan situation att man anser att det\r\ninte är lämpligt med denna form av parlamentarisk\r\ninsyn, vilket jag också kan acceptera. Det viktigaste\r\när emellertid att man ur rättssäkerhetssynpunkt\r\nprövar saken på ett adekvat sätt och att denna\r\nmöjlighet finns inom en domstol.</pre><pre>Anf. 132 LARS-ERIK LÖVDÉN (s):</pre><pre>Herr talman! Jag skall inte förta Ingela\r\nMårtenssons glädje över att hon har fått en av sina\r\npunkter i reservationen tillgodosedd. Men jag vill\r\ndå ganska nöjt konstatera att regeringen på i stort\r\nsett alla övriga punkter går kommittémajoriteten till\r\nmötes mot reservanten Ingela Mårtensson.</pre><pre>Jag har ett par kommentarer utöver detta till vad\r\nIngela Mårtensson sade. Först och främst\r\nunderströk jag i en av mina repliker till\r\nvänsterpartiet att det är oerhört vanskligt att göra\r\ninternationella jämförelser när det gäller\r\nlagstiftning. Man kan inte bara titta på om det finns\r\nsärskilda regler när det gäller terroristlagstiftningen\r\ni dess inskränkta mening. Man måste också titta på\r\nasylbestämmelserna men också på vilka\r\nmöjligheter det finns till tvångsmedel inom ramen\r\nför det ordinära rättssystemet. Det är klart att det i\r\nen rad andra länder finns större möjligheter till\r\ntvångsmedelsanvändning, ordinärt i rättssystemet.\r\nJag vill bara erinra Ingela Mårtensson om att man i\r\nexempelvis Danmark har rikliga möjligheter att\r\nanvända buggning i olika sammanhang, vilket vi i\r\nSverige inte har.</pre><pre>Jag vill också göra en liten kommentar till det som\r\nIngela Mårtensson sade om parlamentarisk insyn.\r\nVi understryker från utskottets sida att det är\r\nviktigt att vi även fortsättningsvis får en redovisning\r\ntill riksdagen om terroristbestämmelsernas\r\ntillämpning. I det sammanhanget säger utskottet att\r\ndet naturligtvis är fullt möjligt för utskottet att\r\nbegära in kompletterande upplysningar och\r\ninformation om terroristbestämmelsernas\r\ntillämpning utöver vad som är möjligt att redovisa\r\nöppet i en sådan skrivelse som regeringen årligen\r\nlämnar till riksdagen. Därmed är det upp till\r\nberörda utskott att se till att den parlamentariska\r\nkontrollen sköts på ett riktigt och ordentligt sätt.</pre><pre></pre><pre>Anf. 133 Statsrådet MAJ-LIS LÖÖW (s):</pre><pre>Herr talman! Får jag bara säga att jag tyckte att\r\nIngela Mårtensson på ett alldeles utmärkt sätt,\r\ngenom att beskriva de olika hänsyn som måste tas,\r\nvisade hur svårt det här är. Jag vill egentligen bara\r\nta tillfället i akt att understryka att jag instämmer i\r\nmycket av Ingela Mårtenssons beskrivning av\r\nsvårigheterna. Men jag vill också stryka under att\r\näven jag tycker att det är viktigt att det finns en\r\nrättslig grund när man skall tillämpa\r\nterroristlagstiftningen för att utvisa människor. Jag\r\ntycker också att det är viktigt att den misstänkte\r\neller ombudet så långt som möjligt får del av\r\nunderlaget för beslutet.</pre><pre>Det faktum att regeringen handlägger de här\r\närendena, med sina jurister som hjälp och nu även\r\nmed hörande av domstolen i de fall där just deras\r\nkunskaper och erfarenheter av\r\nbevisbedömningsfrågor kan tjäna som underlag,\r\nutesluter inte att vi tar hänsyn till rättssäkerheten\r\noch försöker att med största möjliga öppenhet\r\nredovisa det som är möjligt av materialet för den\r\nmisstänkte och för ombudet. I själva verket tycker\r\njag att denna lagstiftnings korta historia -- nästan 20\r\når -- visar att inte någon regering har använt lagen\r\nvare sig lättfärdigt eller vidlyftigt, utan med stor\r\nrestriktivitet. Jag kan försäkra, efter att ha haft\r\ninsyn i några sådana här ärenden, att man också så\r\nlångt det någonsin är möjligt försöker att tillgodose\r\nkravet på rättssäkerhet och öppenhet gentemot\r\nombudet och den misstänkte. Det är viktigt, det\r\ntycker jag också.</pre><pre>Anf. 134 INGELA MÅRTENSSON (fp):</pre><pre>Herr talman! Först vill jag vända mig till Lars-Erik\r\nLövdén som säger att man inte kan jämföra olika\r\nländer i det här sammanhanget. Jag tog upp\r\npunkten om tvångsmedel, som berördes i en\r\nsärskild fråga till de här olika länderna. Då måste\r\nman kunna jämföra. Det är ändå ett väldigt ingrepp\r\ni den personliga integriteten att på det här viset\r\nanvända sig av tvångsmedel gentemot personer\r\nsom inte ens misstänks för att begå brott. Där skall\r\nvi vara unika.</pre><pre>Jag förstår inte heller att inte vi skall kunna ha\r\nsamma bestämmelser som de övriga nordiska\r\nländerna. Nu säger Lars-Erik Lövdén att man i\r\nDanmark får lov att ''bugga''. Får man lov att\r\n''bugga'' personer som inte ens misstänks för brott?</pre><pre>Maj-Lis Lööw tar upp den rättsliga grunden. Jag\r\nvill starkt betona att det skall finnas en möjlighet att\r\nfå sin sak prövad rättsligt. Nu kommer ni med ett\r\nförslag om att den här möjligheten skall finnas efter\r\ntre år. Varför kan man inte få den redan från\r\nbörjan? Det skulle också stärka rättssäkerheten.</pre><pre>Jag återgår till frågan om den parlamentariska\r\ninsynen. Med de erfarenheter jag har gjort i\r\nkonstitutionsutskottet kan jag inte påstå att det är\r\nnågon reell insyn. Men det är möjligt att detta inte\r\nheller går att sprida på för många personer,\r\neftersom det är mycket känsliga uppgifter. En viss\r\ninsyn kan man naturligtvis ha. Men att gå in och\r\npröva ärendet har jag upplevt som mycket svårt. Vi\r\nhar nyligen haft frågan uppe om huruvida det har\r\nvarit fråga om kollektiv bestraffning av vissa\r\npersoner. Det fanns påtryckningar om att en\r\noberoende grupp verkligen skulle pröva den saken.\r\nFör att kunna göra en reell prövning måste man ha\r\nalla tillgängliga data, och det är litet svårt för ett\r\nutskott.</pre><pre>Anf. 135 BERITH ERIKSSON (v):</pre><pre>Herr talman! Liksom Ingela Mårtensson tycker jag\r\natt det är mycket obehagligt att det görs kopplingar\r\nmellan asylpolitik och terrorism. Jag tycker att det\r\när felaktigt. I mitt inledningsanförande och även i\r\nen av replikerna har jag tagit upp att vi naturligtvis\r\nanser att man skall kunna utvisa terrorister från\r\nlandet. Jag upprepar att när det blir fråga om\r\nutvisning skall samma regler tillämpas som i lagen\r\nom utlämning på grund av brott. Det innebär att\r\ninnan regeringen prövar ärendet skall\r\nriksåklagaren verkställa utredning till grund för\r\nbeslutet och högsta domstolen skall pröva om\r\nutlämning lagligen kan beviljas. Beträffande\r\ntvångsmedel bör samma sak gälla som föreskrivs\r\nvid andra brottmål.</pre><pre>Ingela Mårtensson tog också upp det som jag\r\nreserverade mig för i utskottet. Det gällde en\r\nparlamentarisk granskning av hur lagen har\r\ntillämpats. I det fallet, liksom när det gäller andra\r\nav säkerhetspolisens verksamhetsområden, tycker\r\njag att parlamentariker behöver hjälp av\r\noberoende experter för att kunna ställa de rätta\r\nfrågorna och för att veta vilket material man bör\r\ntitta på.</pre><pre>Anf. 136 HANS GÖRAN FRANCK (s):</pre><pre>Herr talman! Man har snuddat vid en\r\nrättssäkerhetsfråga som jag tycker att det finns all\r\nanledning att beröra och även reagera på. Jag\r\nmenar att det i själva verket kommer i konflikt med\r\nden s.k. proportionalitetsprincipen att tillåta\r\ningripande tvångsmedel som telefonavlyssning,\r\nhusrannsakan och anmälningsplikt i åratal utan att\r\nnågon brottsmisstanke manifisteras. Det stämmer\r\nilla med denna princip att inte kräva\r\nbrottsmisstanke efter tre års övervakning eller att\r\ninte ens höja beviskravet till påtaglig risk, som\r\nterroristlagskommittén föreslagit. Det finns inte\r\nmed nu.</pre><pre>Den jämförelse som görs i utskottsbetänkandet av\r\nhäktningsreglernas risk är missvisande. Det är här\r\nfråga om personer som återfaller i brott och som är\r\nbrottsmisstänkta. Ingripandet med tvång är i regel\r\nkortvarigt jämfört med terroristreglerna. Detta har\r\nblivit en svaghet i det föreliggande förslaget, som\r\njag inte tycker är försvarlig.</pre><pre>Överläggningen var härmed avslutad.</pre><pre>(Beslut skulle fattas den 28 maj.)</pre><pre>16 § Tilläggsbudget II</pre><pre>Föredrogs</pre><pre>justitieutskottets betänkande</pre><pre>1990/91:JuU30 Tilläggsbudget II (prop.\r\n1990/91:125 delvis).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 28 maj.)</pre><pre>17 § Vapenlagen</pre><pre>Föredrogs</pre><pre>justitieutskottets betänkande</pre><pre>1990/91:JuU33 Vapenlagen (prop. 1990/91:130).</pre><pre>Anf. 135 GÖTHE KNUTSON (m):</pre><pre>Herr talman! Jag skall börja med att citera ett brev\r\nifrån jägarna i Västerbottens läns\r\nJaktvårdsförening, ställd till justitieutskottet. De\r\nsäger där angående propositionen om ändringar av\r\nvapenlagen att:</pre><pre>''Även om Sveriges jägare och skyttar kan dra en\r\ndjup suck av lättnad över att de flesta dumheterna\r\ni Leif G W Perssons vapenutredning lämnats\r\ndärhän i de nyligen lagda förslagen om ändringar i\r\nvapenlagen m.m. så återstår emellertid mycket att\r\ninvända emot. -- -- --</pre><pre>Jägarna, Västerbottens läns Jakvårdsförening,\r\nprotesterar främst emot det allmänna synsättet att\r\nkampen mot väpnad brottslighet i samhället ska ske\r\ni form av riktade åtgärder mot den del av\r\nbefolkning som bevisligen förekommer minst i\r\nbrottsstatistiken.''</pre><pre>När regeringen gav departementstjänstemannen\r\nLeif G W Persson i uppdrag att utreda och komma\r\nmed förslag till restriktioner i vapenlagstiftningen\r\nvar det ett rått och simpelt försök att skaffa\r\nsubstitut för åtgärder mot brottsligheten i vårt land.\r\nI stället för att vidta resoluta åtgärder mot\r\nrånöverfall och andra brott med skjutvapen,\r\npekade man, som jägarna i Västerbotten skriver, på\r\nen grupp i vårt land som man fann skulle kunna\r\nställas fram som en riskfaktor då det gäller\r\neldhandvapen, jaktvapen eller vapen över huvud\r\ntaget. Jag kan mycket väl föreställa mig hur det gick\r\ntill i regeringskansliet när man diskuterade den\r\nstarkt ökande förekomsten av rånöverfall och\r\nannan brottslighet som ledde till att människor\r\nmiste livet eller vållades allvarlig skada.</pre><pre>Så småningom kom denna statistik att väcka\r\nbestörtning hos statsrådet och tillika chefen för\r\njustitiedepartementet samt bland tjänstemännen\r\ndär. Naturligtvis diskuterade man detta i\r\nfrågetermer: Vad skall vi göra? Förmodligen kom\r\nman då att tala om hemmets och skolans fostrande\r\nbetydelse. Men det går naturligtvis inte att rätta till\r\nnu. Här krävs det resoluta och synbara tag. Man\r\nbörjade diskutera detta med vapen. Man erinrade\r\nsig att militären har vapen. Men dessa vapen finns i\r\nförråd, och i det sammanhanget har åtgärder\r\nvidtagits. Vapnen är alltså inlåsta och ligger i\r\nkassuner.</pre><pre>Det finns emellertid också vapen hos polisen -- det\r\nhär var innan polisstationen på Lidingö hemsöktes,\r\ndå ett fönster stod öppet och polisens vapen var\r\nlättillgängliga. Men man trodde inte att polisen\r\nhade några vapen att bjuda på. Då kom någon att\r\ntänka på landets jägare. Jägarna är en grupp som\r\nnaturligtvis kan ses som ett potentiellt alternativ\r\nnär det gäller brottslingars möjligheter att komma\r\növer vapen. Man funderade också på illegala\r\nmöjligheter att införa vapen. Det ledde\r\nförmodligen till att man gav upp. Endast ca 5 % av\r\nden narkotika som kommer in över landets gränser\r\nblir ju beslagtagen. Slutsats: Det gäller att ta det\r\nsom ligger närmast till hands. Det blev alltså\r\nSveriges jägare.</pre><pre>Vidare har det konstaterats att de värsta\r\ndumheterna och de mest långtgående\r\nrestriktionerna i Leif G W Perssons\r\nutredningsbetänkande inte kom med i\r\npropositionen. Leif G W Persson själv trodde\r\nfaktiskt inte att det skulle komma någon\r\nproposition i år. Det sade han på våren i fjol, då han\r\ndeltog i en debatt som jägarna i Västsverige\r\nanordnade. Han blev då synnerligen hårt\r\nkritiserad. Han sade bl.a.: Det är ju valår 1991, och\r\ndå kan det inte vara så lämpligt att gå ut med så här\r\nutmanande förslag.</pre><pre>Ja, det är valår i år. Vi moderater skulle ingalunda\r\nbeklaga om Leif G W Perssons farhågor\r\nbesannades. Vi skulle alltså inte beklaga om den\r\nhär propositionen -- som trots allt kom till stånd --\r\nskulle leda till att socialdemokraterna förlorade\r\nröster i valet och till den socialdemokratiska\r\nregeringens fall. Däremot vore det mycket\r\nbeklagligt -- dess värre ligger det nu i farans riktning\r\natt det blir så -- om de här regeringsförslagen\r\nförverkligades.</pre><pre>Åtskilligt här liknar mest av allt klåfingrighet. Det\r\ntycks handla om restriktioner för restriktionernas\r\nskull. Men vill alltså just visa att man vill göra\r\nnågonting.</pre><pre>Arne Andersson i Ljung och några andra\r\nmoderater pekar i en motion på de restriktioner\r\nsom gäller ammunitionstillstånd. I propositionen\r\nanför justitieministern att det stora flertalet\r\nremissinstanser godtar utredningsförslaget. Men\r\nsanningen är den att ''det stora flertalet'' inte har\r\nyttrat sig över förslaget. Däremot har de\r\nremissinstanser som verkligen har yttrat sig stor\r\ninsikt här. Man anför betänkligheter. Ja, man\r\navstyrker rent av bestämt. I motionen står det:</pre><pre>''Man kan således dela remissinstanserna\r\nuppfattning att bestämmelserna innebär avsevärt\r\nökad byråkrati utan att någon vinst kommer att\r\nuppnås i brottsförebyggande syfte. Denna\r\n'uppstramning' torde endast leda till problem för\r\nlegala vapeninnehavare.</pre><pre>Att bestämmelsen skulle innebära ett hinder för\r\nillegal åtkomst av ammunition torde närmast vara\r\natt likna vid självbedrägeri. Det torde inte finnas\r\nnågot känt fall, då avsaknad av ammunition utgjort\r\nett hinder för att vapen kommit till brottslig\r\nanvändning.''</pre><pre>Motionärerna anser alltså att det inte förebragts\r\nnågot bärande skäl för den föreslagna\r\nförändringen. Tvärtom kan förändringen, framför\r\nallt i glesbygd förorsaka onödiga bekymmer. Inte så\r\nsällan köper glesbygdsbor ammunition genom\r\nombud. Ofta är det familjemedlemmar eller\r\njaktkamrater som får agera skickebud.</pre><pre>Många av landets jägare bor, som jag redan har\r\nnämnt, på landsbygden. Avstånden där är långa.\r\nJag instämmer i vad Jägareförbundet säger om just\r\ndet här förslaget från regeringen:</pre><pre>''Det är befängt att tro att den föreslagna ändringen\r\npå något sätt skulle försvåra för den som har ett\r\nvapen utan licens t.ex. ett stulet vapen, att skaffa\r\nammunition till detsamma. Den som skaffar sig ett\r\nvapen för illegal användning kan naturligtvis lika\r\nlätt skaffa sin ammunition.''</pre><pre>Själv har jag också, tillsammans med Gullan\r\nLindblad, väckt en motion. Vi motionärer\r\naktualiserar här propositionens förslag om att det\r\nskall krävas yrkesmässighet för att vapenhandel\r\nskall få bedrivas. Men i många inlands- och\r\nfjällkommuner i vårt land finns det inte tillräckligt\r\nunderlag för yrkesmässig vapenhandel. Jakt och\r\ninnehav av jaktvapen måste däremot ses som högst\r\nlegitima företeelser där -- som en del av tillvaron för\r\nde här människorna. Återigen drabbas alltså\r\nglesbygden.</pre><pre>Här har vi ytterligare ett exempel på klåfingrighet\r\noch på att man har starka böjelser för t.ex.\r\ngeneralklausuler. Detta har lett till en total\r\nomskrivning av 29 § vapenlagen, där det stadgas i\r\nvilka fall återkallelse av tillstånd skall ske. Den\r\nföreslagna lydelsen ser vi alltså som ännu ett\r\nexempel på s.k. Lidbomeri -- ett gammalt känt\r\nbegrepp.</pre><pre>Vi instämmer i vad Jägareförbundet och\r\nVästerbottens läns jaktvårdsförening säger:</pre><pre>''-- -- -- föreslagen lydelse av paragraf 29 i\r\nvapenlagen lämnar utrymme för polisiärt godtycke\r\nav en omfattning som inte är värdigt en rättsstat.\r\nFörst uppräknas fyra omständigheter som ger\r\npolisen möjligheter att återkalla ett vapentillstånd.\r\nOm ingen av dessa fyra skäl föreligger har\r\nförslagsställaren kastat in en 'generalklausul' enligt\r\nvilket ett vapen får återkallas även av andra skäl.\r\n'Generalklausulen' gör uppräkningen av de fyra\r\ntidigare förutsättningarna till en helt meningslös\r\nomgång. Om det är justitieministerns mening att\r\npolisen på eget bevåg och när som helst skall kunna\r\nåterkalla ett vapentillstånd bör det skrivas rent ut\r\noch inte smygas in i lagtexten. Vår bestämda\r\nmening är att föreslagna ändringar skall avvisas.''</pre><pre>Till sist: Om nu regeringen vill komma åt de\r\ntillhyggen som visar sig ha förekommit när\r\nmänniskor mördats, dräpts, bragts om livet eller\r\nallvarligt skadats, måste statistik i det\r\nsammanhanget studeras. Av statistiken framgår att\r\njaktvapen utgör en mycket ringa del, ca 10 %, av\r\nde vapen som används i sådana här sammanhang.\r\nKöksverktyg, såsom brödknivar, är däremot\r\nvanligast förekommande. Om man har sinne för det\r\nanaloga, gör man en utredning. Om man då\r\nkommer fram till att det behövs restriktioner när\r\ndet gäller användningen av köksverktyg, är det\r\nmera begåvat, intelligent och motiverat än att på\r\ndet här sättet hålla fram landets jägare. Dessa utgör\r\nsannerligen inte -- vare sig på fritiden eller i\r\negenskap av yrkesutövare, som ju en del är -- någon\r\npotentiell grupp brottslingar i samhället.</pre><pre>Herr talman! Självfallet ställer jag mig bakom de\r\nreservationer som vi moderater har varit med om\r\natt underteckna. Det gäller då reservationerna 1, 2,\r\n3, 4, 6 och 7 i justitieutskottets betänkande 33. Av\r\nför kammaren redan kända skäl nöjer jag mig dock\r\nmed att yrka bifall till reservation 1. Jag vill bara\r\ntillägga att bakom dessa reservationer återfinns de\r\nmoderata motionerna Ju37, 38, 42 och 812.</pre><pre></pre><pre>Anf. 138 KJELL ERICSSON (c):</pre><pre>Herr talman! Vi har i Sverige en omfattande\r\nkontroll i hanteringen av vapen och ammunition.\r\nDenna kontroll syftar till att omöjliggöra att\r\nvapnen och ammunitionen brukas på ett otillbörligt\r\nsätt. Framför allt gäller det att förhindra att vapen\r\nanvänds i brottslig verksamhet.</pre><pre>Det här förslaget om förändringar i vapenlagen\r\nskall ju också syfta till att stärka kontrollen, så att\r\nbrottslig användning av vapen och ammunition\r\nförsvåras. Men såvitt jag kan se leder inte detta\r\nförslag till åsyftat resultat. Jag vill då redan från\r\nbörjan slå fast att det här är ett dåligt förslag som\r\nbör avvisas.</pre><pre>Av direktiven till den s.k. vapenutredningen\r\nframgår att syftet med begäran om vapenlagen var\r\natt åstadkomma förbättringar av lagstiftningen --\r\ndetta som ett skydd mot att vapen och ammunition\r\nkommer i orätta händer eller används i brottsliga\r\nsammanhang. I direktiven ingick det också att man\r\nskulle förenkla och minska byråkratin och arbetet\r\nmed handläggningen av vapenärendena. Men detta\r\nhar det inte tagits någon hänsyn till.</pre><pre>Propositionen bakom det här betänkandet bygger\r\ndelvis på den angivna vapenutredningen. Den\r\nutredningen föreslog mycket långtgående åtgärder\r\ni skärpningen av lagstiftningen bl.a. när det gäller\r\njaktvapen. Utredningen fick med all rätt mycket\r\nkritik, och de flesta remissinstanserna var mycket\r\nnegativa till förslaget.</pre><pre>I propositionen har många av kraven från\r\nutredningen avvisats, och det är väl i och för sig bra.\r\nDe åtgärder som nu föreslås skulle ha mycket ringa\r\neller ingen brottsförebyggande verkan alls. De\r\nåtgärder som föreslås skulle inte heller innebära att\r\nskjutvapen och ammunition kom till användning i\r\nbrottsligt syfte i mindre omfattning än nu.\r\nFörslagen har också fått en så oklar utformning att\r\nvi kan förvänta oss att det blir rättstillämpningen\r\nsom kommer att få avgöra vilka krav som skall\r\nställas. På det viset ställer man bara till mer\r\nbyråkrati för den enskilde, samtidigt som det inte\r\nfår den avsedda verkan.</pre><pre>Man har inte tagit upp de verkligt stora problemen\r\nmed bl.a. vapen, som förs in i landet illegalt. Det\r\nhar också varit stölder av militära vapen som\r\nflorerar i brottslig verksamhet. Jag fick i dag en\r\nuppgift från avdelningen KK 5 på kriminalen här i\r\nStockholm om att mer än 50 % av alla vapen som\r\nförekommer i brottsliga sammanhang införs illegalt\r\ni landet, och det saknas tillstånd för dem. Detta är\r\nnågonting att bita i. Men i stället för att ta itu med\r\nde riktigt stora problemen försvårar man nu för\r\nenskilda vapenägare och jägare. Det är inte till\r\nfyllest.</pre><pre>Jag anser att man bör ställa mycket hårda krav på\r\nvapeninnehavare när det gäller skötsamhet och\r\nomdömesgillhet. Jag tycker också att det skall\r\nställas stora krav på förvaringen av vapen och\r\nammunition. Uppfylls dessa krav, behövs det inte\r\nså många ytterligare regleringar som försvårar för\r\nden enskilde vapeninnehavaren.</pre><pre>Som jag sade skall vi ställa stora krav på\r\nförvaringen av vapen, men vi skall för den skull inte\r\nha en övertro på regler härvidlag. Låt mig bara som\r\nexempel nämna inbrottet hos Lidingöpolisen. Här\r\nhade man vapnen inlåsta efter alla konstens regler,\r\noch ändå skedde det ett inbrott där vapnen blev\r\nstulna. Det är sådant som inte får hända. Men det\r\nhar ändå hänt.</pre><pre>Jag tror inte att vi skall ställa hårdare krav på\r\nenskilda vapeninnehavare än vad vi ställer på\r\nmyndigheter. Och jag tycker att exemplet från\r\nLidingö bra belyser att det finns problem och att vi\r\ndärför inte skall ha en övertro på regleringar.</pre><pre>Om innehavaren är en skötsam och omdömesgill\r\nperson och vapnen förvaras på ett riktigt sätt, är\r\ndenna klångfingriga detaljreglering ganska\r\növerflödig. Det här förslaget är också svårt att\r\növerblicka för den enskilde som har ett legitimt\r\nvapenbehov.</pre><pre>Från centerns sida anser vi att vapenutredningen\r\nhar missat viktiga delar när det gäller att förhindra\r\natt vapen kommer till brottslig användning. Det\r\nförekommer vapenstölder ur militärens förråd. Det\r\nförekommer också ofta illegalt införda vapen i\r\nSverige, som används i brottslig verksamhet.\r\nSådana vapen kommer i mycket större omfattning\r\ntill användning i brottslig verksamhet än t.ex.\r\njaktvapen. Men detta har inte beaktats i\r\nutredningen. Därför menar vi att utredningen och\r\npropositionen är dåliga produkter och att de bör\r\navvisas. Jag yrkar därför bifall till reservation 1.</pre><pre>Om det är så, att inte detta förslag avvisas, har vi\r\nen rad förslag till ändringar som är helt nödvändiga\r\natt vidta i det här avseendet. Jag kan med glädje\r\nnotera att utskottet tagit hänsyn till ett par\r\ncentermotioner i betänkandet. En av dem gäller\r\nåterkallelse av vapentillstånd. I det avseendet har\r\nregeringen föreslagit att tillstånd att inneha vapen\r\nskall få återkallas, om tillståndshavaren har\r\nmissbrukat vapnet, visat oaktsamhet eller på annat\r\nsätt visat att han är olämlig att inneha vapen. Om\r\ndetta är det inte så mycket att säga, det är ungefär\r\nsom i dag. Därutöver har regeringen föreslagit att\r\ndet skall ges möjlighet att återkalla tillstånd om\r\nförutsättningar för tillstånd ej längre föreligger\r\neller om det annars finns skälig anledning att göra\r\ndet. Detta är någonting som ger uppenbart\r\nutrymme för godtycke. Här hade vi i centern\r\nföreslagit stor restriktivitet, och det har utskottet\r\nställt sig bakom. Jag menar att det måste vara så\r\nstor restriktivitet, att den här regeln nästintill aldrig\r\nbehöver tillämpas. För vad betyder ''när\r\nförutsättningar ej längre föreligger''? För att t.ex.\r\nfå vapenlicens på jaktvapen måste vederbörande ha\r\njakträtt. Upplåtande av jakträtt är oftast begränsat\r\ntill viss tid. Skulle t.ex. ett tillstånd återkallas på\r\ngrund av att vederbörande inte längre har jakträtt?\r\nHan kan ju senare få ny jakträtt. Eller skulle\r\ntillstånd återkallas när en jägare inte har jagat\r\naktivt under en viss tid? Denna bestämmelse är\r\nväldigt svårtolkad, och den måste således användas\r\nmed mycket stor restriktivitet.</pre><pre>En annan motion som vi har fått gehör för gäller\r\nsekretess av vapenregister. Det är någonting som\r\njag och Ingbritt Irhammar har motionerat om i flera\r\når. Det är därför glädjande att vi nu fått gehör för\r\nvårt krav. Det finns ingen anledning att kräva att\r\nuppgifterna i vapenregistret skall vara offentliga.\r\nEnligt det nu framlagda förslaget blir det ett\r\nomvänt skaderekvisit som införs i sekretesslagen.\r\nDet innebär att uppgifter ur vapenregistret inte får\r\nlämnas ut, om det inte står klart att uppgiften kan\r\nröjas utan fara för att vapnen kommer till brottslig\r\nanvändning.</pre><pre>När det gäller utformningen av förslaget till\r\nammunitionstillstånd anser vi att regeringsförslaget\r\ngår alltför långt. Om vederbörande har\r\nvapentillstånd skall det vara tillräckligt för att man\r\nskall få köpa ammunition till olika vapen. Det skall\r\ninte vara begränsat till ett.</pre><pre>Som jag sade tidigare skall vi ställa höga krav på\r\nskötsamhet och omdömesgillhet hos den som vill ha\r\nvapentillstånd. Men har vederbörande klarat det\r\nskall han kunna köpa den ammunition som han\r\nbehöver utan att vi behöver krångla till det\r\nytterligare. Inte blir det mindre illegal ammunition i\r\nomlopp med en sådan begränsning som nu föreslås.</pre><pre>Det är också vanligt att jaktkamrater lånar vapen\r\nav varandra och att de själva tillhandahåller\r\nammunition. Det kan väl knappast vara en person\r\nsom känner till hur det fungerar som har att\r\ninvända mot ett sådant förfarande. Det är inte\r\nheller ovanligt att jägare dels köper, dels förvarar\r\nammunition för ett helt jaktlag eller för en\r\njaktkamrats räkning. Inte heller detta kan man ha\r\nnågonting att invända emot. Jag har under min\r\nnästan tjugoåriga polismannabana inte kommit i\r\nkontakt med något ärende där ammunition kommit\r\ni orätta händer på det viset. Jag tycker att förslaget\r\ntyder på bristande kunskaper om hur den praktiska\r\nverkligheten ser ut. Jag yrkar därför bifall till\r\nreservation 5.</pre><pre>Det här ärendet omfattar även vapenamnesti. Jag\r\nhar svårt att se att den anonymitet som behövs för\r\nen amnesti skulle lägga hinder i vägen när det gäller\r\nallvarliga brott. Det är ju mycket osannolikt att\r\nvapen som används vid brottslig verksamhet skulle\r\nlämnas in. Då är det ju mycket enklare att kasta ett\r\nsådant vapen i t.ex. sjön.</pre><pre>Vi tycker att det vore riktigt att medge amnesti för\r\ninlämnade vapen som det av skilda anledningar\r\nsaknas tillstånd för. Det kan ju vara vapen som\r\nvederbörande har kommit i besittning av genom arv\r\noch som sedan innehafts under många år utan\r\ntillstånd. Om ett sådant vapen anmäls riskerar\r\nvederbörande att fällas för olaga vapeninnehav.\r\nDet finns exempel på vapen som innehafts utan\r\ntillstånd sedan 40-talet och som över huvud taget\r\ninte har brukats därefter. Lämnas ett sådant vapen\r\nin i dag riskerar vederbörande att få böter och\r\nhamna i registret för olaga vapeninnehav. Därför är\r\ndet säkert många som avstår från att lämna in\r\nvapen. Det vore väl bättre att stimulera till att\r\nsådana vapen lämnas in.</pre><pre>Slutligen vill jag ta upp frågan om behovet av en\r\nparlamentarisk utredning, där man ser över hela\r\nvapenområdet, alltså alla problem med alla vapen\r\nsom kommer till användning i brottslig verksamhet.\r\nSom jag tidigare nämnde förs många vapen illegalt\r\nin i vårt land. Också militära vapen är på villovägar.\r\nSkall man komma till rätta med att vapen används\r\nvid brottslig hantering skall man ge sig på hela\r\nproblematiken, inte bara krångla till det för våra\r\n800 000 vapenägare, som nu har föreslagits. Det\r\ngäller i regel laglydiga personer som sköter sina\r\nvapen och sin ammunition.</pre><pre>Herr talman! Jag har bara yrkat bifall till\r\nreservationerna 1 och 5. Jag står självfallet bakom\r\nalla centerreservationer, men på grundval av\r\narbetsläget i riksdagen avstår jag från ytterligare\r\nyrkanden.</pre><pre>Anf. 139 BERITH ERIKSSON (v):</pre><pre>Herr talman! Vänsterpartiet har en reservation till\r\ndet här betänkandet. Den handlar om en\r\nharmonisering av vapenlagarna i de nordiska\r\nländerna. I betänkandet hänvisas till att man inom\r\nEG nu håller på att utarbeta direktiv på området.\r\nJag blir litet irriterad, för jag tycker att i praktiskt\r\ntaget alla ärenden vi behandlar slutar det med att vi\r\nskall avvakta behandlingen i EG. EG kan vi kanske\r\nvara medlemmar i tidigast 1996, men i Nordiska\r\nrådet är vi redan medlemmar. Där kan vi ta\r\ninitiativet till att fullfölja det som de nordiska\r\nländerna har beslutat om, nämligen att ''en\r\nharmonisering av den nordiska vapenlagstiftningen\r\nbör ske på grundval av Europarådets konvention\r\nom kontroll av enskildas förvärv -- -- --.'' Som det\r\nfungerar i dag är det möjligt att åka över till Norge,\r\ngå in i en järnhandel och köpa ett hagelgevär. Jag\r\nhar fått lära mig att avsågade hagelgevär ganska\r\nofta används vid väpnade rån.</pre><pre>Jag tycker i övrigt att det är bra att vi får en\r\nytterligare skärpning av reglerna när det gäller\r\nvapen och ammunition. Att det i detta betänkande\r\nhandlar om fritidsanvändarna av vapen, jägarna\r\noch pistolskyttarna, medför inte att nästa\r\nbetänkande inte kommer att handla om andra\r\nområden i samhället där vapen förekommer. Man\r\nhar kunnat konstatera att 50 % av vapnen som\r\nanvänds i brottsliga sammanhang är införda\r\nillegalt, men detta motiverar ju inte att man inte\r\nskall försöka skärpa lagstiftningen på det område\r\nsom man nu har möjlighet att göra det på.</pre><pre>Jag ställer mig bakom vänsterpartiets reservation. I\r\növrigt yrkar jag bifall till utskottets hemställan. Jag\r\nämnar inte begära votering.</pre><pre>Anf. 140 SIGRID BOLKÉUS (s):</pre><pre>Herr talman! Det finns inte mycket kvar av\r\nvapenutredningens förslag i detta betänkande.\r\nRegeringen har i propositionen beaktat vad\r\njustitieutskottet förra året uttalade, nämligen att\r\nvissa av vapenutredningens förslag var alltför\r\nlångtgående och knappast borde genomföras. Jag\r\nläste i en jakttidning att justitieministern hatar\r\nvapen och hundar. Efter en intervju med rätt\r\nutmanande frågor ställde justitieministern upp på\r\nen bild med en ryggsäck på ryggen, men hon ville\r\nvarken ha en bössa på axeln eller en labrador alltför\r\ntätt inpå sig.</pre><pre>Men om justitieminister Laila Freivalds skulle hata\r\nvapen och vara avogt inställd till jakt och skytte\r\nskulle hon inte ha lyssnat så noga på oss som varit\r\nkritiska till många av utredningens förslag. Hon\r\nskulle då också ha tagit till sig synpunkter i\r\nremissvaren. Man behöver inte läsa många av de\r\n150 remissvaren för att inse att det även finns starkt\r\nstöd för många av Leif G W Perssons olika förslag.</pre><pre>Vi socialdemokrater ser, liksom tidigare talare,\r\nmed tillfredsställelse att de förslag som vi har\r\nmotsatt oss har tagits bort. Det blir ingen\r\nbegränsning av vapengarderoben. Det blir heller\r\ninga inskränkningar när det gäller minnes- och\r\nprydnadsvapen. Polisen får ingen befogenhet att\r\ngöra hembesök för att kontrollera hur vapen\r\nförvaras. Skytteföreningar skall inte ha skyldighet\r\natt meddela polisen när någons medlemskap\r\nupphör. Det blir heller ingen kriminalisering av\r\nfelaktig förvaring av vapen, och rikspolisstyrelsen\r\nfår inte, som utredningen föreslog, partsställning i\r\nvapenärenden.</pre><pre>I nr 4 av tidningen Jaktjournalen uttalades\r\nfarhågor att propositionen om vapenlagen skulle gå\r\nigenom i sin helhet därför att den skulle komma i\r\nskymundan på grund av att riksdagen i mars haft\r\nosedvanligt många ärenden att behandla. Ägare av\r\ncivila vapen, som har följt denna fråga mycket noga\r\nsedan utredningen tillsattes 1987, har snarare\r\ngagnats av att vi har haft många ärenden och att\r\nmotionstiden gick ut första arbetsdagen efter\r\npåskuppehållet.</pre><pre>Bara några dagar efter motionstidens utgång hörde\r\njag på nyheterna att kvinnojourerna anser att\r\nkvinno- och barnmisshandlare inte skall få\r\nvapentillstånd. Detta var dock efter motionstidens\r\nutgång. Under påsklovet kom underlag till\r\nmotioner, och jag antar att många ledamöter\r\nliksom jag även fick telefonsamtal med synpunkter.\r\nDet är till god hjälp i vårt arbete att folk hör av sig,\r\noch det har också lett till bifall av motioner.</pre><pre>Jag skall kommentera några punkter i betänkandet\r\noch i reservationerna. I betänkandet föreslås\r\nskärpta förvaringsbestämmelser för vapen och\r\nammunition. Vi anser det vara befogat att\r\nvapenlicensen kan dras in om brister i förvaringen\r\nuppdagas. Jägarförbundet anförde i sitt\r\nremissyttrande att förvaringsbestämmelserna i\r\nnågon mån kunde skärpas, dock inte så att krav på\r\nvapenskåp för några få vapeninfördes.\r\nInformationen om de nya förvaringsreglerna är\r\nviktig, och jag vill ge en eloge till de jakttidningar\r\nsom i helsidesannonser under hela våren\r\ninformerat om vapenförvaring. Vapnet skall vara\r\n''delat i tre'', dvs. vapnets huvuddel och vitala del\r\nsamt ammunitionen skall förvaras var för sig under\r\nsäkert lås.</pre><pre>När det gäller inköp av ammunition blir det en klar\r\nförbättring för pistolskyttarna. De får handla\r\nammunition mot uppvisande av giltig licens. De är\r\ni dag i praktiken hänvisade till sin klubb för inköp.\r\nSpeciellt människor i glesbygd har uttryckt oro och\r\nmissnöje dels över kravet på att uppvisa\r\nvapenlicens vid inköp av ammunition, dels över att\r\nett ombud måste ha fullmakt från uppdragsgivaren\r\noch uppdragsgivarens vapenlicens med sig. Vi i\r\nglesbygden är ju inte vana vid att behöva visa upp\r\nnågra handlingar. Det kan vara både ris och ros att\r\nbo på en plats där alla känner alla. En fördel är att\r\nman slipper att visa legitimation på t.ex. banken\r\noch posten. Det blir samma sak vid köp av\r\nammunition. Vapenhandlaren i glesbygd brukar\r\nkänna sina jägare väl, vilka vapen de har och vilka\r\nsom ingår i olika jaktlag.</pre><pre>De krav som föreslås för inköp av ammunition har\r\ntillkommit för att förhindra brott. Det skulle\r\nkännas fånigt att plötsligt börja kontrollera folks\r\nlicenser och legitimationer om man vet att de har\r\nrent mjöl i påsen. Vi utgår här ifrån att det finns\r\nsunt förnuft vid tillämpningen av lagen. Skulle det\r\nbli för stora problem får vi väl föreslå att man\r\nändrar lagen. Den gyllene regeln vid\r\nammunitionsinköp måste vara att det man redan\r\nvet inte behöver bevisas.</pre><pre>I tätorter är det annorlunda. Om en främling\r\nkommer in på t.ex. Sport  &amp;  Maskin i Bollnäs gäller\r\nkravet att hon skall kunna visa upp vapenlicens.\r\nNär jag här i Stockholm skall ta ut pengar åt någon\r\nannan måste jag ha en avi med uppdragsgivarens\r\nnamnunderskrift, dennes legitimation samt min\r\negen legitimation. Det går bra när man blir van.\r\nAmmunition behöver man inte köpa ofta, eftersom\r\ndet inte är någon färskvara. Dessutom vet en\r\nerfaren jägare oftast hur mycket ammunition han\r\neller hon gör av med på ett år. Problemet är att ett\r\nengångsinköp är dyrt.</pre><pre>Jag tycker att jägare och skyttar kan ställa upp på\r\ndetta lilla besvär med pappersarbete vid behov. De\r\ningår ju redan i det brottsförebyggande arbetet.\r\nBland dem finns många ungdomar som får sitt\r\nbehov av spänning och en meningsfull fritid\r\ntillgodosedd. De får goda vuxna förebilder. Efter\r\nt.ex. en jaktdag i skogen är de för trötta för att hitta\r\npå några dumheter.</pre><pre>Vapenlicensen är en värdehandling som man är\r\nrädd om. Jag fick i går en fråga från en jägare om\r\nhuruvida en kopia av licensen som är vidimerad\r\nmed någon annans namnteckning gäller vid inköp\r\nav ammunition. Jag vände mig till\r\njustitiedepartementet och fick svaret: Man kan\r\naldrig tvinga en handlare att acceptera en kopia,\r\nmen man kan inte heller säga att han gjort något fel\r\ngenom att godta en kopia om det inte finns\r\nanledning att misstänka att något är fel.</pre><pre>Beträffande innehav av enstaka patroner stod det i\r\nförarbetena att det inte skall vara kriminellt att\r\ninneha patroner som inte passar till de vapen som\r\nman har licens för. Det har i betänkandet förts in i\r\nvapenlagen. Vi är många tusen som har patroner\r\nsom souvenirer, minnesföremål eller av ren\r\nkuriosa. Ledare av jägarexamen behöver dessutom\r\nolika slags patroner som undervisningsmaterial.\r\nDet fanns inga tveksamheter om att bifalla motion\r\n1990/91:Ju38, eftersom vi anser det vara en miss att\r\ntillägget inte fanns med redan i propositionen.</pre><pre>Önskemålet om kollektiva vapenlicenser berör i\r\nhuvudsak grytpistoler, som används främst till\r\navlivning av djur i fällor, vid grävlingsjakt med\r\nställande hund och grytjakt. De som redan nu har\r\ngemensamt vapentillstånd får behålla det, men vi\r\ntycker det är viktigt att principen en person, en\r\nlicens skall gälla i framtiden. Det får inte råda\r\nnågon tvekan om vem som har ansvaret för ett visst\r\nvapen. Jag tror inte att det blir någon nämnvärd\r\nökad arbetsbelastning för polisen när det gäller\r\nlicensansökningar för grytpistol. Jag tror inte heller\r\natt det kommer att bli en stor utökning av vapen i\r\nhemmen. I Bollnäs rör det sig om cirka tio\r\nansökningar per år, och handläggarna kände inte\r\ntill ett enda ärende där några sökt kollektiva\r\nlicenser.</pre><pre>Ett mycket efterlängtat förslag är att uppgifter ur\r\nvapenregister inte skall kunna lämnas ut som i dag\r\noch att vi får det omvända skaderekvisitet. Liksom\r\nutskottsmajoriteten tvekar vi att införa ett centralt\r\nregister. Om en obehörig person får tillgång till ett\r\ncentralt register skulle skadeverkningarna kunna\r\nbli mycket stora. Vi avvaktar tills justitieministern\r\nåterkommer i frågan om att använda vapenregister\r\nför brottsspaning. Nils Recke på\r\njustitiedepartementet beräknar ha en\r\ndepartementspromemoria om en ny\r\npolisregisterlag klar före sommaren, och den skall\r\nremissbehandlas.</pre><pre>§ 23 i vapenlagen om utlåning har inte ifrågasatts\r\nförrän i mars 1990 då det väcktes åtal mot en\r\nprovledare i Uppsala som fått bötesföreläggande\r\nsom han vägrade godkänna. Han hade skrivit på ett\r\nsjukintyg för en elev i Jägarskolan, som fått sin\r\nvapenlicens indragen, och eleven saknade det\r\nerforderliga polistillståndet. Åklagaren lade ner\r\nmålet efter att ha fått ett bredare beslutsunderlag.\r\nDet är helt klart att om våra många ideellt\r\narbetande provledare skulle behöva kontakta\r\npolisen för att kontrollera om det är grönt för alla\r\nsom t.ex. skall göra skjutproven för Jägarskolan\r\nskulle vi inte få några provledare kvar.</pre><pre>Sedan Rosén åtalades har diskussionens vågor gått\r\nhöga, både i fackpress och vid\r\njägarsammankomster. Jag hoppas och tror att\r\nledarna för jägarexamen kommer att göra\r\nprovledarna den tjänsten att de informerar sina\r\nkursdeltagare om att ett polistillstånd behövs för\r\nuppskjutning ifall någon fått vapenlicensen\r\nindragen.</pre><pre>Vi kan inte bifalla önskemålet att polistillstånd inte\r\nskall behövas för att låna vapen för övning, tävling\r\neller skjutprov om vapenlicensen dragits in. Även\r\nom skjutningen på våra skjutbanor sker under\r\nfunktionärernas och provledarnas direkta ledning\r\noch kontroll, skall det inte i lagen öppnas en\r\nmöjlighet för personer som fått licensen återkallad\r\natt utan vidare fortsätta att skjuta med lånat vapen.</pre><pre>Återkallelse av vapentillstånd på andra grunder än\r\nmissbruk och tillståndsinnehavarens olämplighet\r\natt inneha vapenbör tillämpas restriktivt. Där\r\nhåller jag helt med Kjell Ericsson. Det betonas i\r\nbetänkandet.</pre><pre>Farhågorna i Jakt och Jägare nr 5 om att enskild\r\npolischef skall ha rätt att godtyckligt återkalla\r\nvapenlicens kan jag inte dela. Där spekuleras om\r\natt t.ex. hög ålder, sönderslagna glasögon, benbrott\r\noch avsaknad av jaktmark skulle vara skäl till att\r\nbehov av licens inte finns. Rikspolisstyrelsen ger ut\r\nallmänna råd och föreskrifter så att tillämpningen\r\nav vapenlagen skall bli enhetlig. Det finns\r\nmöjlighet att överklaga ett beslut om indragen\r\nlicens till länsstyrelsen och förvaltningsdomstol.\r\nDessutom har vi bl.a. JO som övervakar hur\r\nmyndigheter agerar.</pre><pre>Vi får hoppas att folk inte tvekar att överklaga\r\nbeslut så att vi får fram prejudikat.</pre><pre>I går fick vi alla ett flygblad från Sveriges\r\nvapenägares förbund, som jag inte skall\r\nkommentera. Däremot skall jag läsa upp vad som\r\nstår i ledaren i Svensk Jakts aprilnummer:\r\n''Vapenlagen kan vi acceptera. Skärpningarna är\r\ninte hårdare än att vi skall kunna leva med dem.\r\nRegeringens förslag är en seger för\r\nJägareförbundet och för det sunda förnuftet. Låt\r\noss nu visa att vi är goda vinnare.''</pre><pre>När sansade representanter för ägare av civila\r\nvapen hör av sig lyssnar man noga till synpunkter\r\noch önskemål. Jag blev mycket glad när åklagaren\r\ni Uppsala talade om att det var Bo Thelander på\r\nJägareförbundet som hördes i Rosénmålet,\r\neftersom jag tycker att det är en både sympatisk och\r\nsaklig man.</pre><pre>Vi vill inte ha en ny utredning eftersom vi är nöjda\r\nmed både det som finns kvar och det som tagits bort\r\nfrån 1987 års vapenutredning.</pre><pre>Herr talman! Jag yrkar bifall till hemställan i\r\nbetänkandet och avslag på samtliga reservationer.</pre><pre>Anf. 141 KJELL ERICSSON (c):</pre><pre>Herr talman! Sigrid Bolkéus tar upp vissa saker här\r\noch säger att det var tur att det inte är så mycket\r\nkvar av vapenutredningens förslag. Det instämmer\r\nvi i. Hade det blivit verklighet hade det verkligen\r\nblivit besvärligt för oss med indragning av den\r\nnuvarande vapengarderoben osv. Men det finns\r\nonödiga krångligheter kvar. Om man en gång har\r\nfått en vapenlicens har man visat att man är en\r\nomdömesgill och skötsam person. Och då kan man\r\nväl också få köpa ammunition.</pre><pre>Om jag t.ex. vill köpa 6x6,5-kaliber, eller 30--06\r\neller 9,3 -- det förekommer att man vill ha både--\r\noch -- hur gör jag då? Jag förstår att man får ha\r\nenstaka patroner. Men vad är enstaka patroner? Är\r\ndet 20 av varje som man brukar köpa när man\r\nköper ammunition för att ha hemma, eller är det\r\nkanske bara en eller två? Detta är svårt att säga.\r\nDet finns en massa svårtolkade regler.</pre><pre>Jag tycker att om man en gång har fått vapenlicens,\r\ndå har man klarat provet. Då är man en skötsam\r\nperson. Det ställs stora krav och det skall vara\r\nhårda krav också när det gäller förvaringen. Men i\r\ndetta fall krånglar man till något helt i onödan. Det\r\nkan bli en godtycklig tillämpning av det hela.</pre><pre>Sedan säger Sigrid Bolkéus också att sådana som är\r\nbarn- eller kvinnomisshandlare inte skall ha\r\nvapentillstånd. Nej, helt självklart. Vapentillstånd\r\nskall endast ges skötsamma personer som kan\r\nbruka detta. Jag vill påstå att Sveriges jägare och\r\nvapenägare är mycket skötsamma personer. Det\r\nhar jag själv sett under mina år. Jag har utrett\r\nmånga vapenärenden och behandlat många\r\nansökningar om vapen. Det är skötsamma personer\r\nsom får detta, de andra får inte licenser. Därför\r\ntycker jag också att de 800 000 jägare vi har i vårt\r\nland kan betros också med att köpa den\r\nammunition som behövs.</pre><pre></pre><pre>Anf. 142 GÖTHE KNUTSON (m):</pre><pre>Herr talman! Jag noterar Sigrid Bolkéus nästan\r\nundfallande behandling av detta ärende. Hennes\r\nanförande innehåll kritik, naturligtvis mycket\r\ninlindad och försiktigt uttalad, mot propositionen.\r\nHon förutsätter förhoppningsfullt att man kommer\r\natt använda den nya lagstiftningen med sunt\r\nförnuft, återhållsamhet och restriktivitet.</pre><pre>Jag ber herr talman att få instämma i den replik som\r\nKjell Ericsson hade tillfälle att ge, där han\r\nbetonade att detta krångel som tillkommit alldeles\r\ni onödan, dvs. utan vettigt syfte.</pre><pre>Sigrid Bolkéus talar med stor insikt om det liv och\r\ndet sätt att leva som fritidsjägarna har. Det innebär\r\ninte bara att man lever nära naturen utan också\r\nnära sina grannar och ibland t.o.m. till\r\nvapenhandlaren och ammunitionshandlaren. Men\r\ndå vill det också till att de som säljer vapen och\r\nammunition inte skall bli färre ute i glesbygden så\r\natt man behöver åka in till Luleå eller Härnösand\r\neller andra större städer. Där är det nog inte så att\r\nman kan komma utan legitimation till\r\nvapenhandlaren för den som är uppifrån inlandet\r\noch fjällkommunen.</pre><pre>I Värmland finns tillräckligt mycket av glesbygd.\r\nDet är ett län jag känner väl, och jag kan förstå att\r\ndet kan bli problem om man inför dessa\r\nrestriktioner beträffande försäljningsställen.</pre><pre>Det är klart att en socialdemokratisk företrädare\r\ngläder sig över en ledare i Svensk Jakt i vilken man\r\när förfärlig glad över att man tror sig ha vunnit.\r\nKort sagt: Det påminner mig om näringslivets\r\nfrämsta direktörer under Harpsundsandans år. De\r\ntrodde de hade vunnit stora segrar därför att de\r\nhade fått komma till regeringen och umgås med\r\nfinansministern, en statsminister och andra\r\nstatsråd. Så småningom upptäckte de att de knappt\r\nhade vunnit en pyrrusseger, och besvikelsen blev\r\nstor.</pre><pre>Svensk jakt är för övrigt inte den enda\r\njakttidningen. Det finns andra organ för\r\nfritidsjägarna.</pre><pre>Anf. 143 SIGRID BOLKÉUS (s):</pre><pre>Herr talman! Jag tyckte Göthe Knutson påstod att\r\nvi krånglade till det och var ute efter jägarna. Jag\r\ntycker precis tvärtom. Dels har vi i betänkandet\r\ntagit bort allt som upplevts som påhopp på jägarna,\r\noch så har vi behållit det som vi anser kan hjälpa i\r\ndet brottsförebyggande arbetet.</pre><pre>Jag måste fråga Göthe Knutson: Vilket annat\r\nparlament har som vi i den nya jaktlagen uttalat att\r\ndet skall skapas så goda förutsättningar som möjligt\r\nför jakten och att man därigenom skall stödja\r\njaktintresset? Detta förslag kommer från en\r\nsocialdemokratisk regering, och snart kommer det,\r\nmed anledning av Jan Franssons utredning och\r\nnaturvårdsverkets utredning, en proposition om en\r\nförenkling av älgjakten. Jag vet att jägarna är\r\npositiva till dessa förslag, som innebär att ansvaret\r\ni högre grad läggs på jägarna själva. Vi har, som\r\nKjell Ericsson sade, mycket kompetenta jägare i\r\nSverige. De remissvar som har kommit in är\r\npositiva, och jag vill poängtera att propositionen\r\narbetas fram i gott samarbete med jägarna.</pre><pre>Jag upplever alltså klimatet som mycket bra, och\r\njag menar att den bild Göthe Knutson målar upp\r\ninte alls stämmer med verkligheten.</pre><pre>Göthe Knutson sade också att det inte finns något\r\nkänt fall där avsaknad av ammunition har utgjort\r\nhinder för ett brott. Men står man med bössan tom\r\noch utan ammunition begår man väl inget brott, och\r\ndå hamnar man väl inte heller i någon\r\nbrottsstatistik?</pre><pre>Kjell Ericsson säger att om man har fått\r\nvapenlicens, så skall man få köpa ammunition även\r\ntill bössor som man inte har licens för. Jag vill då\r\nomvänt fråga: Varför skall man köpa en massa\r\nammunition till bössor som man inte har någon\r\nanvändning för? I de skrivelser jag har fått har det\r\nhela tiden talats om enstaka patroner. Jag inser det\r\norimliga i att över en natt göra flera tusen\r\nmänniskor till kriminella, men varför skall man ha\r\nen massa ammunition liggande när man inte har en\r\nbössa till den?</pre><pre>Kjell Ericsson frågade också vad som menas med\r\nenstaka patroner. Jag kan inte säga om det är fråga\r\nom 10 eller 20 stycken. Det problemet kan vi inte\r\nlösa i Sveriges riksdag, utan jag tror att det hela får\r\nen lösning genom att det är olika många patroner i\r\nolika förpackningar.</pre><pre>Göthe Knutson sade också något om\r\nvapenhandlarna i Norrland. Kravet är faktiskt att\r\nman skall sälja mindre än ett gevär i månaden. Jag\r\ntycker att det är självklart att man skall kräva att\r\nvapenhandlarna har kompetens och känner till\r\nvapen.</pre><pre>Anf. 144 GÖTHE KNUTSON (m):</pre><pre>Herr talman! Det är väl knappast någon som har\r\nföljt den här debatten från i fjol vintras som är det\r\nallra minsta förvånad över att regeringen har tagit\r\nbort de mest vådliga förslagen från Leif G W\r\nPerssons utredningsbetänkande. Det hade varit\r\nhelt orimligt att tänka sig att regeringen skulle lägga\r\nfram en proposition där man föreslår en form av\r\nhusrannsakan som skulle kunna genomföras utan\r\nnågot som helst beslut ens på en polisstation och\r\nännu mindre i en domstol. En polisman skulle\r\nprecis när som helst när andan faller på kunna gå in\r\noch göra en husrannsakan i en familj där det finns\r\nen vapenlicens.</pre><pre>Jag, liksom säkert även andra, kan mycket väl\r\ntänka mig att flera av de andra förslagen i Leif G W\r\nPerssons utredning tillsammans med förslaget om\r\nhusrannsakan skulle ha kunnat skapa en bokstavlig\r\nfolkstorm eller att detta åtminstone bland jägarna\r\nskulle ha skapat en sådan storm att de hade tågat till\r\nkanslihuset och att regeringen hade fått ta tillbaka\r\nalltihop.</pre><pre>Sigrid Bolkéus påstod också att detta är\r\nbrottsförebyggande åtgärder. Men ta då fasta på\r\nden statistik som berättar om i hur liten omfattning\r\njaktvapen kommer till användning i hemska\r\nvåldsdåd där människor mister livet. Det är bara\r\nfråga om ungefär en tiondel av fallen. Vilka\r\nrestriktioner införs då mot de andra tillhyggena?\r\nDet är fortfarande så att jägarna, sett som en grupp\r\ni samhället, utgör den minsta gruppen i\r\nbrottsstatistiken.</pre><pre>Sigrid Bolkéus utfärdar en gissningstävling om\r\nvilket parlament i världen som har skrivit på samma\r\nsätt som det svenska, men jag vet inte vilket detta\r\när. Man har väl i så fall skrivit på ett annat språk än\r\ndet svenska. Jag skulle emellertid kunna tänka mig\r\natt det inte är främmande för något parlament i\r\nvästerlandet att skriva på det sättet om nu landets\r\nregering anser att det är nödvändigt att fästa på\r\npapper att man inte vill förfölja jägarna och utpeka\r\ndem som en brottsgrupp.</pre><pre>Anf. 145 KJELL ERICSSON (c):</pre><pre>Herr talman! Jag tycker att det är en självklarhet\r\natt vi skall skapa goda förutsättningar för jakt i\r\nSverige. Detta är vi överens om. Vi är också\r\növerens om att vi har duktiga och kompetenta\r\njägare i vårt land. Vi är väl även överens om att\r\nman skall ha vapenlicens för att få köpa\r\nammunition, men vad jag har sagt är onödigt i detta\r\nfall är att det skall vara nödvändigt att ha med sig\r\nvapenlicens för varje slags ammunition som man\r\nskall köpa. Även Sigrid Bolkéus vet att det ofta\r\nförekommer i jaktlag att en köper ammunition till\r\nhela jaktlaget. Då kan det röra sig om en mängd\r\nolika kalibrer. Varför skall man då inte kunna köpa\r\nallt detta? Det både förenklar och underlättar, och\r\nkanske kan man också förvara ammunitionen åt\r\njaktlaget, så att man sedan kan dela ut den. Det är\r\nfullt möjligt att göra på det viset. Man krånglar\r\nalltså till detta helt i onödan. Dessutom kanske man\r\nett år lånar ett vapen. Om jag till mitt eget vapen\r\nhar ammunition av en kaliber men en annan gång\r\nvill låna ett annat vapen, skall jag då inte från det\r\nena året till det andra kunna ha ammunition hemma\r\nsom passar till det andra vapnet?</pre><pre>Det här är alltså onödigt krångel. Vi är ju överens\r\nom att de som har vapenlicens är omdömesgilla,\r\nlaglydiga, skötsamma och även kompetenta\r\npersoner. Då måste väl dessa personer kunna\r\nanförtros att också köpa ammunition.</pre><pre>Anf. 146 SIGRID BOLKÉUS (s):</pre><pre>Herr talman! Vi talade nyss om vapenförsäljningen\r\ni glesbygder. Jag sade då att det inte ens var\r\nnödvändigt att sälja ett vapen i månaden. Polisen i\r\nVilhelmina sade i sitt remissvar att det i dag är\r\nsvårare att få tillstånd till en skrothandel än till en\r\nvapenhandel. Detta är rätt fantastiskt. Man\r\nmenade också att det måste ställas krav och att det\r\nmåste vara fråga om en viss omfattning. Jag tror\r\ninte att det bara blir storhandlare kvar och att detta\r\nskulle vara konkurrenshämmande.</pre><pre>Vad som sades om husrannsakan behöver inte\r\nkommenteras. Även jag tyckte att förslaget var\r\nsynnerligen dumt.</pre><pre>Kjell Ericsson vill ha en ny utredning som dels på\r\nnytt skall utreda jägarnas situation, dels skall\r\nutreda frågan om militära vapen, dels illegala\r\nvapen. Jag undrar om jägarna orkar med en\r\nomgång till. Nu har man upptäckt att man har\r\nvunnit ett lopp, och så skall man starta ett nytt utan\r\natt veta riktigt vilken placering man får.</pre><pre>Krafterna behövs i stället till nya viktiga frågor. Det\r\ngäller bl.a. förslaget om att skogsvårdsstyrelsen\r\nskall ta över jägarfrågorna från naturvårdsverket,\r\ndet gäller ettårskontrakt för arrenden på\r\ndomänverkets mark, och det gäller EG och vad ett\r\nmedlemskap innebär för jakten.</pre><pre>Jag funderar över vilka det egentligen är som vill ha\r\nen ny utredning förutom centerpartiet. Är det\r\npolisen? Jag betvivlar att jägarna har några sådana\r\nönskemål efter den här pärsen.</pre><pre>Anf. 147 GÖTHE KNUTSON (m):</pre><pre>Herr talman! Sigrid Bolkéus hänvisar till\r\nremissyttrandet från en polismästare. Detta är ju\r\nmycket betecknande för socialdemokratins\r\nSverige, som är så fullt av restriktioner och\r\nbyråkratiskt krångel att det t.o.m. är ett eländes\r\nelände att få öppna en skrothandel. Dock finns en\r\nviss grund för visst krångel då det gäller\r\ntillståndsgivning för skrothandel, nämligen att man\r\nkan misstänka att det förekommer\r\nhäleriverksamhet i skepnad av skrothandel. Detta\r\nkan alltså vara ett motiv för restriktivitet.</pre><pre>Men vi misstänker ju inte jägarna för att vara vare\r\nsig hälare eller presumtiva dråpare. Det där\r\nargumentet var inte särskilt bra, men jag är tacksam\r\nför att det blev sagt och att det kan fästas till\r\nprotokollet i Sveriges riksdag att socialdemokratins\r\nSverige är byråkratiskt och krångligt.</pre><pre>Anf. 148 KJELL ERICSSON (c):</pre><pre>Herr talman! Jägarna behöver vi inte utreda mer.\r\nVi vet att de är skötsamma och duktiga. Men det är\r\nandra vapen som förekommer i sammanhanget.\r\nDet är en väldigt stor del av de vapen som är illegalt\r\ninförda i landet som förekommer i brottsliga\r\nsammanhang. Det gör också militära vapen. Vi\r\nmåste försöka att hindra att de vapnen kommer till\r\nbrottslig användning. Det är inte jägarna vi skall ge\r\noss på, men det är det vi har gjort undan för undan.\r\nDäremot har vi inte givit oss på det som är det\r\nviktigaste, nämligen de vapen som är illegalt\r\ninförda och stulna militära vapen. Det är dem vi\r\nskall titta på.</pre><pre>Anf. 149 SIGRID BOLKÉUS (s):</pre><pre>Herr talman! Det här betänkandet innebär inte\r\nnågon begränsning i vapengarderoben, Kjell\r\nEricsson. Det är precis som tidigare, och man får\r\nköpa hur mycket ammunition man vill till de bössor\r\nsom man har licens för.</pre><pre>Jag tycker inte heller att vi skall ha ytterligare\r\nskärpningar för jägarna, men vi vet ju att förslag\r\nnär det gäller militära vapen förbereds i\r\nförsvarsdepartementet. Det är ÖBs avdelning. Då\r\när det väl de illegala vapnen som återstår.</pre><pre>Överläggningen var härmed avslutad.</pre><pre>(Beslut skulle fattas den 28 maj.)</pre><pre>18 § Immunitet och privilegier</pre><pre>Föredrogs</pre><pre>justitieutskottets betänkande</pre><pre>1990/91:JuU38 Immunitet och privilegier (prop.\r\n1990/91:104).</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut skulle fattas den 28 maj.)</pre><pre>19 § Bordläggning</pre><pre>Anmäldes och bordlades</pre><pre>Socialförsäkringsutskottets betänkande</pre><pre>1990/91:SfU16 Rehabilitering och\r\nrehabiliteringsersättning.</pre><pre>Arbetsmarknadsutskottets betänkanden</pre><pre>1990/91:AU21 Vissa fredspliktsregler, ''Lex\r\nBritannia''</pre><pre>1990/91:AU22 Arbetsmiljö och rehabilitering</pre><pre>1990/91:AU23 Tilläggsbudget II till statsbudgeten\r\nför budgetåret 1990/91</pre><pre>1990/91:AU24 Ändringar i lagen om\r\narbetslöshetsförsäkring, m.m.</pre><pre></pre><pre>20 § Anmälan om frågor</pre><pre>Anmäldes att följande frågor framställts</pre><pre>den 22 maj</pre><pre>1990/91:655 av Hugo Hegeland (m) till statsrådet\r\nErik Åsbrink om kostnaderna för det tillfälliga\r\nsparandet:</pre><pre>Bara i administrationskostnader kostar\r\nåterbetalningen av tvångssparandet\r\nskattebetalarna upp till 150 milj.kr., uppger\r\nriksskatteverket. Enligt tidigare uppgifter från\r\nfinansdepartementet uppgår kostnaden till högst 40\r\nmilj.kr. Med anledning härav vill jag fråga\r\nbiträdande finansministern:</pre><pre>Är statsrådet beredd att inför riksdagen redogöra\r\nför de totala, faktiska kostnaderna för det s.k.\r\ntillfälliga sparandet?</pre><pre>1990/91:656 av Lars Ahlström (m) till\r\nutbildningsministern om försäljning av\r\nporslinsskärvor från Ostindienfararen Götheborg:</pre><pre>Den 25 oktober 1989 uttalade ett enhälligt\r\nkulturutskott att bestämmelserna i\r\nkulturminnetslagen inte utgör något hinder för\r\nregeringen att i ett enskilt fall lämna tillstånd till\r\nförsäljning av fornfynd.</pre><pre>När ämnar regeringen bevilja Stiftelsen\r\nOstindienfararen Götheborg tillstånd att sälja delar\r\nav de miljontals blåvita porslinsskärvor som bärgats\r\nur vraket av det år 1745 förlista fartyget?</pre><pre>1990/91:657 av Ulla Orring (fp) till civilministern\r\nom arbetsfördelningen inom regeringen:</pre><pre>I den infekterade debatten om inlandsbanan har\r\nframför allt Västerbottens landshövding engagerat\r\nsig starkt. Han har fått hård kritik främst från länets\r\nsocialdemokrater. Den fråga som bl.a. diskuterats\r\när vilka befogenheter en landshövding har.</pre><pre>Med anledning av ovanstående vill jag fråga\r\ncivilministern:</pre><pre>Får en landshövding vända sig till landets\r\nstatsminister med ett ärende som tidigare avgjorts\r\nav en fackminister?</pre><pre>1990/91:658 av Charlotte Branting (fp) till\r\nstatsrådet Lena Hjelm-Wallén om bistånd åt\r\nkatastrofoffren i Bangladesh:</pre><pre>Den cyklon som nyligen drabbade Bangladesh var\r\nen tragedi av en omfattning som är svår att\r\nföreställa sig. Man uppskattar att 150 000\r\nmänniskor dödades. Större delen av bostäderna i\r\ndet berörda området förstördes. Infrastrukturen\r\nraserades.</pre><pre>Behovet av bistånd är mycket stort. Sverige har\r\nhittills bidragit med 20 milj.kr. Ytterligare insatser\r\nvore väl motiverade.</pre><pre>På förslag av folkpartiet liberalerna beslöt\r\nriksdagen nyligen att bemyndiga regeringen att\r\ngöra ytterligare katastrofinsatser utöver de anslag\r\nsom tidigare beviljats. Denna möjlighet borde\r\nkunna utnyttjas för att öka katastrofbiståndet till\r\nBangladesh.</pre><pre>Även förutsättningarna för mer direkta svenska\r\nkatastrofinsatser av det slag som förekom vid stödet\r\ntill kurderna borde prövas.</pre><pre>Mot denna bakgrund vill jag fråga\r\nbiståndsministern:</pre><pre>Är regeringen beredd att vidta ytterligare åtgärder\r\nav det slag som här nämnts för att bistå katastrofens\r\noffer i Bangladesh?</pre><pre>1990/91:659 av Elisabeth Fleetwood (m) till\r\njustitieministern om ersättning åt Halvard Alvgard:</pre><pre>I lagutskottets betänkande LU27, Det allmännas\r\nskadeståndsansvar, skriver utskottet med\r\nanledning av fallet Halvar Alvgard bl.a. att det kan\r\nvara rimligt att ekonomisk gottgörelse utgår utöver\r\nden ersättning som Halvar Alvgard var berättigad\r\ntill enligt lagen om ersättning vid\r\nfrihetsinskränkning, samt att utskottet betonar att\r\nregeringen snarast bör ta upp frågan.</pre><pre>Med hänvisning till ovanstående ber jag att till\r\njustitieministern få ställa följande fråga:</pre><pre>När kommer regeringen att lägga förslag om\r\nersättning till Halvar Alvgard för den skada och det\r\nlidande som han under tio år åsamkats?</pre><pre>1990/91:660 av Margareta Persson (s) till\r\njustitieministern om egenmäktighet med barn:</pre><pre>I Sverige finns i dag ganska många svenska kvinnor\r\nsom fått sina barn kidnappade av barnens utländska\r\npappor. Trots att svenska domstolar tilldömt\r\nkvinnan vårdnaden, så finns det nu alltför många\r\nfall där mannen tagit barnen och lämnat dem i sina\r\nhemländer, för att sedan återvända hit. Flera av\r\ndessa drabbade mödrar undrar nu varför dessa män\r\ninte utvisas från Sverige. Enligt de lagar som finns\r\nså skall brottet anses som mycket grovt, för att\r\nutvisning skall kunna äga rum. Egenmäktighet med\r\nbarn anses tydligen tillhöra den kategorin. Att\r\nolovligen röva bort ett barn till ett annat land från\r\nden förälder som tilldömts vårdnaden och\r\nförhindra all kontakt mellan barnet och\r\nvårdnadshavaren är mycket grymt.</pre><pre>Anser justitieministern att en översyn av lagen bör\r\nske så att egenmäktighet med barn skall kunna leda\r\ntill utvisning?</pre><pre>1990/91:661 av Margareta Persson (s) till\r\njustitieministern om reglerna om umgängesrätt:</pre><pre>Det finns i dag kvinnor som lever under hot att\r\nderas barn skall kidnappas av sina utländska fäder.\r\nSvenska domstolar kan ha gett modern vårdnaden\r\nom barnen, men i flera fall jag känner till har man\r\nsamtidigt gett fadern en sådan umgängesrätt som\r\ntillåter att han får föra barnen ur riket. Den oro och\r\nden fasa dessa kvinnor lever under borde inte vara\r\nsvår att sätta sig in i, eftersom de känner mannen\r\noch vet vad hans avsikter är. Naturligtvis är det\r\nsvårt för svenska domstolar, som vill ta hänsyn till\r\nbarnets rätt att ha ett naturligt umgänge med sin far,\r\natt förstå följderna för kvinnan och barnen när de\r\nger umgängesrätt på mannens villkor. Men allt för\r\nmånga barn har nu förts ur riket. Det är dags för att\r\nen omprövning måste göras av umgängesrätten och\r\nunder vilka villkor den får ske.</pre><pre>Är justitieministern beredd att göra en omprövning\r\nav reglerna för umgängesrätten mot bakgrund av\r\ndessa problem?</pre><pre>1990/91:662 av Margareta Persson (s) till\r\nutrikesministern om problemen med bortrövade\r\nbarn:</pre><pre>I en interpellationsdebatt den 22 april, lovade\r\nutrikesministern att snabbt ta kontakt med\r\nsocialministern och justitieministern för att\r\ndiskutera hela problematiken med bortrövade\r\nbarn. Sedan den 22 april har en förening,\r\nBortrövade Barns Förening, bildats och allt fler\r\nkvinnor berättar nu om bristande hjälp och stöd\r\nfrån svenska myndigheter.</pre><pre>Jag vill fråga utrikesministern om han nu tagit\r\nkontakt med socialministern och justitieministern\r\nför att diskutera hela problematiken kring\r\nbortrövade barn?</pre><pre>1990/91:663 av Margareta Persson (s) till\r\nsocialministern om ökad förståelse för problemen\r\nmed bortrövade barn:</pre><pre>I Sverige finns i dag ganska många kvinnor som fått\r\nsina barn kidnappade av barnens utländska pappor.\r\nTrots att svenska domstolar tilldömt kvinnan\r\nvårdnaden, så finns det nu alltför många fall där\r\nmannen tagit barnen och lämnat dem i sina\r\nhemländer. I andra fall lever kvinnorna under hot\r\natt en kidnappning skall ske. De drabbade\r\nkvinnorna upplever ofta att stödet från svenska\r\nmyndigheter är alltför litet.</pre><pre>I en interpellationsdebatt den 22 april lovade\r\nutrikesministern att snabbt ta kontakt med\r\nsocialministern och justitieministern för att\r\növerlägga om olika åtgärder som behöver vidtas.\r\nSocialtjänsten har i många fall visat en mycket ringa\r\nförståelse för kvinnorna och barnens situation.\r\nKvinnorna har nekats ekonomiskt bistånd för att\r\nkunna resa och få besöka sina barn. Andra kvinnor\r\nsom lever under hot att barnen skall kidnappas har\r\nupplevt att socialtjänsten inte förstått allvaret i\r\nmannens avsikter.</pre><pre>Kommer socialministern att ta initiativ till att\r\nsocialtjänsten i kommunerna får större kunskap om\r\ndessa frågor?</pre><pre>1990/91:664 av Marianne Jönsson (c) till\r\narbetsmarknadsministern om sockerbruket i\r\nMörbylånga:</pre><pre>Riksdagen beslutade den 17 maj att stödet till\r\nMörbylånga Sockerbruk inte skall utgå efter 1992\r\nårs betkampanj. Beslutet är ett mycket hårt slag\r\nmot Mörbylånga kommun och hela Kalmar län.</pre><pre>Sockerbruket har mycket stor betydelse för\r\nsysselsättningen och jordbruket på Öland och även\r\npå fastlandet. Nedläggningen innebär att 600, dvs.\r\n10 %, av samtliga arbetstillfällen i Mörbylånga\r\nkommun drabbas. Dessutom kommer\r\nsockerbetsodlingen i Kalmar län att upphöra med\r\nsvåra konsekvenser för ett bevarat öppet landskap.</pre><pre>Arbetsmarknadsläget är mörkt i Kalmar län.\r\nVarslen duggar tätt. Antalet anmälda arbetslösa är\r\n1 000 fler än vid motsvarande tid förra året. I år har,\r\nt.o.m. den 6 maj, 82 företag varslat 3 589 personer.</pre><pre>Sockerbolaget hotar att lägga ned Mörbylånga\r\nSockerbruk direkt efter årets kampanj om\r\nregeringens förslag om ensidigt sänkt gränsskydd\r\nvinner riksdagens gehör.</pre><pre>Jag vill fråga jordbruksministern:</pre><pre>Vilka åtgärder ämnar regeringen vidta för att\r\nförhindra sockerbolaget att sätta denna hotelse i\r\nverket?</pre><pre>1990/91:665 av Pär Granstedt (c) till miljöministern\r\nom jordbruksomställningen i Stockholms län:</pre><pre>I Stockholms län riskerar omställningen inom\r\njordbruket att bli ett hot mot kulturlandskapet och\r\nhundratusentals människors närmiljö. Ca 25 000\r\nhektar är i år föremål för omställning och siffran\r\nförväntas växa mot 40 000 hektar, med en växande\r\nandel skogsplantering. Tillgängliga medel för\r\nnaturvårdsåtgärder är helt otillräckliga.</pre><pre>Avser statsrådet att ta några initiativ för att\r\nsäkerställa att inte jordbruksomställningen i\r\nStockholms län och andra särskilt hårt drabbade\r\nområden leder till oacceptabla skador för\r\nlandskapsmiljön?</pre><pre>1990/91:666 av Gunhild Bolander (c) till\r\narbetsmarknadsministern om sockerbruket på\r\nGotland:</pre><pre>Sockerbruket i Roma på Gotland skall läggas ned\r\nom fem år enligt beslut av en riksdagsmajoritet.\r\nEnligt beslutet skall regeringen återkomma till\r\nriksdagen i det fall problem skulle uppstå att få\r\nfram alternativ sysselsättning.</pre><pre>Just nu behandlas i riksdagen ett förslag från\r\nregeringen om att sänka gränsskyddet på\r\njordbruksprodukter bl.a. socker. Enligt\r\nSockerbolaget kommer ett beslut om ett sänkt\r\ngränsskydd att innebära att bruket på Gotland läggs\r\nned betydligt tidigare än planerat. Detta skulle leda\r\ntill mycket svåra problem för arbetsmarknaden och\r\njordbruket på Gotland.</pre><pre>Vilka åtgärder planerar regeringen att vidta för att\r\nförhindra att Sockerbolagets hot om nedläggning\r\nav sockerbruket på Gotland efter 1992 års\r\nbetsäsong skall verkställas?</pre><pre>21 § Kammaren åtskildes kl. 21.31.</pre><pre>Förhandlingarna leddes</pre><pre>av andre vice talmannen från sammanträdets\r\nbörjan t.o.m. 4 § anf. 16 (delvis),</pre><pre>av tredje vice talmannen därefter t.o.m. 13 §\r\nanf. 104 (delvis),</pre><pre>av talmannen därefter t.o.m. ajourneringen kl.\r\n17.57,</pre><pre>av tredje vice talmannen därefter t.o.m. 17 §\r\nanf. 138 (delvis) och</pre><pre>av andre vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}