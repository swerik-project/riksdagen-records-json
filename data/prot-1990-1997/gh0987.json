{"dokumentstatus":{"dokument":{"hangar_id":"2349352","dok_id":"GH0987","rm":"1993/94","beteckning":"87","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"87","slutnummer":"0","datum":"1994-04-13 00:00:00","systemdatum":"2005-10-27 13:41:13","publicerad":"1994-04-13 00:00:00","titel":"Riksdagens snabbprotokoll 1993/94:87 Onsdagen den 13 april","subtitel":null,"status":null,"htmlformat":null,"relaterat_id":null,"source":"webbnav","sourceid":"{2ADABC4D-7E3B-4F82-B6F2-9E346BCBFFC5}","dokument_url_text":"http://data.riksdagen.se/dokument/GH0987/text","dokument_url_html":"http://data.riksdagen.se/dokument/GH0987","dokumentstatus_url_xml":"http://data.riksdagen.se/dokumentstatus/GH0987","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1993/94:87</div>\r\n<div class=\"sidhuvud_datum\">Onsdagen den 13 april</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Ny riksdagsledamot m.m.</pre><pre>Upplästes och lades till handlingarna följande från\r\nvalprövningsnämnden inkomna</pre><pre>Berättelse om granskning av bevis för\r\nriksdagsledamot och ersättare för\r\nriksdagsledamöter</pre><pre>Till valprövningsnämnden har från\r\nRiksskatteverket inkommit bevis om att Kjell\r\nNordström (s), Skara, utsetts till ny ledamot av\r\nriksdagen fr. o. m. den 18 april 1994 sedan Jan\r\nFransson (s) avsagt sig sitt uppdrag som\r\nriksdagsledamot. Till ersättare har utsetts Monica\r\nGreen, Skövde, Carina Ohlsson, Lidköping, och\r\nPeter Karlsson, Falköping, (alla s).</pre><pre>Valprövningsnämnden har denna dag granskat\r\nbevisen och därvid funnit att de blivit utfärdade i\r\nenlighet med 15 kap. 1 § vallagen.</pre><pre>Stockholm den 11 april 1994</pre><pre>Lars Tottie</pre><pre>Sven-Georg Grahn</pre><pre>2 §  Hänvisning av ärenden till utskott</pre><pre>Föredrogs och hänvisades</pre><pre>Propositionerna</pre><pre>1993/94:174 till arbetsmarknadsutskottet</pre><pre>1993/94:210 till näringsutskottet</pre><pre>1993/94:243 till finansutskottet</pre><pre>Motionerna</pre><pre>1993/94:Ju34 till justitieutskottet</pre><pre>1993/94:Sf35--Sf37 till socialförsäkringsutskottet</pre><pre>1993/94:Jo54--Jo57 till jordbruksutskottet</pre><pre>1993/94:Sk41 och Sk42 till skatteutskottet</pre><pre>3 §  Förnyad bordläggning</pre><pre>Föredrogs men bordlades åter</pre><pre>Konstitutionsutskottets betänkande 1993/94:KU24</pre><pre>Trafikutskottets betänkande 1993/94:TU24</pre><pre>Meddelande om samlad votering</pre><pre>Talmannen meddelade att näringsutskottets\r\nbetänkanden NU15 och NU16 skulle avgöras i ett\r\nsammanhang efter avslutad debatt.</pre><pre>4 §  Näringspolitik</pre><pre>Föredrogs</pre><pre>näringsutskottets betänkande</pre><pre>1993/94:NU15 Näringspolitik (prop. 1993/94:100\r\ndelvis och förs. 1993/94:RR4).</pre><pre>Anf. 1  MATS LINDBERG (s):</pre><pre>Fru talman! Den näringspolitik som den borgerliga\r\nregeringen och näringsminister Per Westerberg nu\r\nbedriver är ett misslyckande för vårt land. Utfallet\r\nav regeringens näringspolitik skall värderas utifrån\r\nde målsättningar och löften som ställts upp i de\r\nregeringsdeklarationer som avlämnats sedan 1991.</pre><pre>Det sades att 1990-talet skulle bli en renässans för\r\nsmå- och nyföretagandet. Detta utlovades i oktober\r\n1991. Sverige skulle återupprättas som en tillväxt-\r\noch företagarnation med en stark och växande\r\nekonomi. Regeringens näringspolitik har i olika\r\navseenden utformats utifrån mer renodlat\r\nideologiska hänsyn än vad som varit sakligt\r\nmotiverat. Och det är moderat ideologi som har fått\r\nfärga den politik som förts.</pre><pre>Det är nu dags att jämföra regeringens stolta\r\nparoller med vad som faktiskt har hänt.\r\nBruttonationalprodukten har sjunkit tre år i följd.\r\nDetta har aldrig tidigare hänt under 1900-talet.\r\nFallet uppgår till 5 %, vilket motsvarar ca 75\r\nmiljarder kronor i bortfall av produktion.\r\nNedgången har varit särskilt stark i industrin.\r\nAntalet konkurser har aldrig varit större. Sedan\r\nregeringen Bildt tillträdde i oktober 1991 har över\r\n45 000 företag gått i konkurs. För första gången\r\növerstiger antalet konkurser antalet nyetablerade\r\nföretag. Det som skulle bli en småföretagarnas\r\nrenässans har i stället blivit en utslagning av\r\nsmåföretag utan motstycke.</pre><pre>Ett grundläggande fel i regeringens politik är att\r\nman betraktar näringspolitik som ett\r\navvecklingsområde. Landets näringsminister vill\r\nuppenbarligen med sina insatser avveckla sitt\r\nfögderi, och inte utveckla möjligheterna för\r\nsvenska företag och svenskt näringsliv.</pre><pre>Enligt min mening finns det två nyckelfrågor när\r\ndet gäller den framtida näringspolitiken. Den ena\r\när att stärka den inhemska efterfrågan, den andra\r\när att stärka den strukturella utvecklingen av\r\nnäringslivet. Här handlar det bl.a. om hur\r\ninnovationsklimatet kan förbättras.</pre><pre>Näringspolitikens uppgift är också att med\r\nutgångspunkt i en sund penning- och finanspolitik\r\nfrämja en god utveckling av näringslivet. Alla\r\npolitikområden måste samverka för att målet om en\r\nuthållig tillväxt skall kunna uppnås. Staten måste\r\nutforma fasta spelregler för företagen och genom\r\nbl.a. selektiva insatser stödja utvecklingen av\r\nframför allt små och medelstora företag. Här\r\nhandlar det bl.a. om olika typer av\r\nbranschprogram.</pre><pre>En god lönsamhet i näringslivet är nödvändig av två\r\nskäl: det gäller dels att generera kapital för egna\r\ninvesteringar, dels att attrahera placerare i en ökad\r\ninternationell konkurrens.</pre><pre>Vi socialdemokrater har en annan näringspolitisk\r\ngrundsyn än regeringen. Marknaden styrs inte av\r\nen osynlig hand som automatiskt leder till det bästa\r\nsamhällsekonomiska resultatet. I vårt komplexa\r\nsamhälle, där den viktigaste produktionsfaktorn är\r\nden kunskap och kompetens som människor\r\nbesitter, blir insatser av det offentliga allt viktigare.\r\nStatliga och kommunala insatser inom\r\nnäringspolitiken spelar -- tvärtemot vad som påstås\r\ni nyliberala ideologier -- en allt större roll än\r\ntidigare. Detta är ett synsätt som vunnit allt större\r\ngehör i vår omvärld.</pre><pre>Ett bärande tema i den socialdemokratiska\r\nnäringspolitiken är att stärka småföretagandet. Vi\r\nhar föreslagit olika åtgärder för att åstadkomma\r\ndetta. Vi har bl.a. krävt att regeringen skall\r\nåterkomma till riksdagen med ett samlat\r\nnäringspolitiskt program för små och medelstora\r\nföretag. Programmet bör utformas i ett\r\nEuropaperspektiv och särskilt beakta två saker:\r\ndels en samordning med EU:s näringspolitik, dels\r\nförslag om stöd och stimulans till små och\r\nmedelstora företag att komma ut på\r\nEuropamarknaden. Det finns en risk att svenska\r\nföretags konkurrenskraft allvarligt försämras\r\njämfört med företag i andra europeiska länder.\r\nSvenska småföretag behöver t.ex. någon form av\r\nexportstöd. Vi har föreslagit att 50 miljoner kronor\r\nanslås för detta.</pre><pre>Vad det framför allt handlar om är en satsning på\r\nolika branschprogram. Vi måste rikta in våra\r\nansträngningar på att delta i dessa program. Annars\r\nkommer vi på efterkälken i förhållande till\r\nutvecklingen i de andra europeiska länderna.\r\nSamtidigt måste vi upprätta egna nationella\r\nprogram på olika områden. I den näringspolitik\r\nsom framför allt Moderaterna bedriver har man av\r\nideologiska skäl avvisat alla selektiva insatser.</pre><pre>Områden som är viktiga att satsa på är skogsbruk,\r\nträteknik, verkstadsteknik, informationsteknologi\r\noch livsmedelsfrågor. Den verkstadstekniska\r\ndelegation som tidigare funnits bör återskapas. Det\r\när också angeläget att slå vakt om vår svenska\r\ngruvindustri. För att gruvnäringen långsiktigt skall\r\növerleva måste en kraftfull satsning ske på\r\nbaskartering och mineralprospektering. Vi har\r\nföreslagit att 350 miljoner kronor skall avsättas för\r\nsatsningar på olika branschprogram.</pre><pre>Fru talman! När det gäller kapitalförsörjningen till\r\nsmå och medelstora företag saknas ett\r\nhelhetsgrepp. I ett läge där marknaden erbjuder få\r\neller inga lösningar av hur svenskt näringsliv skall\r\nkunna förses med riskvilligt kapital saknas\r\nkonkreta och verkningsfulla initiativ från\r\nregeringen. Den verksamhet som bedrivs i de\r\nriskkapitalbolag som fått tillgång till\r\nlöntagarfondsmedlen har inte kommit\r\nsmåföretagen till del. Vi anser att det statliga\r\nkapitalet i förvaltningsbolagen Atle och Bure kan\r\ngöra bättre nytta på annat sätt. Därför har vi krävt\r\natt staten skall sälja sina aktier i dessa bolag och\r\ntillföra den centrala fonden för utvecklingsbolagen\r\ndessa 300 miljoner kronor.</pre><pre>Näringspolitiken måste också prioritera åtgärder\r\nför att främja kvinnors företagande och\r\nnyföretagande i kooperativ form. Särskilda insatser\r\nmåste göras för att stödja kvinnor som vill starta\r\neget företag eller på annat sätt engagera sig i små\r\noch medelstora företag. Detta gäller inte minst på\r\nmindre orter i glesbygd. Det sistnämnda gäller\r\nockså för det kooperativa nyföretagande som nu är\r\npå frammarsch. Här måste lagstiftning och andra\r\nformer av stödåtgärder anpassas till de särskilda\r\nvillkor som gäller för kooperativ verksamhet.</pre><pre>För att fullfölja bl.a. de uppgifter som vi redovisat\r\nbehövs en kompetent och kraftfull statlig aktör.\r\nDen centrala myndigheten för näringslivet är\r\nNärings- och teknikutvecklingsverket NUTEK.\r\nNUTEK:s roll och uppgift är att främja\r\nnyföretagandet och att utveckla befintliga små och\r\nmedelstora företag samt att ansvara för att\r\nföretagen får information och kunskap om\r\nnäringslivets villkor. NUTEK är en samordnande\r\nmyndighet för utvecklingsbolagen och spelar därför\r\nen viktig roll när det gäller kapitalförsörjningen till\r\nföretag. NUTEK är också ett kontaktorgan för\r\nEU:s program för små och medelstora företag.</pre><pre>Alla de uppgifter som NUTEK har är viktiga för att\r\nstödja och stimulera småföretagen i vårt land.\r\nDärför är det obegripligt att den borgerliga\r\nregeringen har fråntagit NUTEK medel som var\r\navsedda för att man skulle kunna fullfölja dessa\r\nviktiga uppgifter. Det är angeläget att ge NUTEK\r\nrejält med resurser så att man där kan fullfölja de\r\nför de svenska småföretagen så viktiga uppgifterna.</pre><pre>Fru talman! Jag har här redovisat en del av de\r\nsatsningar som vi socialdemokrater vill göra för att\r\nstödja och utveckla svenskt näringsliv och svenska\r\nsmåföretag.</pre><pre>Det är med tillfredsställelse som jag kan konstatera\r\natt utskottets majoritet har följt den\r\nsocialdemokratiska linjen när det gäller de\r\nkooperativa företagen, stödet till varvsindustrin,\r\nattachéverksamheten och den geologiska\r\nundersökningsverksamheten. Det är min\r\nförhoppning att denna linje nu även vinner gehör\r\nhär i kammaren, så att dessa åtgärder som är av\r\nmycket stor betydelse för utvecklingen i Sverige\r\nockså genomförs.</pre><pre>Fru talman! Jag övergår till att kortfattat\r\nkommentera några av de övriga socialdemokratiska\r\nreservationerna. Förutom den försäljning av Atle\r\noch Bure som jag redovisat tidigare vill vi\r\nytterligare underlätta situationen på\r\nriskkapitalmarknaden genom att AP-fonderna\r\nskall medges rätten att placera ytterligare 10\r\nmiljoner kronor i aktier i mindre och medelstora\r\nföretag.</pre><pre>Vi anser också att det kvinnliga företagandet, som\r\nhar haft en positiv utveckling, bör ges ytterligare\r\nförstärkningar med 10 miljoner kronor, detta för att\r\nöka stödet till utbildning, kunskapsöverföring,\r\nrådgivning och bildande av nätverk för kvinnligt\r\nföretagande. Det har visat sig att det finns många\r\nhinder för kvinnor att etablera sig som företagare.\r\nDetta bör man med dessa nya resurser kunna\r\navhjälpa.</pre><pre>Stödet till uppfinnare har vi socialdemokrater\r\npåtalat vid ett antal tillfällen i denna kammare. Jag\r\ntror också att vi varit överens om de behov som\r\nfinns. Men regeringen har nu förhalat dessa insatser\r\nunder i stort sett två år. Det är beklagligt att det\r\nskall ta så lång tid innan man åstadkommer något.\r\nVi socialdemokrater vill förstärka rådgivningen\r\ngenom att produktråden förstärks. Vi vill också att\r\nSvenska Uppfinnareföreningen får utökade\r\nresurser för sin verksamhet. Därför föreslår vi en\r\nutökning med 25 miljoner kronor, varav 19\r\nmiljoner skall avse produktråden och 6 miljoner\r\nskall avse Svenska Uppfinnareföreningen.</pre><pre>Fru talman! När det gäller prospektering har\r\nutskottets majoritet inte heller denna gång beaktat\r\nförhållandet att den svenska gruvnäringen utan\r\nstatliga insatser på prospekteringsområdet kommer\r\natt försvinna. Sverige är det enda land i världen som\r\nhar rika förekomster av mineraler och där man inte\r\ngenom statliga insatser prospekterar. Det har också\r\nvisat sig att vår prospekteringsnivå drastiskt har\r\nminskat och i stort sett halverats under de senaste\r\nåren. Den borgerliga tron på att marknaden skulle\r\nlösa detta har än en gång visat sig vara felaktig. Vi\r\nsocialdemokrater anvisar därför 85 miljoner kronor\r\ntill prospektering.</pre><pre>Fru talman! Avslutningsvis vill jag framhålla att vi\r\nsocialdemokrater står bakom samtliga s-\r\nreservationer. Men jag yrkar endast bifall på\r\nreservationerna 1, 3, 5, 11, 18, 20, 21, 22 och 24. I\r\növrigt yrkar jag bifall till utskottets hemställan.</pre><pre>Anf. 2  BENGT DALSTRÖM (nyd):</pre><pre>Fru talman! Det är rätt fantastiskt att lyssna till\r\nMats Lindbergs uttalande om regeringens stora\r\nmisslyckande med näringspolitiken. Han gör det\r\nutan att beröra den förutsättning som\r\nsocialdemokraterna lämnade över till den\r\nborgerliga regeringen. Men det finns säkert andra\r\nföreträdare i regeringspartierna som kommer att\r\nutveckla sina synpunkter på det. Att vi i Ny\r\ndemokrati inte delar Socialdemokraternas\r\ngrundsyn på näringspolitiken innebär emellertid\r\ninte att vi i vissa frågor inte kan ha en samsyn. Det\r\nkommer också att framgå av bl.a. våra\r\nställningstaganden i vissa frågor i det aktuella\r\nbetänkandet.</pre><pre>Fru talman! Jag känner mig djupt besviken över hur\r\nriksdagen hanterar näringspolitiken och\r\nmöjligheterna att diskutera denna för vårt samhälle\r\noch välfärd så viktiga fråga. Näringspolitiken är\r\nvisserligen, som många andra politiska områden,\r\nmångfasetterad till sitt innehåll. Vi får sällan,\r\nemellertid, tillfälle att diskutera helhetsbilden, med\r\ndess ingredienser av skatte- och\r\narbetsmarknadsfrågor, konkurrenslagstiftning,\r\nexportfrämjande åtgärder, småföretagsproblem,\r\ninnovationsklimat etc.</pre><pre>Näringspolitiken är ändå navet i den svenska\r\nekonomin. Alla partier är överens om att tillväxten\r\ni svensk industri är avgörande för vårt\r\ntrygghetssystem och för möjligheterna att få en\r\nbättre balans i statsbudgeten.</pre><pre>För att åstadkomma en hög aktivitet i\r\nsamhällsekonomin finns inga genvägar. Det går inte\r\natt ingripa för mycket i enskilda branschers och\r\nföretags förhållanden. Det är de allmänna\r\nförutsättningarna som måste vara utformade så att\r\ndet finns incitament att starta och driva företag.\r\nSverige har under många år av socialdemokratiskt\r\nstyre genomsyrats av en som jag uppfattar det rent\r\nföretagsfientlig inställning.</pre><pre>Dessutom har konkurrensen varit -- och är\r\nfortfarande -- hämmad av en enorm offentlig sektor\r\noch av förekomsten av monopol och oligopol. Se\r\nbara på banksektorn! Där håller bristande\r\nkonkurrens räntemarginalerna uppe och\r\nmedverkar till kreditproblem för många\r\nsmåföretagare. Genom medverkan från Ny\r\ndemokrati har ett antal skattelättnader som främjar\r\nnyföretagandet kunnat genomföras.\r\nDubbelbeskattningen av aktier slopas,\r\nreavinstskatten halveras, periodiseringsfonder och\r\nmer lika skatter för enskilda företag och aktiebolag\r\ngenomförs, samt kvittning av underskott mot\r\ninkomst av tjänst etc. Detta har redan börjat\r\nspeglas i synliga ökade investeringar och fler nya\r\njobb.</pre><pre>I alla dessa sammanhang har socialdemokraterna\r\nröstat mot det genomförande som stimulerar just\r\nsmåföretagarna, dem som man här i kammaren\r\nsäger att man vill värna. Det är ett mycket underligt\r\nresonemang. Men det finns en rad andra åtgärder\r\nsom också borde genomförts enligt\r\nLindbeckkommissionens förslag, främst inom\r\nbank- och finanssektorn. Men tyvärr har\r\nregeringen hänvisat ekonomikommissionens\r\nförslag till byrålådan.</pre><pre>På initiativ av Ny demokrati omvandlades en del av\r\nlöntagarfonderna till riskkapitalbolagen Atle och\r\nBure och till en industri- och nyföretagarfond. Atle\r\noch Bure med sina riskkapitalbolag har inte\r\nfungerat på det sätt som Ny demokrati förväntat\r\nsig. På den punkten har vi faktiskt en samsyn med\r\nsocialdemokraterna. Kapitalet har visserligen\r\nförvaltats väl, men det har inte kommit de\r\nmedelstora och små företagen till del, vilket var\r\nmeningen.</pre><pre>Industri- och nyföretagarfondens arbete här\r\ndäremot medverkat till många\r\nnyföretagsetableringar och nya projekt som\r\ninneburit nyskapade jobb.</pre><pre>Vad gäller omorganisationen av\r\nutvecklingsfonderna ser vi fram emot en\r\nkompetensförstärkt produktrådsverksamhet. Vi\r\nhoppas att det blir av och kommer att genomföras\r\ni snabb takt. Utskottet har också här enats om\r\nutökade medel för en kompetensförstärkning och\r\nutbyggnad av produktråden och en utökad\r\nkonktakt med SUF, Svenska\r\nuppfinnareföreningen -- detta inom en rätt blygsam\r\nkostnadsram på 5 miljoner kronor.</pre><pre>I avvaktan på regeringens förslag om\r\ninnovationsstöd har Ny demokrati avstått från att\r\ndriva frågan om ytterligare satsningar på\r\nexempelvis produktråden. Det gäller även en rad\r\növriga innovationsfrämjande åtgärder. Vi ville, i\r\nmotsats till Socialdemokraterna, vänta och se; vad\r\nkommer att hända? Det har nu hänt. Det förslag\r\nom innovationsstöd som regeringen har presenterat\r\nanser vi är helt otillräckligt. Jag kommer att säga\r\nmer om detta i samband med behandlingen av det\r\naktuella betänkandet i den frågan. Vi kommer att\r\nutveckla det mycket mera i detalj, och vi kommer\r\natt ställa många krav och framföra synpunkter på\r\nden mycket generella och alltför förenklade syn\r\nsom regeringen har när det gäller att tackla hela\r\ninnovationsbiten.</pre><pre>Fru talman! Jag vill gärna också ytterligare utveckla\r\nnågra allmänna synpunkter på näringspolitiken\r\ninnan jag går in i mer detaljerade kommentarer,\r\nsom har direkt anknytning till det aktuella\r\nbetänkandet.</pre><pre>Låt oss se på konkurrenslagstiftningen. Den har\r\nstor betydelse för landets alla företagare, inte minst\r\nför de 300 000 småföretagarna. Vi vet att en\r\nkonkurs främst drabbar leverantörer. Under 1992\r\noch 1993 förlorade de 25 respektive 17 miljarder,\r\ndvs. enorma belopp.</pre><pre>Ny demokrati har två gånger tidigare motionerat\r\nom en ändring av konkurrenslagstiftningen, som\r\nskulle ge leverantörerna en högre prioritet vid\r\nkonkurser. Det förslaget kom också från\r\nInnovationsutredningen, som startade sin\r\nverksamhet 1988. Förslaget presenterades för\r\nnågot år sedan, men det behandlas fortfarande.</pre><pre>Konkurrenslagstiftningen ifrågasätts också från\r\nandra utgångspunkter i den allmänna debatten,\r\nmen fortfarande drabbas leverantörerna av\r\nmiljardförluster, med åtföljande arbetslöshet --\r\ndetta på grund av den gamla lagstiftningen. Det är\r\nonödigt.</pre><pre>Vi i Ny demokrati har svårt att acceptera denna\r\npolitiska tröghet i hanteringen. Kan frågan om en\r\nförändrad prioritering vid konkurser verkligen inte\r\nryckas ut ur den stora, komplexa bit som\r\nkonkurrenslagstiftningen representerar?</pre><pre>I tidigare motioner har vi tagit upp det angelägna i\r\natt förändra förutsättningarna för\r\nExportkreditnämndens verksamhet, såväl dess\r\norganisation som kreditregler -- tyvärr utan att\r\nvinna gehör här i kammaren. Svensk exportindustri\r\nborde kunna konkurrera på lika villkor som de som\r\ngäller i våra konkurrentländer.</pre><pre>En av våra mest inkomstbringande näringar är\r\nturismen. Totalt omsätts över 100 miljarder inom\r\nden branschen, varav närmare 20 miljarder är\r\nintäkter från utländska turister. Vi brukar säga att\r\nfem tyska turister ger Sverige samma inkomst som\r\nen exporterad Volvo.</pre><pre>Ändå hanterar regering och riksdag turismen och\r\ndess organisation sorgligt oprofessionellt. När skall\r\nregeringen komma till insikt om att man med\r\nnuvarande satsningar är på väg att bli helt\r\nakterseglad av våra närmaste konkurrentländer?\r\nDet finns anledning att återkomma till detta,\r\nkanske redan nu på fredag, i samband med en\r\naktuell interpellationsdebatt med näringsministern\r\ni just de frågorna. Då kan vi också ta upp den\r\nsplittrade bilden utomlands, som Sverige\r\nfortfarande inte har tacklat. Man genomförde en\r\nutredning för att finna en lösning. Regeringen\r\nutlovade först en proposition och sedan en\r\nskrivelse, som numera ligger i byrålådan. Ingenting\r\nhänder. Man bör agera på ett helt annat sätt.</pre><pre>Min kollega Bo G Jenevall kommer att ta upp och\r\nbelysa ytterligare några intressanta frågor i direkt\r\nanslutning till det aktuella betänkandet.</pre><pre>Fru talman! Även om vi i Ny demokrati i stort sett\r\ndelar regeringens grundsyn på näringspolitiken\r\nanser vi att det behövs ytterligare insatser i enlighet\r\nmed innehållet i Lindbeckkommissionens förslag.</pre><pre>Jag yrkar därför bifall till vår reservation 2, i mom.\r\n1, och bifall till vår reservation 8, i mom. 8, om stöd\r\ntill kvinnligt företagande. I övrigt yrkar jag bifall till\r\nutskottsmajoritetens förslag enligt mom. 2--54.</pre><pre>Anf. 3  MATS LINDBERG (s) replik:</pre><pre>Fru talman! Jag skulle vilja ställa några frågor till\r\nBengt Dalström, som tydligen tycker att\r\nregeringens politik i stort sett har varit och är bra.\r\nHar Bengt Dalström inte kunnat se att\r\ninnovationsfrågan och frågan om riskkapital till\r\nsmåföretagen har förhalats och förfelats? Jag har i\r\nmånga sammanhang uttryckt detta och varit kritisk.\r\nÄr det inte så att Ny demokrati också är kritiskt\r\nmot regeringens politik i en rad frågor?</pre><pre>Jag tog upp turismen. Vi pekar på att regeringen\r\ninte för någon konkret näringspolitik och att det är\r\ndet som är problemet. Det vore bra om Bengt\r\nDalström också sade det.</pre><pre>Anf. 4  BENGT DALSTRÖM (nyd) replik:</pre><pre>Fru talman! Mats Lindbergs observation är i och för\r\nsig korrekt, men att påstå att regeringen generellt\r\nsett saknar en aktiv näringspolitik är att skjuta över\r\nmålet. När det gäller de aktuella bitarna -- t.ex.\r\ninnovationsbiten, för att vara mer konkret, som\r\nligger mig varmt om hjärtat och där jag\r\nmedverkade till att få till stånd\r\nInnovationsutredningen, som kom med många bra\r\noch vettiga förslag -- finns det förväntningar om att\r\nregeringen skall göra en rejäl satsning. Det som nu\r\nhar presenterats överensstämmer inte med de\r\ntankegångar och förhoppningar som vi i Ny\r\ndemokrati har haft. Vi är överens om att satsningen\r\ni det fallet har varit dålig.</pre><pre>När det gäller turismen har tyvärr också Mats\r\nLindbergs parti framfört olika förslag och\r\ntankegångar utan att komma till rätta med frågan,\r\nefter kanske 17 utredningar sedan 1972. Det finns\r\norganisatoriska problem. Ansvaret är delat på två\r\ndepartement, Närings- och Utrikesdepartementen,\r\noch man slår uppenbarligen vakt om reviren. Jag\r\ntror ändå att vi någon gång får uppleva en effektiv\r\ntackling av turismen. Vi kommer att verka för det.</pre><pre>Anf. 5  MATS LINDBERG (s) replik:</pre><pre>Fru talman! Det är bra att Bengt Dalström tar upp\r\njust den här frågan. Det visar att vi har samma\r\nuppfattning. Det som är olyckligt i det här\r\nsammanhanget och som gör att vi säger att det inte\r\nförs en riktig näringspolitik är just att regeringen\r\ninte lägger fram förslag som långsiktigt löser\r\nproblemen. Det gick alltså mer än två år innan det\r\nkom ett förslag om just innovationer. Det hade ju\r\nvarit oerhört värdefullt om det hade kommit redan\r\ni ett tidigt skede.</pre><pre>När det gäller turismen delar jag Bengt Dalströms\r\nuppfattning. Turismen har inte heller av\r\nsocialdemokratiska regeringar setts som en\r\nnäringspolitisk fråga, och det är beklagligt. Men\r\nsynen på turismen har förändrats, och vi är beredda\r\natt föra diskussionen ganska långt.</pre><pre>Anf. 6  BENGT DALSTRÖM (nyd) replik:</pre><pre>Fru talman! Förvisso är turism och innovationer\r\nstora bitar i näringspolitiken. Men just på grund av\r\natt regeringen tar upp hela skatteproblematiken\r\nansluter vi oss till regeringens politik, trots att man\r\nmissar de här två viktiga punkterna, som finns med\r\ni bilden. Mats Lindberg företräder\r\nsocialdemokratin, som vill förhindra det vi vill\r\nåstadkomma. Ni har röstat emot alla förslag på\r\nskatteområdet som skulle underlätta för\r\nsmåföretagarna att skapa nya jobb, att satsa på nya\r\nprojekt, osv. Det är de tunga bitarna. Till det\r\nkommer anställningsförhållandena, LAS och allt\r\ndetta; även där stretar ni emot. Ni vill inte se till att\r\ndet blir lättare för företagare att anställa folk, osv.</pre><pre>Det finns alltså en rad områden där ni inom\r\nsocialdemokratin inte ställer upp på en aktiv\r\nnäringspolitik -- tvärtom: ni motverkar den. En\r\naktiv näringspolitik tycker vi är väl så viktigt --\r\nkanske t.o.m. viktigare än både innovationer och\r\nturism.</pre><pre>Anf. 7   ROLF L NILSON (v):</pre><pre>Fru talman! Vi kan nu i riksdagsperiodens\r\nslutskede konstatera att det finns en spridd,\r\ndjupgående brist på förtroende för regeringens\r\nnäringspolitik. Jag tycker att det är olyckligt att det\r\när så. En bra näringspolitik måste ha ett brett stöd --\r\nden skall vara förankrad i breda företagargrupper\r\noch vinna förtroende hos stora företag, medelstora\r\nföretag och småföretag. Den skall accepteras och\r\nt.o.m. gillas bland de anställda i företagen.</pre><pre>Vi kan nu i slutet av perioden konstatera -- det\r\nredovisas t.ex. i nr 13 av Veckans Affärer -- att det\r\nfinns en djup misstro mot regeringens\r\nnäringspolitik hos storföretagen. Vi kan också\r\nkonstatera att regeringens näringspolitik inte har\r\nvarit någon succé bland småföretagarna. Vi kan\r\nvidare konstatera att regeringens näringspolitik\r\navskys av de fackliga organisationerna.</pre><pre>Det här skulle ju kunna vara uttryck för en mängd\r\nolyckliga omständigheter; man har velat väl men\r\nmisslyckats. Men jag tror inte att det är så. Jag tror\r\natt det är en medveten satsning som har lett till det\r\nhär resultatet. Vid den här riksdagsperiodens\r\nbörjan gjordes det en klar programdeklaration från\r\nregeringen genom näringsminister Per Westerberg\r\natt det inte skulle bedrivas någon näringspolitik.\r\nNäringsministern skulle avvecka näringspolitiken\r\noch syssla med konkurrenspolitik och\r\nkonkurrensfrämjande åtgärder. Jag vet inte om han\r\nhar lyckats helt med detta, men spåren av den här\r\nperiodens politik förskräcker.</pre><pre>En sådan näringspolitik strider enligt vad jag kan\r\nförstå mot uppfattningar som finns representerade\r\nbland regeringspartierna. Den strider t.ex. mot den\r\npolitik som Centerpartiet bedrev så sent som förra\r\nregeringsperioden. Då förordade man åtgärder\r\nsom stimulans av branscher och stimulans av\r\nregioner, ett aktivt samhälleligt engagemang i\r\nnäringspolitiken.</pre><pre>Tyvärr kan bristen på näringspolitik från\r\ndepartementet och ministern inte sägas ha\r\nkompenserats av ett aktivt näringsutskott, av en\r\nsjälvständig, framåtsyftande politik som har drivits\r\nav regeringspartiernas representanter och\r\nmajoriteten i utskottet. Tyvärr måste man\r\nkonstatera att de har suttit passiva och inte agerat,\r\ninte ens när de har varit övertygade om att den\r\npolitik som har föreslagits av regering och\r\ndepartement har varit dålig. Det tycker jag är illa.</pre><pre>De fel som regeringen har begått är att man ensidigt\r\nhar satsat på avregleringar och skattesänkningar --\r\ntvå områden som har nämnts tidigare.</pre><pre>När man talar om avregleringen tänker man på de\r\nattacker som regeringen har gjort mot arbetsrätten\r\noch som har varit direkta provokationer mot de\r\nanställda, på såväl stora som medelstora och små\r\nföretag. Det visar på en bristande känsla för vad\r\narbetsrätten är och vad den har för bakgrund. Den\r\när ett skydd för de anställda som dessa i facklig\r\nkamp har skaffat sig därför att de har befunnit sig i\r\nen underlägsen situation gentemot företagsägarna\r\noch företagsledningen. Den är ett självförsvar, som\r\nsamtidigt har inneburit att man har skaffat sig en\r\nsjälvständigare ställning och en självrespekt. Man\r\nhar blivit mer av en likvärdig part på företaget och\r\nkunnat agera utifrån det.</pre><pre>Det som regeringen har gjort och som är till skada\r\nför det svenska näringslivet och de svenska\r\nföretagen är att man har försökt rulla tillbaka\r\npositionerna, och man har i viss mån lyckats att\r\nskapa ett mer föråldrat förhållningssätt mellan\r\nföretagare och anställda. Detta är till skada för\r\nsvenska företag och svensk företagsamhet på så vis\r\natt det innebär att personalens kritik hålls tillbaka\r\noch ersätts med tystnad, försiktighet och\r\naccepterande av villkor som man inte gillar. De\r\nanställda är som kreativa personer en resurs för\r\nföretaget, och deras kritik och ifrågasättande av\r\nverksamhet är en oerhört viktig drivkraft för hela\r\nutvecklingen av svenskt näringsliv och för\r\nutvecklingen av enskilda företag.</pre><pre>Det andra området som man har inriktat sig på har\r\nvarit skattesänkningar. Det har genomförts\r\nskattesänkningar för företag och aktieägare, och de\r\nhar bl.a. inneburit att regeringen har givit sina egna\r\nmedlemmar med stora aktieposter miljonvinster.\r\nDet är provocerande. Och det har man gjort\r\nsamtidigt som man har lagt på de anställda i\r\nföretagen ökade bördor i form av egenavgifter, dvs.\r\nökade skatter. Den här typen av ensidigt gynnande,\r\nbetonandet av företagaren som något viktigare och\r\nbättre, något som är värdefullare för näringslivets\r\nutveckling än de anställda, är också till skada för\r\nsvenskt näringsliv.</pre><pre>Det är inte nog med att regeringen har givit sig själv\r\ngåvor -- här har också förekommit att\r\nriksdagsledamöter som har ett inflytande över\r\nnäringspolitiska frågor haft sådana relationer till\r\nföretag att deras agerande har kunnat uppfattas\r\nsom rena tjänster till enskilda företag. Detta skadar\r\nförtroendet för regeringens näringspolitik, och det\r\nskadar förtroendet för näringsutskottets\r\nverksamhet.</pre><pre>Slutsatsen är alltså att vi kan se tillbaka på en\r\nmisslyckad näringspolitik.</pre><pre>Det har också förekommit motdrag. Det bedrivs\r\nnäringspolitik, riktad näringspolitik, av den\r\nnuvarande regeringen, men inte genom\r\nNäringsdepartementet eller via näringsutskottet\r\nutan genom Arbetsmarknadsdepartementet och\r\narbetsmarknadsutskottet. Man kan säga att Börje\r\nHörnlund och Centern har hittat en krypväg eller\r\nhar lurat sina moderata kolleger. Via\r\nregionalpolitiken och via\r\nArbetsmarknadsdepartementet bedriver man litet\r\nav den gamla vanliga folkrörelse-näringspolitiken,\r\nsom byggde på breda majoriteter av\r\nSocialdemokraterna, Vänsterpartiet och\r\nCenterpartiet. Jag tycker att det är bättre än\r\ningenting, men det vore rimligare om\r\nnäringspolitiken bedrevs av dem som har\r\nkompetens på området -- Näringsdepartementet,\r\nNUTEK och näringsutskottet -- och om de verkliga\r\ninsatserna för svenskt näringsliv och företagande\r\ndebatterades när näringsutskottet hade sina\r\ndebatter och inte senare när regionalpolitiken\r\nkommer upp.</pre><pre>Vänsterpartiets näringspolitik har under den här\r\nperioden byggt på tanken att det är viktigt att det\r\nunder lågkonjunkturer blir en omställning av\r\nsvenskt företagande så att det anpassas till\r\nframtiden. Det skall vara en omställning till en\r\nekologiskt hållbar produktion. Det betyder att det\r\nskall vara ett skatte- och avgiftssystem -- ett\r\nregelsystem -- som uppmuntrar att man snålar med\r\nresurser och energi och att man tar vara på råvaror\r\noch har den inställningen till produkten att man kan\r\nta ansvar för den från vaggan till graven.</pre><pre>Detta är viktigt från oerhört många synpunkter.\r\nDet är en sorts hållbar överlevnadsstrategi som\r\nman satsar på världen över. Det är viktigt eftersom\r\ndet bl.a. är på detta område som Sveriges framtida\r\nexportvinster ligger. Svenska företag är på en del av\r\ndessa miljöanpassade områden föregångsföretag.\r\nMarknaden för miljöanpassad produktion är en av\r\nde snabbast växande marknaderna om man ser det\r\ni ett världsperspektiv. Vi menar att regeringen och\r\nriksdagen bör göra tydligare markeringar för att\r\nuppmuntra en utveckling i denna riktning.</pre><pre>En bra näringspolitik under en lågkonjunktur, när\r\ndet finns chans att göra en omställning, innebär en\r\nallmän satsning på förnyelse av produktionen och\r\npå utveckling av olika näringar. Nu verkar vi ha\r\nkommit ur den värsta konjunktursvackan. Det går\r\nbra för svenska exportföretag. Då finns det en risk\r\natt vi glömmer de lärdomar som vi drog av den förra\r\nlånga högkonjunkturen. Då glömde den svenska\r\nindustrin och det svenska företagandet den\r\nnödvändiga förnyelsen.</pre><pre>Vänsterpartiet föreslår att det skall inrättas en\r\nframtidsfond som möjliggör och kan bidra till en\r\nomställning av produktionen under uppgången. De\r\nvinster som kommer in nu skall gå tillbaka till\r\nföretagen i form av investeringar för att ändra\r\narbetsorganisationer, tekniker och produktion så\r\natt framtidens krav på ekologisk hållbarhet\r\nuppfylls.</pre><pre>En bra näringspolitik måste handla om en\r\nutveckling av hela landet. Samhället har ett ansvar\r\nför att prospektera malm och mineralfyndigheter i\r\nNorrland. Det måste skapas förutsättningar för\r\nkvinnligt företagande såväl i glesbygd som i tätort\r\noch i storstäder. En bra näringspolitik innebär en\r\nsatsning på kooperation. Vänsterpartiet har gjort\r\nsådana markeringar. När det gäller kooperationen\r\nhar utskottet gått på samma linje som\r\nVänsterpartiet och Socialdemokraterna.</pre><pre>Självfallet måste en bra näringspolitik innebära\r\narbete för både män och kvinnor. Det måste finnas\r\narbete för både låg- och högutbildade. Det skall\r\nfinnas ett allmänt stöd och ett gott klimat för små\r\noch medelstora företag.</pre><pre>Vänsterpartiet har gjort framstående insatser för\r\natt medverka till en sådan politik. Vi har accepterat\r\nbehovet av slopad beskattning på arbetande kapital\r\ni småföretagen. Vi har velat ha en samsyn när det\r\ngäller former för finansering, kapitalförsörjning\r\noch utveckling av småföretag. Samhället, staten,\r\nskall ha en aktivare roll än regeringen föreslår, men\r\ndet skall inte införas någon centralstyrning -- någon\r\nstatlig planering. Det skall vara ett flexiblet\r\nheltäckande system.</pre><pre>I detta avseende tycker vi att regeringen har varit\r\nalldeles för ideologisk. Regeringen har slagit\r\nsönder ett fungerande system för\r\nkapitalförsörjning. Man har gjort ändringar när det\r\ngäller utvecklingsfonderna och Industrifonden. Nu\r\nverkar bitarna ha kommit på plats, men det har\r\ntagit alldeles för lång tid. Man borde ha satsat på\r\ninnovationer tidigare än vad man nu har gjort. Nu\r\nkommer man till skott i slutet av en period, då det\r\nbörjar rulla på i näringslivet. Det är synd att det\r\nkommer så sent.</pre><pre>Vi har lyft fram ett antal branscher. Vi har gjort det\r\nunder hela perioden. Vi har lyft fram gruv- och\r\nstålindustrin i norra Sverige. Vi har lyft fram\r\nbehovet av forskning och utveckling samt av nya\r\ntekniker och produkter inom den träbaserade\r\nindustrin i princip hela landet. Den finns nämligen\r\ni hela landet. Vi föreslår ökade anslag till sådant.</pre><pre>Vi tycker att det var väldigt olyckligt att vi fick rätt\r\ni fråga om konsekvenserna av att regeringen och\r\nriksdagen avbröt den verkstadstekniska\r\ndelegationens utvecklingsprogram för\r\nunderleverantörerna till främst bilindustrin. Man\r\nstoppade verksamheten ett år för tidigt. Den kunde\r\ngott ha fått pågå under den treårsperiod som var\r\navsedd från början. Utvärderingar har visat att\r\ndenna delegation var oerhört effektiv och billig när\r\ndet gällde att få fram nya produkter, skapa nya jobb\r\noch rädda jobb som var hotade att försvinna. Då är\r\ndet illa att av ideologiska skäl säga att delegationen\r\ninte skall vara kvar. Vi vill ha in\r\nverkstadsdelegationen i den svenska\r\nnäringspolitiken igen, med ett breddat mandat.</pre><pre>När det gäller Europa och den internationella\r\nkonkurrensen finns det brist på tradition i fråga om\r\nsamverkan bland småföretagen. Samhället kan\r\nhjälpa till, skapa nätverk, uppmuntra samarbete\r\noch ge stöd till en exportinriktning av svenska\r\nsmåföretag. Vi har speciellt betonat\r\nlivsmedelsindustrin. Den har möjligheter men är\r\nockså i en rätt pressad och hotfull situation i och\r\nmed EES-avtalet och ett eventuellt svenskt\r\nmedlemskap i EU. Man tror mycket på de egna\r\nmöjligheterna att klara sig på de stora, nya\r\nmarknaderna, men detta kommer inte gratis.\r\nSamhället skall gå in och stötta med forsknings- och\r\nutvecklingssatsningar.</pre><pre>Jag skall avsluta med att gå över till mina yrkanden.\r\nVänsterpartiet har gjort markeringar på en mängd\r\npunkter i betänkandet. Det finns också en samsyn\r\nmellan Vänsterpartiet och Socialdemokraterna.\r\nJag står bakom alla de markeringar som vi har gjort\r\ni utskottet och som finns med i betänkandet, men\r\njag nöjer mig med att yrka bifall till\r\nmeningsyttringen under några moment. Det gäller\r\nmom. 1 som handlar om näringspolitikens\r\ninriktning, som jag har redogjort för i mitt\r\nanförande. Det gäller mom. 14 som handlar om ett\r\nökat anslag till småföretagsutveckling; det innebär\r\nsatsningar på innovation, kooperation och kvinnligt\r\nföretagande. Det gäller mom. 33, som handlar om\r\nett program för miljöteknik, och mom. 38 som\r\nhandlar om ett i förhållande till regeringen ökat\r\nanslag till teknisk forskning och utveckling med 250\r\nmiljoner. Det momentet behandlar\r\nlivsmedelstekniken, VT-delegationen m.m.</pre><pre>Anf. 8  BENGT DALSTRÖM (nyd) replik:</pre><pre>Fru talman! Inledningsvis påstod Rolf Nilson att\r\nregeringspolitiken när det gäller skatter och kapital\r\nhade främjat företagarna på bekostnad av de\r\nanställda, som hade drabbats av vissa negativa\r\nåtgärder.</pre><pre>Det ligger möjligen i er grundsyn att tycka så, men\r\njag skulle ändå vilja ta upp detta och fråga Rolf\r\nNilson om han inte inser att vi, om vi stimulerar\r\nkapitaltillväxten inom företagen, skapar\r\nförutsättningar för investeringar. Därmed öppnar\r\nvi möjligheter för nya jobb.</pre><pre>Anf. 9  ROLF L NILSON (v) replik:</pre><pre>Fru talman! Jag sade i mitt anförande att\r\nVänsterpartiet har varit lyhört för välmotiverade\r\nkrav på skatteförändringar för små och medelstora\r\nföretag. Det bästa exemplet, som jag vet\r\nuppskattades, är att vi ställde upp på avskaffandet\r\nav beskattningen av arbetande kapital i små\r\nföretag. Det var en fråga som småföretagarna ansåg\r\nvar viktig. Det var litet av en symbolfråga. Jag tror\r\natt frågan betonades mer än som egentligen\r\nmotsvarar dess praktiska betydelse, men vi ställde\r\nupp på detta.</pre><pre>Däremot ställer vi inte upp på en skattepolitik som\r\nskapar klyftor och motsättningar mellan anställda,\r\nägare och företagsledare helt i onödan. Sverige har\r\nett mycket förmånligt beskattningssystem för\r\nföretag. Det har påpekats gång på gång. I varje\r\nskattepolitisk debatt har Lars Bäckström utförligt\r\nredogjort för detta. Vi har sagt att om man skall\r\ngöra omfördelningar eller sänka skatten för små\r\noch medelstora företag måste man klara det inom\r\nföretagssektorn. Det får vara ett nollsummespel så\r\natt man flyttar över belastning på de större\r\nföretagen och lindrar för de mindre. Att man gör\r\npåtagliga sänkningar samtidigt som man höjer\r\nskatten, vilket sker med egenavgifter för de\r\nanställda, för folk som lever på vanliga\r\narbetsinkomster, accepterar vi inte. Det leder\r\nnämligen inte till några positiva effekter för det\r\nsvenska näringslivet. Det skapar onödiga\r\nspänningar. Det skapar misstro mot avsikterna med\r\npolitiken. Det skapar också en obalans som hindrar\r\nkreativiteten i företagandet.</pre><pre>Anf. 10  KJELL ERICSSON (c):</pre><pre>Fru talman! Efter en lång och kall vinter kan vi nu\r\nkänna att våren är i starkt antågande. Sol och\r\nvärme smälter undan snön, och tjällossningen är på\r\nväg.</pre><pre>Så är det också i vår svenska ekonomi.\r\nTjällossningen inom svensk ekonomi och vårt\r\nnäringsliv pågår för fullt.</pre><pre>Vi har haft några tuffa år efter det glada 80-talets\r\nspekulationsekonomi. Detta har inneburit stora\r\npåfrestningar både för enskilda och för företagen.\r\nMen man kan nu se att olika insatser och åtgärder\r\nbörjar ge resultat.</pre><pre>Flera år av ekonomisk stagnation är på väg att\r\nbrytas. Vi kan se allt fler ljuspunkter och exempel\r\npå återhämtning i svensk ekonomi. De senaste\r\nårens dystra kurvor har vänt och pekar nu uppåt.\r\nDetta kan man dagligen läsa om i svensk press.</pre><pre>Opinionsundersökningar visar också att svenska\r\nfolket återfått framtidstron. Det yttrar sig på många\r\nsätt. Bilförsäljningen har bl.a. börjat öka, inte\r\nminst försäljningen av svenska bilar.</pre><pre>Allt fler villor och bostadsrätter finner nya ägare.\r\nDet beror inte minst på den låga räntenivån.\r\nInvesteringarna ökar. Företagens orderböcker fylls\r\npå nytt. Exporten ökar kraftigt, och\r\nhandelsbalansen visar överskott.</pre><pre>Ökad produktivitet, lägre arbetsgivaravgifter,\r\nsänkta skatter och konkurrenskraftiga löner har\r\ntillsammans med depricieringen av den svenska\r\nkronan gett Sverige och svenska företag\r\nförbättrade möjligheter att öka sin del av\r\nvärldshandeln.</pre><pre>Till de positiva faktorerna måste också räknas att\r\ninflationen är låg. Förr låg inflationen på 8--10 %.\r\nNu är den endast 2--3 %. Det är viktigt att vi i\r\nfortsättningen kan föra en finanspolitik som gör att\r\nvi även i framtiden kan behålla inflationen på en låg\r\nnivå.</pre><pre>Att våra banker har börjat tillfriskna hör också till\r\nde positiva begivenheterna. Under de senaste årens\r\nmånga bankkriser fungerade inte relationerna\r\nmellan kunderna och bankerna på ett bra sätt.\r\nDärför är det nu bra att ett tillfrisknande har skett\r\noch att samtliga banker har lämnat bankakuten.\r\nNormala relationer kan nu återupprättas mellan\r\nbanker och kunder.</pre><pre>Förr var räntorna höga. Nu ha vi den lägsta\r\nräntenivån under de senaste 20 åren. Det\r\nunderlättar också för den enskilde och för\r\nföretagaren. Det underlättar investeringar i\r\nföretag, maskiner, byggnader och bostäder.</pre><pre>Fortfarande är dock differensen mellan bankernas\r\nin- och utlåningsräntor ganska stor. I takt med\r\nbankernas tillfrisknande och genom ökad utlåning\r\nkommer räntedifferensen att minska. I dag finns\r\ndet faktiskt ganska mycket pengar, ca 500\r\nmiljarder, som är disponibla för utlåning.</pre><pre>Förr flyttade företag och investerare utomlands.\r\nNu flyttar företagen hem igen. Det gäller inte bara\r\nEricsson och Volvo. Även många andra företag\r\nkommer hem till Sverige. Orsaken är det\r\nförbättrade klimatet för företagande och\r\ninvesteringar i Sverige.</pre><pre>Målet för den politik som nu förs i vårt land är att\r\nbryta den ekonomiska stagnationen och att sänka\r\narbetslösheten. Det är viktigt att Sverige återigen\r\nblir en tillväxtnation med stark ekonomi. Att\r\ngenomföra detta tar tid och kraft och kräver\r\nåtskilligt av omvandling och förnyelse.</pre><pre>Genom omfattande satsningar på utbildning,\r\nforskning och infrastruktur och med en lindrigare\r\nföretagsbeskattning moderniseras nu Sverige för att\r\nbli Europas bästa företagarland.</pre><pre>Inriktningen av skattepolitiken är i första hand att\r\nsänka eller avskaffa sådana skatter som hämmar\r\nföretagande, sparande och investeringar.</pre><pre>Vi har hört att förmögenhetsskatten på arbetande\r\nkapital har sänkts. Det är bra att Vänsterpartiet\r\ninstämmer i detta. Omsättningsskatten på aktier --\r\nden s.k. valpskatten -- och den allmänna\r\nlöneavgiften har slopats. Arbetsgivaravgifter har\r\nsänkts liksom gåvoskatten. Det underlättar bl.a.\r\ngenerationsväxling i företagen.</pre><pre>Visserligen blir det lönsammare att äga aktier, men\r\ndet är riskvilligt kapital som vi vill få fram. Det blir\r\nockså lönsammare att genomföra\r\ngenerationsväxlingar i företag. Men vi vill ju att\r\nföretagen skall leva vidare, inte säljas och inte\r\nläggas ner.</pre><pre>Jag har nu berört en del av de insatser som den här\r\nregeringen har gjort för att vi skall få ett bättre\r\nföretagsklimat. Det betänkande som vi nu\r\ndiskuterar behandlar en del anslag till\r\nnäringspolitiska insatser. Det finns många olika\r\navsnitt. Jag skall beröra några av dem. Olle\r\nLindström, Gudrun Norberg och Roland Lében\r\nkommer också att ta upp vissa avsnitt i\r\nbetänkandet.</pre><pre>Mats Lindberg började sitt anförande med att tala\r\nom hur bedrövligt allt är. Han tog fram siffror över\r\nhur konkurserna ökar osv. Jag förstår inte vilka\r\nsiffror Mats Lindberg har fått fram. De måste vara\r\nmycket gamla. Ingenting stämmer. I dagens\r\nSvenska Dagbladet kan man läsa följande: Uppåt\r\npå hemmaplan. Konkurserna minskar med 23 %.\r\nSvensk varuexport steg med 28 % osv. Detta är helt\r\nandra siffror än de som Mats Lindberg nämnde. De\r\nsiffror han framställde är inte aktuella. Han talade\r\nom sådant som berodde på den förra regeringens\r\nförsyndelser med spekulationsekonomi och allt vad\r\ndet förde med sig. Därigenom har vi hamnat i den\r\nsituation som vi i dag befinner oss i.</pre><pre>Vi har lång väg att gå och ett hårt arbete att ta igen.\r\nMen vi är på rätt väg, och det visar alla siffror.</pre><pre>I inledningen av mitt anförande tillbakavisade jag\r\nde påståenden som framförs av socialdemokraterna\r\ni reservation nr 1. Den förda politiken har lett till\r\natt svensk ekonomi har renoverats och att svenska\r\nföretag börjar få mycket goda möjligheter att hävda\r\nsig i internationell konkurrens.</pre><pre>Socialdemokraterna säger i sin reservation att det\r\nkrävs en god lönsamhet i näringslivet av två skäl,\r\ndels för att generera kapital till investeringar, dels\r\nför att attrahera placerare i en ökad internationell\r\nkonkurrens. Det är just detta som regeringen gör.\r\nRegeringen stimulerar till investeringar för att\r\nlocka hit utländska placerare. Det har skett, och\r\nkommer att ske.</pre><pre>Innehållet i det program som efterfrågas är också i\r\nflera fall redan genomfört eller kommer att\r\ngenomföras. Vi har EU-program,\r\nforskningsprogram, riskkapitalförsörjning för små\r\noch medelstora företag, insatser för uppfinnare och\r\ninnovatörer, kvinnligt företagande m.m. Allt detta\r\nhar gjorts eller är på gång.</pre><pre>När det gäller reservation nr 3 vill jag påpeka litet\r\nav det som har gjorts under den här\r\nmandatperioden för att förbättra\r\nriskkapitalförsörjningen. Industri- och\r\nnyföretagarfonden har bildats och tillförts 2,4\r\nmiljarder. Många nyföretagare -- långt över 1 000 --\r\nhar redan fått lån genom denna låneform.</pre><pre>Atle och Bure har tillförts 6,5 miljarder. Förvisso\r\nhar kanske inte inledningen av deras verksamhet\r\nblivit vad vi önskade från början. Genom\r\nkonstruktionen kommer bl.a. avkastningen att\r\ntillföras de nya utvecklingsbolagen. Det ger också\r\npengar till de små och medelstora företagen.</pre><pre>Atle har t.ex. också engagerat sig i olika företag.\r\nAtle har förklarat sig villig att starta och delta i\r\nlokala investmentbolag. Här finns många nya idéer\r\npå gång.</pre><pre></pre><pre>De nya regionala utvecklingsbolagen tillförs ca 2,5\r\nmiljarder. Det innebär att den miljard som den\r\ntidigare regeringen beslutade om att dra in nu också\r\nkan disponeras för riskkapitalförsörjning för de\r\nsmå och medelstora företagen.</pre><pre>De sju teknikbrostiftelser som bildades 1993 har till\r\nuppgift att bistå företag i tidiga skeden och\r\ndisponerar ett kapital på 1 miljard.</pre><pre>Skatterna har, som jag tidigare anfört, sänkts med\r\nca 14 miljarder för småföretagen. Kvittningsrätten\r\nhar t.ex. återinförts för nystartade företag. När\r\nman ser på vad som har gjorts är det inte svårt att\r\navvisa kritiken från Socialdemokraterna.</pre><pre>Det finns här i landet intresse för att starta\r\nregionala och lokala investmentbolag. Det kanske\r\nman kan göra med t.ex. Atles medverkan. Det kan\r\nockså ske genom regionalpolitiska anslag till\r\nsådana företag.</pre><pre>AP-fondens placeringsrätt har vi många gånger\r\ntidigare debatterat. Inställningen är inte förändrad\r\nnu heller. Vi menar att statens roll är att främja det\r\nenskilda företagandet genom att skapa stabila och\r\nfungerande spelregler.</pre><pre>Stödet till uppfinnare och innovatörer har berörts\r\nav samtliga talare. Det är en synnerligen angelägen\r\nfråga. Det är en fråga som inte har fått sin lösning\r\ntidigare. Svenska uppfinnare har under lång tid inte\r\nfått den hjälp de har behövt i det här landet. De har\r\nsålt sina uppfinningar till andra länder och där fått\r\nhjälp. Därför är det angeläget att det också vidtas\r\nåtgärder för uppfinnare och innovatörer. Det har\r\nbåde näringsutskottet och regeringen tagit fasta på.\r\nDen utredning som har nämnts här, som Bengt\r\nDalström har varit aktiv i, har också tagit fram olika\r\nförslag för att förbättra möjligheterna för\r\nuppfinnare och innovatörer.</pre><pre>I det här betänkandet ökar vi som en första åtgärd\r\npå anslaget till produktråden med 5 miljoner, bl.a.\r\nför att man skall kunna genomföra ett\r\nkompetensutbildningsprogram och göra eventuella\r\npersonalförstärkningar inom produktråden.</pre><pre>Regeringen har också lagt fram en proposition där\r\nman föreslår en utökning av stödet till innovatörer.\r\nFör ändamålet bildas en stiftelse,\r\nInnovationscentrum, med ett kapital på 500\r\nmiljoner från de förutvarande löntagarfonderna.</pre><pre>Innovationsstödet föreslås lämnas dels till olika\r\nformer av tekniska utvärderingar, tester,\r\nprototyper o.d., dels till kommersiell utvärdering i\r\nform av enklare marknadsundersökningar och\r\ninledande kundkontakter, finansiering m.m. Den\r\nhär summan är så tilltagen att den vida överträffar\r\nvad Socialdemokraterna har föreslagit i sin\r\nreservation. Man måste fråga sig varför inte någon\r\ntidigare regering har gjort detta. Ingen har insett\r\nbehovet av att göra det. Det är först den här\r\nregeringen som gör detta. Behovet har funnits en\r\nlång tid utan att det har gjorts något. Men nu tas\r\ndet ett kraftfullt initiativ.</pre><pre>Kvinnors företagande nämns också i olika\r\nsammanhang. Det är mycket viktigt att främja\r\nderas företagande. Det har vidtagits en rad\r\nåtgärder. Bl.a. har NUTEK fått i uppgift att\r\ngenomföra åtgärder för att främja kvinnors\r\nföretagande. Åtgärderna avser utveckling av\r\nrådgivnings- och utbildningsverksamhet, insatser\r\nför kunskapsuppbyggnad och rådgivning till\r\nkvinnor som vill starta företag inom offentlig sektor\r\nm.m. Även i beslutet om utvecklingsfonderna\r\nangav vi att insatser för kvinnligt företagande skall\r\nvara en naturlig del av de nya utvecklingsbolagens\r\nverkamhet.</pre><pre>Vi har också förslag i den nya regionalpolitiska\r\npropositionen, där kvinnligt företagande berörs i\r\nflera olika avsnitt. Bl.a. införs ett s.k. mikrostöd på\r\n20 000 kr för investering i småföretag. Det är ett\r\nstöd som jag vet att många kvinnor är intresserade\r\nav. Där föreslås också ett småföretagsstöd på 15 %.\r\nDet kan vara tillämpligt för den här kategorin av\r\nföretagare. Även här anser jag att\r\nsocialdemokraterna slår in öppna dörrar.</pre><pre>Kompetensutveckling för småföretagare är av stor\r\nbetydelse. Sådan har också bedrivits på olika sätt\r\nfrån den här regeringens sida. Småföretagare har\r\nbl.a. kunnat få låna arbetslösa civilingenjörer.\r\nGenom arbetsmarknadspolitiska åtgärder har\r\nkompetenshöjande insatser också gjorts.\r\nRegeringen arbetar även med Agenda 2000, som\r\nsyftar till kunskap och kompetens för framtiden.</pre><pre>Även den proposition om utbildning och forskning\r\nsom regeringen nu har lagt på riksdagens bord\r\nsyftar till detta. Där finns också med sådana inslag\r\nsom här nämns.</pre><pre>Att kooperativa företag skall behandlas som andra\r\nföretag är för mig en självklarhet. Det är en bra\r\nföretagsform som passar både inom producent- och\r\nkonsumentkooperativa verksamheter. Därför är\r\ndet angeläget att t.ex. konkurrenslagstiftningen\r\njusteras så att likabehandling sker.</pre><pre>När det gäller stödet till kooperativ verksamhet i\r\njust detta betänkande har regeringen anvisat ca 4,5\r\nmiljoner. Av det vi i näringsutskottet själva har\r\nkunnat höra från statssekreteraren räcker dessa\r\nmedel till det stöd som efterfrågats. Det har inte\r\nframförts önskemål om mera medel från lokala\r\nkooperativa utvecklingscentrum.</pre><pre>Jag har själv en mycket positiv syn på kooperativa\r\nföretag. Man kan också få stöd till den här\r\nverksamheten direkt från länsanslagen. Också här\r\nfinns det medel i den nya regionalpolitiska\r\npropositionen, nämligen ca 2,5 miljoner just för\r\nkooperativa företag.</pre><pre>När det sedan gäller stödet till varvsindustrin blir\r\nman litet konfunderad när Socialdemokraterna och\r\nNy demokrati återinför varvsstödet.</pre><pre>Regeringspartierna vill med all kraft verka för att\r\nfinna vägar så att den svenska varvsindustrin klarar\r\ninternationell konkurrens. Uppdraget till EKN att\r\nutreda möjligheten att lämna garantier med\r\nsärskilda villkor vid fartygsförsäljning är ett led i\r\ndetta. Från regeringspartiernas sida menar vi att\r\ndet är angeläget att EKN skyndsamt redovisar sitt\r\nuppdrag. Om EKN:s uppdrag resulterar i förslag\r\nsom syftar till likvärdiga garantivillkor för den\r\nsvenska varvsnäringen skall regeringen genomföra\r\ndessa.</pre><pre>Att införa varvsstöd i enlighet med\r\nutskottsmajoritetens förslag rimmar väldigt illa\r\nmed vårt mål att vi skall arbeta iom OECD för att\r\nhelt avveckla varvssubventionerna. De\r\nförhandlingar som sker -- dessutom under svenskt\r\nordförandeskap -- går ut på att vi skall avskaffa\r\nvarvsstödet. Jag undrar hur trovärdiga vi blir när vi\r\nnu själva inför ett varvsstöd.</pre><pre>Fru talman! Som jag tidigare har angivit har\r\nregeringen vidtagit många olika åtgärder som har\r\nlett till att vårt näringsliv nu är på rätt väg. Jag vill\r\nyrka bifall till utskottets hemställan med undantag\r\nför de reservationer som regeringspartierna står\r\nbakom och avslag på reservationer och\r\nmeningsyttring från Socialdemokraterna, Ny\r\ndemokrati och Vänsterpartiet. Jag yrkar således\r\nbifall till reservationerna 14, 15, 17 och 26.</pre><pre>Anf. 11  ROLF L NILSON (v) replik:</pre><pre>Fru talman! Jag sade i mitt inledningsanförande att\r\nden näringspolitik som regeringen har drivit har\r\nvarit mer ideologiskt motiverad och mindre\r\npraktiskt inriktad. Jag tycker att det är bra att ta\r\nupp exemplet med de svenska varven i det här\r\nsammanhanget. En enig riksdag har beslutat att\r\navskaffa varvsstödet därför att vi alla tycker att\r\nsvensk industri skall klara sig av egen kraft med sin\r\negen kompetens. Den skall kunna konkurrera med\r\nsina utländska motparter.</pre><pre>Vi trodde när vi fattade detta beslut att\r\nkonkurrentländerna skulle följa sina löften och\r\navveckla varvsstödet. Det har inte skett. Tvärtom\r\nhar man på sina håll ökat det rejält och skapat nya\r\nmöjligheter. Det visar att vi inte lever i den bästa av\r\nvärldar.</pre><pre>För att klara sig fram på den svåra och snåriga väg\r\nsom företagande och företagsamhet är behöver\r\nman kanske vara litet praktisk och flexibel. Vi som\r\nnu bildat majoritet i utskottet resonerar praktiskt.\r\nVi vill inte ha något varvsstöd. Vi vill inte ha\r\nsubventioner till industrin. Men vi har insett att det\r\nvi riskerar om vi inte håller varvsindustrin under\r\narmarna en kort period är att den slås ut och att den\r\ninte finns kvar och kan konkurrera när vi\r\nförhoppningsvis får en rimligare situation.</pre><pre>Här är alltså regeringen och utskottsmajoriteten i\r\nde frågor som Kjell Ericsson stödde stelbent och\r\nonödigt ideologisk. Det är en illustration till det\r\nman säger i artikeln i Veckans Affärer, som det har\r\nrefererats till tidigare. De som är glada för den här\r\ntypen av politik är möjligtvis moderata ideologer,\r\nkanske till och med ungmoderata ideologer.</pre><pre>Den beskrivning som Kjell Ericsson gjorde av\r\neffekterna av näringspolitiken är fullständigt\r\nobegriplig när man hör att storindustrin misstror\r\ndetta, att små och medelstora företag inte riktigt\r\ntror på det och att de anställda är djupt missnöjda\r\nmed det ni har åstadkommit.</pre><pre>Om man vill göra framsteg och vinna framgång för\r\nföretagande gäller det inte att driva politik stelbent\r\nefter någon sorts ideologisk kokbok -- om denna är\r\ngrön, röd eller blå spelar ingen roll. Det gäller i\r\nstället att vara praktisk och ödmjuk inför de\r\nproblem som vi står inför. Jag tycker inte att\r\nregeringen uppfyller det kravet.</pre><pre>Anf. 12  KJELL ERICSSON (c) replik:</pre><pre>Fru talman! Rolf Nilson talar om hur illa regeringen\r\nhar skött näringspolitiken, att man stelbent inte\r\ngjort någonting.</pre><pre>Allt det jag räknade upp här är positiva insatser\r\nsom lett till att både små och medelstora och stora\r\nföretag har fått förtroende för Sverige. De som\r\nflyttade ut från Sverige under 80-talet återvänder\r\nnu och börjar investera i Sverige. Det är ett positivt\r\ntecken. Svenska företag börjar åter investera i\r\nSverige, orderingången ökar både i Sverige och på\r\nexportmarknader. Det är inte bara exporten som\r\nökar. Som framgår av den artikel jag hänvisade till\r\när det också en kraftig ökning på\r\nhemmamarknaden. Det här visar att olika åtgärder\r\nhar gett resultat.</pre><pre>När det gäller varvsstödet har vi gett EKN i\r\nuppdrag att se över vad man skall göra för att kunna\r\nge likvärdiga garantivillkor. Det vill man inte\r\navvakta i det här fallet, utan man skall införa\r\nvarvsstödet omedelbart, heter det. Jag tycker att\r\ndet rimmar illa när vi just nu förhandlar. Det är\r\nviktigt för förtroendet vilka signaler man ger i ett\r\nsådant läge. Vi måste åtminstone få avsluta\r\nförhandlingarna. Nu kommer man med ett sådant\r\nkrav under pågående förhandlingar, och det tycker\r\njag är helt fel.</pre><pre>För övrigt tycker jag att Rolf Nilsons beskrivning\r\nstämmer mycket dåligt överens med hur\r\nverkligheten upplevs av de svenska företagen i dag.</pre><pre>Anf. 13  ROLF L NILSON (v) replik:</pre><pre>Fru talman! Det är väl snarast så att de positiva\r\neffekter som vi nu ser inte så mycket beror på\r\nregeringens framgångsrika politik som på\r\nregeringens misslyckanden. Det verkliga\r\ngenomslaget var när valutapolitiken misslyckades\r\noch kronans värde sjönk. Det innebar ett lyft för\r\nexporten. Svenska produkter blev billigare. Det\r\ngick att sälja i princip vad som helst. Det har ett pris\r\nbåde på kort sikt och på lång sikt. Det är inte gratis\r\natt låta kronans värde falla.</pre><pre>Produktionen kom ju i gång, och det har positiva\r\neffekter. Långsiktigt finns dock risken att om det\r\ngår att sälja utan ansträngningar är vi snart tillbaka\r\ni samma situation som i slutet på 80-talet, då man\r\ninte riktigt brydde sig om framtiden. Det har\r\nkommit sådana signaler. Det har stått i Dagens\r\nIndustri att svenska småföretagare tror att de är\r\nvärldsbästa därför att de tagit hem några\r\nutlandsorder. Det är oerhört farligt.</pre><pre>I en ansvarsfull näringspolitik måste man reagera\r\ndirekt. Det har vi gjort i vår motion, där vi har sagt\r\natt vi skall fundera över de ''övervinster'' som är ett\r\nresultat av deprecieringen av kronan. Det är pengar\r\nsom skall tillbaka till industrin, till branscherna, för\r\natt utveckla produktion i en framåtsyftande\r\nriktning, miljövänlig, resurssnål, energisnål och\r\nhögteknologisk produktion. Om\r\nomvandlingstrycket faller bort får vi inte\r\nframtidssatsningarna automatiskt. Detta lär oss\r\nhistorien. Så kloka är inte företagare. Om de är så\r\nkloka finns det krafter som är starkare än dessa\r\nkloka företagare som stretar emot. Här måste\r\nsamhället ta ett starkt ansvar.</pre><pre>Varför detta motstånd mot selektiva insatser, Kjell\r\nEricsson, i en näringspolitik som heter\r\nnäringspolitik, när ni accepterar sådana i\r\nregionalpolitiken? Hade det inte varit bättre att\r\nman drev näringspolitiken där den hör hemma och\r\ndär kompetensen finns, åtminstone de\r\nhuvudsakliga inslagen, i stället för att smyga in den\r\nbakvägen under en annan varubeteckning?</pre><pre>Anf. 14  KJELL ERICSSON (c) replik:</pre><pre>Fru talman! Rolf Nilson talar om att den höjda\r\nkonkurrenskraften endast beror på kronans\r\ndepreciering. Det finns många olika åtgärder som\r\ngjort att konkurrenskraften stärkts i det här landet,\r\ninte minst de sänkta skatterna och avgifterna,\r\nsänkta arbetsgivaravgifter, den sänkta skatten på\r\narbetande kapital, sänkt turistmoms, sänkta\r\nenergiskatter, sänkt skatt för egenföretagare och\r\nfåmansbolag, återinförd kvittningsrätt.</pre><pre>Sammanlagt har man sänkt skatter för\r\nsmåföretagen med 14 miljarder och för företagen\r\ntotalt med 40 miljarder totalt. Detta har en mycket\r\nstor betydelse för konkurrenskraften i svenskt\r\nnäringsliv. Deprecieringen av kronan har sedan\r\ngjort sitt. Det gör att svenska företag faktiskt har\r\nen mycket god möjlighet att återta de marknader\r\nsom man tappade under 80-talet då man inte\r\nklarade att konkurrera. Det är kolossalt viktigt att\r\nåterta dessa marknader.</pre><pre>Företagen har också sett om sitt hus. Man har\r\nslimmat organisationen. Man har också höjt\r\nkompetensen genom att ha haft utbildning under\r\ndenna svåra period. Det gör att företagen är väl\r\nrustade i dag.</pre><pre>Företagen vill nu satsa på miljöteknik. Jag tror att\r\nvi har mycket att hämta där i framtiden. Man\r\nstraffar miljöfarliga ämnen och gynnar de\r\nmiljövänliga. Det ligger helt i linje med regeringens\r\npolitik för kretsloppstänkande och sådant.</pre><pre>Närinspolitiken är generell och gäller hela landet.\r\nDen kompletteras med regionalpolitik. Vi får en\r\nheltäckande politik som täcker alla delar av\r\nSverige. Det är regeringens samlade insatser som\r\nräknas. De samlade insatserna inom\r\nregionalpolitiken och näringspolitiken kommer att\r\nge god effekt.</pre><pre>Anf. 15  MATS LINDBERG (s) replik:</pre><pre>Fru talman! Kjell Ericsson har redovisat\r\nutskottsmajoritetens näringspolitik, eller icke-\r\nnäringspolitik, på ett något häpnadsväckande sätt.\r\nHan har radat upp ett antal förslag och nämnt ett\r\nantal saker som har genomförts. Det är väl riktigt.</pre><pre>När det gäller skatterna vill jag bara säga att det är\r\ndeprecieringen av kronan som företagen haft nytta\r\nav och som gett resultat, inte sänkningen av\r\nskatterna, framför allt när det gäller småföretagen.\r\nOm Kjell Ericsson känner till några småföretag\r\nsom inte behövt betala vissa skatter under de\r\nsenaste åren, är han förmodligen den ende i denna\r\nkammare som hittar några sådana företag. Det är\r\ndeprecieringen av kronan som har gett företagen en\r\nexpansionsmöjlighet och en vinst.</pre><pre>På den inhemska marknaden har ett mycket stort\r\nantal företag gått i konkurs, och många är på väg\r\natt gå i konkurs. Det tror jag är oerhört viktigt att\r\nledamöterna i denna kammare och framför allt\r\nledamöterna i näringsutskottet har klart för sig.</pre><pre>Börje Hörnlund, Kjell Ericssons kollega i\r\nCenterpartiet, lade fram en proposition för drygt en\r\nvecka sedan som innehåller en rad åtgärder som\r\nKjell Ericsson nu tar upp som argument för en\r\nnäringspolitik. Det är viktigt att göra kammarens\r\nledamöter uppmärksamma på att det är -- det\r\nbekräftar Kjell Ericsson -- via regionalpolitiken\r\nsom näringspolitiken skall föras i Sverige.</pre><pre>Jag skulle vilja att Kjell Ericsson förklarar varför\r\ninte förslag till åtgärder som skall vidtas av\r\nNäringsdepartementet också går genom\r\nnäringsutskottet, som borde vara mest kompetent\r\npå området.</pre><pre>Anf. 16  KJELL ERICSSON (c) replik:</pre><pre>Fru talman! Jag vill återkomma till deprecieringen.\r\nSom jag tidigare sade har denna del i att\r\nkonkurrenskraften för svenska företag har höjts,\r\noch det är nog så viktigt. Men skattesänkningarna\r\nhar enbart för små företag inneburit 14 miljarder.\r\nJag träffar många företagare som har haft nytta av\r\ndessa skattesänkningar. Framför allt de åtgärder\r\nsom nu är på gång och som har beslutats om, t.ex.\r\nkvittningsrätten som får genomslag under detta år,\r\nkommer att innebära fördelar för nystartande av\r\nföretag. Så kan man räkna upp det ena efter det\r\nandra. Inte minst den sänkta turistmomsen är en\r\nåtgärd som redan har lett till en förbättring för de\r\nsvenska turistföretagen. De åtgärder som\r\nregeringen har vidtagit har alltså verkligen haft\r\neffekter. De är också en del i småföretagspolitiken.</pre><pre>\r\nNär det gäller den inhemska marknaden måste jag\r\nta upp det som står i Svenska Dagbladet av i dag,\r\nnämligen att antalet konkurser kraftigt har gått ner.\r\nDet är inte som Mats Lindberg säger. Det har varit\r\nmånga konkurser beroende på 80-talets\r\nspekulationsekonomi, efter vilken vi inte klarade\r\natt konkurrera vare sig hemma i Sverige eller\r\nutomlands. Nu har vi återhämtat oss, nu minskar\r\nkonkurserna och det startas nya företag. Det är en\r\nhelt annan bild som gäller nu än den som illustreras\r\nav de siffror som Mats Lindberg har tagit fram. Jag\r\ntycker att man skall ta vara på detta. På hemmaplan\r\ngår efterfrågan på olika produkter uppåt. Den\r\nsvenska varuexporten ökade med 28 % under\r\njanuari. Man skall se positivt på dessa siffror. Det\r\när viktigt att vi politiker har ett positivt anslag i\r\ntonen. Om vi säger att allt är jämmer och elände,\r\ntror en del också att det är så. Men så är icke fallet.\r\nJag har under den senaste tiden träffat många\r\nföretagare som ser framtiden an med tillförsikt.</pre><pre>Som jag sade är näringspolitiken mer generell\r\nmedan regionalpolitiken kompletterar denna. Det\r\ngäller att skaffa nya arbetstillfällen via det\r\ndepartement som arbetsmarknadsministern har\r\nansvar för. De 800 miljonerna som har anslagits\r\nskall användas till insatser för att skapa långsiktiga\r\narbetstillfällen. Som exempel kan nämnas\r\nmikrostödet till hjälp för kvinnliga företagare och\r\ndet generella småföretagarstödet på 15 %.</pre><pre>Jag har själv suttit med i den referensgrupp som har\r\ntagit fram dessa förslag till insatser, vilka är ett\r\nmycket bra komplement till näringspolitiken. Det\r\nvisar att regeringen tar detta på allvar, att se till att\r\nman har ett näringsliv som fungerar i hela landet.\r\nDet får man om man kompletterar näringspolitiken\r\nmed regionalpolitik.</pre><pre>Anf. 17  MATS LINDBERG (s) replik:</pre><pre>Fru talman! Jag vill börja med konkurserna. Med\r\nstatistik kan man alltid bevisa saker och ting, Kjell\r\nEricsson. Det är riktigt att antalet konkurser har\r\ngått ner. Men det är klart att antalet går ner när\r\nkonkurserna under det senaste året har varit i\r\nstorleksordning dubbelt så många som något annat\r\når i historien. Det är klart att de då minskar året\r\nefter. Om man ser till det totala antalet konkurser\r\nunder den borgerliga regeringen, är mina siffror\r\nfaktiskt riktiga.</pre><pre>Kjell Ericsson sade också att det är bra med fasta\r\nspelregler. Jag delar uppfattningen att det\r\nviktigaste som vi politiker kan ge till företagen,\r\nbåde de internationella och de svenska, är klara,\r\nfasta och långsiktiga spelregler. I det fallet har vi\r\nsamma uppfattning.</pre><pre>Jag vill ställa en fråga till Kjell Ericsson. Centerns\r\npartiledare Olof Johansson gick för några dagar\r\nsedan ut och sade att det nu var dags att kraftigt\r\nhöja koldioxidskatten. Är detta att ge klara och\r\nfasta spelregler? Vad svarar Kjell Ericsson en\r\nutlandsinvesterare som ställer denna fråga? Den\r\nfrågan får också vi andra besvara. Det vore skojigt\r\nom Kjell Ericsson som är för fasta spelregler\r\nsvarade på en sådan fråga.</pre><pre>Anf. 18  KJELL ERICSSON (c) replik:</pre><pre>Fru talman! Det har varit många konkurser. Men\r\nvad berodde de på? Var konkurserna den\r\nborgerliga regeringens fel? Med handen på hjärtat,\r\nMats Lindberg, var det inte så, att de berodde på\r\nden gamla regeringens olika försyndelser?\r\nSpekulationsekonomin gjorde att vi förlorade\r\nmarknader och lönsamhet. Det fanns inte\r\nmöjlighet att klara av detta. Då föll många\r\nfastighetsbolag, som följdes av många småföretag.\r\nSedan blev det konkurs på konkurs, vilket var\r\nefterspelet till det som hände på 80-talet. Men nu\r\nhar antalet konkurser gått ner med 23 %. Det visar\r\natt kurvorna går åt rätt håll.</pre><pre>Det är självklart att vi skall ha fasta spelregler för\r\nvårt näringsliv. Det är viktigt också för omvärlden.\r\nDärför vill jag fråga Mats Lindberg vad han anser\r\nom detta med skatterna. Om ni kommer tillbaka till\r\nmakten, kommer ni att riva upp dessa\r\nskattesänkningar? Kommer ni att försämra för\r\nföretagen, så att de skräms bort från landet igen?\r\nDe insatser som nu har gjorts är oerhört värdefulla\r\nför framtiden. Man har alltså gjort en satsning för\r\nframtiden. Kommer ni att riva upp dessa beslut, om\r\nni kommer tillbaka till makten? Detta är en väldigt\r\nviktigt fråga att besvara. Att man vet vad man har\r\natt vänta är också en fråga om långsiktiga\r\nspelregler. Detta är erhört viktigt för näringslivet.</pre><pre>Energipolitiken och energiskatterna har\r\ndiskuterats i olika utredningar. Det finns ännu inget\r\nförslag. Men det är också viktigt att det finns fasta\r\nspelregler för biobränslen, så att man vet vad man\r\nhar att rätta sig efter vid investeringar. Det förslag\r\nom koldioxidskatten som har diskuterats gäller inte\r\nde energikrävande industrierna. Det är allså viktigt\r\nmed fasta spelregler, inte minst för att man skall\r\nkunna satsa på biobränslen.</pre><pre>Anf. 19  OLLE LINDSTRÖM (m):</pre><pre>Fru talman! Näringsutskottets betänkande 15, som\r\nvi i dag skall ta ställning till, innefattar, förutom\r\nnäringspolitikens inriktning, ett antal delområden.\r\nI mitt anförande kommer jag att ta upp\r\nnäringspolitikens inriktning och något delområde.\r\nJag kommer också att kommentera de\r\nsocialdemokratiska reservationerna.</pre><pre>En av regeringens främsta uppgifter har varit, och\r\när fortfarande, att återupprätta Sverige som en\r\ntillväxt- och företagarnation. Det är regeringen på\r\ngod väg att lyckas med. Trots en besvärlig\r\nlågkonjunktur under många år är\r\ntrendförändringen odiskutabel. Vändpunkten har\r\näntligen infallit.</pre><pre>Efter Socialdemokraternas 80-tal pekade alla för\r\nSverige viktiga kurvor åt fel håll. Nu, tre år senare,\r\npekar samtliga kurvor åt rätt håll. Näringslivet\r\nupplever det som positivt och har också återfått en\r\ndel av framtidstron. Denna förändring har givetvis\r\ninte skett av en slump. Den har skett genom att man\r\nhar skapat de rätta drivkrafterna i ekonomin. Som\r\nexempel kan nämnas avskaffandet av\r\ntillväxthämmande skatter, avregleringar och\r\nfrämjande av konkurrens samt effektivisering och\r\nprivatisering av statliga företag. Denna\r\ntillväxtfrämjande politik måste vi fortsätta med.\r\nAnnars kan vi inte pressa ner arbetslösheten.</pre><pre>Näringspolitiken måste därför inriktas på att man\r\nskall ange de ramar inom vilka företagen fritt skall\r\nfå verka. Näringslivet skall ges de fasta spelregler\r\nsom flera talare här har talat om. Spelreglerna skall\r\nockså vara långsiktiga, och det skall finnas\r\nplaneringsförutsättningar som är så klara att ingen\r\nbehöver känna tvivel. Detaljstyrning och\r\nbyråkratiska inslag måste avskaffas.</pre><pre>Bakom ökad tillväxt står ju också de enskilda\r\nmänniskorna. Vi måste våga lyfta fram\r\nmänniskorna, innovatörerna, entreprenörerna och\r\nfinansiärerna. Tillåter vi inte vinster som belönar\r\nrisker, kommer vi inte att få en bra och positiv\r\nutveckling. Då är det ingen som vågar satsa på de\r\nriktigt spännande och bra projekten. Har vi inte ett\r\nspritt kapital, utan enbart fonder och och\r\nutvecklingsstyrelser, är det färre som får chansen.\r\nDärför är det viktigt att regeringen fortsätter på den\r\ninslagna vägen och värdesätter kreativiteten och\r\nkompetensen hos enskilda människor och företag.</pre><pre>Allt fler sakkunniga ekonomer, såväl svenska som\r\nutländska, näringslivets organisationer m.fl. ger\r\nregeringen ett mycket högt betyg för den\r\nnäringspolitik som nu förs. Senast var det\r\nNordbankens ekonomer företrädda av Nils\r\nLundgren som redovisade sina bedömningar.\r\nSystemskiftet börjar bära frukt. Nils Lundgren\r\nsäger att vi nu har en renoverad ekonomi som\r\nkommer att ge en tillväxt som är bland de bästa i\r\nvästvärlden. Han tror också på en tillväxt på\r\nuppemot 5 % redan 1995.</pre><pre>Som också andra talare här har sagt redovisade\r\nEkonomiekot i går att den inhemska efterfrågan\r\nhar ökat, att varuexporten har ökat och att även\r\nden inhemska efterfrågan på industriprodukter har\r\nökat. Detta måste ju ändå vara positivt.</pre><pre>Mot denna bakgrund är den inledande meningen i\r\nSocialdemokraternas reservation märklig. Där står\r\natt regeringens politik för näringslivsutveckling är\r\nmisslyckad. Mats Lindberg var också inne på det i\r\nsitt anförande här. Man måste då ställa frågan: Var\r\nhar Mats Lindberg och Socialdemokraterna hållit\r\nhus? Har inte Mats Lindberg och\r\nSocialdemokraterna följt debatten? Har de inte\r\ntagit intryck av den samlade ekonomiska expertis\r\nsom redovisat den förbättrade konkurrenskraft\r\nsom svenskt näringsliv nu fått? Märk väl, Mats\r\nLindberg, att deprecieringen av kronan bara har\r\nbidragit med en liten del till den\r\nkonkurrensförbättring som har skett.</pre><pre>Det som har åstadkommit vändpunkten är en\r\nstrategisk näringspolitik byggd på\r\nmarknadsekonomi, där tillväxthämmande skatter\r\noch statliga regleringar minskats.</pre><pre>I en annan del av reservationen säger\r\nSocialdemokraterna att staten har två\r\nhuvudfunktioner. Den ena är att utforma fasta\r\nspelregler för företagen. Den andra är att agera på\r\nett aktivt sätt, bl.a. genom selektiva insatser. Den\r\nförsta är helt riktig och sammanfaller med mångas,\r\näven vår, syn på näringspolitiken. Den andra står\r\ndäremot i strid med den första. Om\r\nSocialdemokraterna verkligen vill skapa fasta\r\nspelregler för näringslivet kan de ju inte samtidigt\r\nförorda selektiva insatser. Det var ju den politiken,\r\ntillsammans med straffbeskattningar av vårt\r\nnäringsliv, som under 80-talet totalt misslyckades.</pre><pre>Fru talman! Socialdemokraternas näringspolitik\r\nunder senare tid måste betraktas mer som politisk\r\ntaktik än strävan att skapa fasta spelregler. De har\r\nett budskap utanför riksdagen och ett annat här. De\r\nägnar sig åt frieri till näringslivet utanför detta hus.\r\nMen det sätter inga spår i de beslut som fattas.</pre><pre>Den socialdemokratiska näringspolitiska\r\ntalesmannen far land och rike kring och talar om en\r\ns-märkt tillväxtpolitik, vilken skulle åstadkommas\r\ngenom direktavskrivningar vid investeringar.\r\nSkattelättnad genom direktavskrivning är endast en\r\ntidigareläggning av den normala avskrivningstid\r\nsom gäller i dag. Det förutsätter relativt hyggliga\r\nvinster för att kunna utnyttjas. Det är dessutom en\r\nåtgärd av tillfällig karaktär som inte nämnvärt\r\nförbättrar tillväxten.</pre><pre>Tyvärr har Socialdemokraterna i näringsutskottet\r\noch i denna kammare sagt nej till alla\r\ntillväxtfrämjande åtgärder som vidtagits av\r\nregeringen under denna mandatperiod. På punkt\r\nefter punkt har Socialdemokraterna sagt nej till alla\r\nförslag som tillkommit för att förbättra\r\nkonkurrenskraften för näringslivet. Än mer\r\nanmärkningsvärt är det förslag om skattehöjningar\r\noch återgång till hämmande regelsystem som\r\npartiet lagt fram under senare tid. Den politiken ger\r\ninga plustecken framför tillväxtsiffrorna, tvärtom.</pre><pre>Jag skall nu gå över till ett annat delområde. Det\r\ngäller geologisk undersökningsverksamhet, där\r\nSocialdemokraterna och Ny demokrati har förenat\r\nsig i ett förslag om anslagsökning.</pre><pre>1991 fastställde regeringen riktlinjer för geologisk\r\nundersökning, vilka kompletterades 1992. Med\r\nanledning av det statsfinansiella läget fick SGU\r\nminskade ekonomiska ramar i 1993 års budget. Det\r\nvar också anledningen till vissa långsiktiga\r\njusteringar av verksamhetsmålen. De krav som nu\r\nhar framställts om utökad kartering i vissa län kan\r\nman i och för sig ha förståelse för. Men det bör\r\nankomma på SGU att inom ramen för anvisade\r\nmedel göra de olika avvägningarna och ta ställning\r\ntill vilka undersökningar som skall prioriteras.</pre><pre>Statens insatser inom mineralområdet har\r\nkoncentrerats på basverksamhet främst i form av\r\ngrundläggande geologisk\r\nundersökningsverksamhet samtidigt med forskning\r\noch utveckling.</pre><pre>Beslutet som fattades 1992 innehöll vidare en\r\navveckling av den statliga\r\nprospekteringsverksamheten och NSG.\r\nMineralkontoret inrättades. Där har presumtiva\r\ngruvföretag möjligheter att få information om de\r\nintressanta områdena.</pre><pre>Det har på senare tid visat sig att en anhopning av\r\nutländska gruvföretag har sökt koncession för att\r\nundersöka olika områden, framför allt i Norrbotten\r\noch Västerbotten. Det har aldrig varit så stor\r\nefterfrågan på tillstånd som under det senaste året.</pre><pre>När detta infördes fick vi mycket kritik från\r\nSocialdemokraterna för att vi riskerade att\r\nprospekteringsverksamheten skulle komma att\r\navstanna. Men det har visat sig vara precis tvärtom.</pre><pre>Man kan inte heller säga att statens tidigare\r\nprospekteringsengagemang var särskilt\r\nframångsrikt. Därför tycker jag inte att det finns\r\nnågon som helst anledning att nu utöka anslaget.</pre><pre>Fru talman! Jag yrkar bifall till hemställan i\r\nbetänkandet och avslag på Socialdemokraternas\r\noch Ny demokratis reservationer samt\r\nVänsterpartiets meningsyttring. Jag yrkar också\r\nbifall till reservation 14, 15, 17 och 26.</pre><pre>Anf. 20  ROLF L NILSON (v) replik:</pre><pre>Fru talman! Olle Lindström gjorde samma misstag\r\nsom Kjell Ericsson tidigare gjorde, vilket är\r\nförståeligt. Företrädare för regeringspartierna vill\r\nräkna sig till godo allt positivt som har hänt och vill\r\nskylla alla svårigheter, misslyckanden och\r\nförsyndelser på tidigare regeringar. Det tillhör\r\nspelets regler. Men det är svårt att föra ett\r\nkonstruktivt samtal om näringspolitik om man\r\nföljer ett s.k. formulär 1 i debatten.</pre><pre>Det är viktigt att påpeka att vi alla givetvis är glada\r\nför att det sker en uppgång i svensk ekonomi och\r\natt det har börjat röra sig på hemmamarknaden.\r\nDet är bra för dem som bor och verkar i landet.\r\nMen jag tycker att vi skall vara ödmjuka när det\r\ngäller att tillgodoräkna oss de positiva effekterna.\r\nEn billig svensk krona är otvivelaktigt viktig liksom\r\nen förbättrad internationell konjunktur.</pre><pre>Vi kan i dag se samma fenomen i Danmark och\r\nandra europeiska länder som i Sverige. Det är\r\nfaktiskt inte socialdemokrater som regerar i\r\nDanmark, och det är en borgerlig regering i\r\nTyskland t.ex. Det handlar alltså inte om att det är\r\nsamma politik som drivs i dessa länder utan det är\r\nfråga om andra och starkare krafter.</pre><pre>De stora svängningarna tror jag måste motarbetas\r\naktivt om man inte skall haka på dem. Man kan\r\nsäga att den politik som regeringen har drivit inte\r\nhar varit så misslyckad att den har kunnat motverka\r\neffekterna av en mycket billigare krona och en\r\nförbättrad internationell konjunktur.</pre><pre>Vad vi har påpekat är att man genom att låta den\r\nmoderata ideologin styra näringslivet har tappat\r\njobb, tempo och kompetens helt i onödan. VT-\r\ndelegationen, som har nämnts ett par gånger, är ett\r\ntypexempel på hur man klåfingrigt avbryter något\r\nsom är på gång. När två tredjedelar av den period\r\nsom programmet skulle gälla har gått, säger\r\nregeringen stopp. I stället för att vänta tills\r\nprogrammet är genomfört och studera\r\nutvärderingen, förklarar regeringen att vi inte skall\r\nha den typen av verksamhet. Strax före jul kom en\r\nutvärdering av vad man hade åstadkommit under\r\nde gångna två åren. Det visade sig att man hade\r\nvarit ytterligt framgångsrik. Man hade skapat nya\r\njobb, räddat gamla jobb från att försvinna samt\r\ntagit fram nya produkter och tjänster som inte hade\r\nkommit fram annars. Det gällde små och\r\nmedelstora företag i en mycket svår situation såsom\r\nunderleverantörer till bilindustrin. Detta var\r\nklåfingrigt i onödan.</pre><pre>Anf. 21  OLLE LINDSTRÖM (m) replik:</pre><pre>Fru talman! Det är tacknämligt att Rolf L Nilson\r\nsäger att näringspolitiken inte har varit så\r\nmisslyckad. Det är ändå ett framsteg, i varje fall om\r\nman jämför med Socialdemokraternas syn på detta.</pre><pre>Rolf L Nilson säger vidare att vi måste vara\r\nödmjuka inför uppgången i svensk ekonomi. Ja,\r\nvisst är vi det. Men efter 80-talets definitiva\r\nnedgång och mer eller mindre rasering måste man\r\nändå komma i håg att dessa förändringar inte har\r\ntillkommit av en slump. Det är ju de beslut som har\r\nfattats om skattelättnader, energiskatter och\r\narbetsgivaravgifter som har gjort att näringslivet\r\nhar fått tillbaka sin konkurrenskraft. Vem har\r\nåstadkommit detta om inte den nuvarande\r\nregeringen.</pre><pre>Det finns naturligtvis saker och ting som påverkar\r\nutvecklingen. Vi har nämnt deprecieringen av\r\nkronan. Men gjorda utredningar visar att knappt\r\n50 % av konkurrensförbättringen har orsakats av\r\ndeprecieringen. Därför tycker jag att man måste ta\r\ntill sig detta och inte, som man gör från\r\nVänsterpartiets sida, påstå att den moderata\r\nnäringspolitiken har varit misslyckad och inneburit\r\natt man tappar arbetstillfällen och kompetens. Det\r\när ett fullständigt felaktigt påstående. De\r\nforskningsbeslut som har fattats och de pengar som\r\nhar satsats på forskning och utveckling visar väl att\r\nden moderata näringspolitiken och den borgerliga\r\nnäringspolitiken innebär att man satsar just på\r\nkompetensen. Det borde Rolf L Nilson mycket väl\r\nkänna till.</pre><pre>Dessutom ökade arbetslösheten oroväckande.\r\nKurvorna pekade totalt neråt under 1989, 1990 och\r\n1991 och även senare. Rolf L Nilson kan inte påstå\r\natt denna utveckling började efter 1991, eftersom\r\nden har pågått under många års tid. Det var\r\npolitiken under 1980-talet som ledde till\r\nproblemen.</pre><pre>Anf. 22  ROLF L NILSON (v) replik:</pre><pre>Fru talman! Jag till återkomma till VT-\r\ndelegationen. Jag står fast vid vad jag sade tidigare.\r\nJobb och kompetens försvann i onödan. En\r\nobjektiv utredning, tillsatt av NUTEK, har\r\ngranskat verksamheten. Utredningen var oerhört\r\npositiv och tyckte att satsningen var jättebra.\r\nDärför förstår jag inte hur man av ideologiska skäl\r\nklart kan avvisa denna typ av riktade insatser till\r\nbranschsegment som har speciellt svåra villkor. Det\r\när bra att insatserna är riktade och tidsbegränsade.\r\nJag är litet rädd för de breda penseldrag som\r\nSocialdemokraterna målar med i sin partimotion.\r\nDe vill ha stora övergripande näringspolitiska\r\nprogram. Det kan fungera, men jag tror mer på att\r\nman riktar in sig på vissa problemområden, tar dem\r\nvar för sig, koncentrerar insatserna under en\r\nbegränsad tid och sedan flyttar dem till något annat\r\nområde.</pre><pre>VT-delegation var klåfingrig. Man kan inte säga att\r\nden följde något internationellt mönster. Det finns\r\nväl i princip inget land runt omkring, framför allt\r\ninget EU-land, som inte vidtar selektiva åtgärder,\r\nsom inte har ett stort intresse från politikers och\r\nregeringars sida för hur det går för industrin och\r\nsom inte stöder den egna industrin med ibland bra\r\noch ibland dåliga medel och försöker hjälpa den\r\nframåt genom ett samspel med de anställda och\r\nföretagsledarna.</pre><pre>Jag vill återkomma till vad jag har sagt vid flera\r\ntillfällen i dag. Det måste vara oerhört besvärande\r\nför en regering som leds av Moderaterna, som säger\r\nsig vara företagarnas parti, att mötas av denna\r\nkompakta misstro från svensk företagsamhet, en\r\nmisstro som både näringsministern och regeringens\r\npolitik har mött.</pre><pre>Anf. 23  OLLE LINDSTRÖM (m) replik:</pre><pre>Fru talman! När det gäller VT-delegationen har vi\r\nlitet olika uppfattningar om vad staten och\r\nriksdagen skall göra och vad företagen och olika\r\nbranscher skall göra. Vi kommer kanske inte längre\r\npå den punkten.</pre><pre>När Rolf L Nilson talar om misstron från\r\nnäringslivet och från småföretagarna, undrar jag i\r\nvilken omgivning Rolf L Nilson tillbringar sin tid\r\noch varifrån han får sina informationer. Jag har en\r\nhelt annan bild. Genom olika debatter och\r\ninformationer från näringslivet har jag fått en\r\nannan uppfattning. Man tycker att det i dag förs en\r\nmycket bra näringspolitik. Den inhemska\r\nefterfrågan har varit låg under en tid, men de\r\nsenaste dagarnas rapporter visar att även den ökar.</pre><pre>Anf. 24  MATS LINDBERG (s) replik:</pre><pre>Fru talman! Mycket har sagts om överhettningen\r\noch spekulationsekonomin under 80-talet. Vi bör i\r\nalla fall vara överens om en sak, nämligen att vi alla\r\nbär ett ansvar för den spekulationsekonomi som\r\nledde till svårigheterna under slutet av 80-talet och\r\nbörjan av 90-talet. Där bär även vi\r\nsocialdemokrater ett ansvar. Men det var inte så\r\nmånga borgerliga ledamöter i denna kammare som\r\nstod upp och talade om åtstramning. Jag kan inte\r\nminnas att jag vid något tillfälle träffade på någon.</pre><pre>Prospekteringen i Sverige, Olle Lindström, har\r\nnästan halverats från den socialdemokratiska tiden\r\ntill nu. Detta varnade vi för redan när dessa\r\ndiskussioner togs upp. Man skall också vara\r\nmedveten om -- det är industrin, de fackliga\r\norganisationerna och alla experter inom\r\ngruvnäringen överens om -- att vi behöver en\r\nprospekteringsnivå i storleken 250 till 300 miljoner\r\nkronor om året. I dag ligger den på en tredjedel av\r\ndetta belopp. Då kan man inte, som Olle Lindström\r\ngör, stå i talarstolen och säga att man är mycket\r\nnöjd med den nuvarande prospekteringen. Det\r\ninnebär i klartext att svensk gruvnäring kommer att\r\nläggas ner. Det kommer inte tillräckligt många nya\r\nuppslag, så att man kan bedriva en långsiktig\r\nprospektering och gruvdrift i Sverige. I motsats till\r\nOlle Lindström är jag oroad över situationen. Jag\r\ntycker att också Olle Lindström borde vara mycket\r\noroad. Även gruvföretagen är oroade.</pre><pre>Olle Lindström nämnde en positiv sak, nämligen de\r\nbeslut som vi gemensamt har fattat om förändringar\r\ni minerallagen, vilka har inneburit att fler utländska\r\nintressenter har etablerat sig i gruvnäringen i\r\nSverige. Det tycker jag är positivt, och i det fallet\r\ndelar jag helt Olle Lindströms uppfattning.</pre><pre>Anf. 25  OLLE LINDSTRÖM (m) replik:</pre><pre>Fru talman! Vi behöver kanske inte debattera\r\nspekulationsekonomin. Det har vi ju gjort så\r\nmånga gånger. Vi är överens om att\r\nspekulationsekonomin inte var bra och om att den\r\nledde till problem för oss -- problem som\r\nfortfarande finns. Vi får hoppas att vi alla har lärt\r\nav misstagen. Det är bra att Socialdemokraterna\r\nockså tar på sig en del av ansvaret. Det har man inte\r\nalltid gjort.</pre><pre>Mats Lindberg är inte nöjd med prospekteringen.\r\nHan säger att vi har halverat den. Vidare säger han\r\natt det kanske bara är en tredjedel av de resurser\r\nsom behövs som nu tillförs.</pre><pre>Ja, det är klart att det kan finnas olika\r\nuppfattningar här. Vi ser annorlunda på det här. Vi\r\nhar tidigare sagt, och även fattat beslut från den\r\nutgångspunkten, att staten skall svara för\r\nbaskarteringen och att det skall vara lika\r\nförhållanden för alla gruvföretag -- det gäller både\r\nsvenska och utländska företag -- som vill\r\nprospektera i Sverige och som begär\r\nundersökningskoncessioner. De skall kunna få\r\ntillgång till det material som finns. Vi tycker att\r\ndetta nu har åstadkommits.</pre><pre>Under den socialdemokratiska tiden satsade man\r\nmera på prospektering än på baskartering. Men\r\nfastän man satsade flera hundra miljoner per år var\r\nman inte särskilt framgångsrik. Felet var kanske att\r\ninga utländska gruvföretag ville göra\r\nundersökningar i Sverige, därför att staten gjorde\r\nselektiva insatser riktade till vissa svenska\r\ngruvföretag. Således var det inte fråga om\r\nkonkurrens på lika villkor. Det var därför som de\r\nutländska gruvföretagen inte sökte sig till Sverige.</pre><pre>Genom att vi nu har en klar linje -- staten står för\r\nbaskarteringen och tillhandahåller material till den\r\nsom vill ha sådant -- kan vi skapa ett intresse här.\r\nDet är bra att vi är överens på den punkten.</pre><pre>I varje fall Länsstyrelsen i Norrbotten har aldrig\r\ntidigare fått in så många ansökningar som man nu\r\nfår in, och jag tror att det gäller för Västerbotten\r\nockså. Man vill kartlägga i det närmaste hela\r\nNorrbotten och göra undersökningar. Det är\r\nväldigt positivt.</pre><pre>Jag tror faktiskt, Mats Lindberg, att intresset inte\r\nskulla ha varit lika stort om vi hade fortsatt med\r\nselektivt stöd till vissa svenska gruvföretag. Nu\r\nklarar vi alltså det här.</pre><pre>Anf. 26  MATS LINDBERG (s) replik:</pre><pre>Fru talman! Olle Lindström blir kanske besviken\r\nnär jag säger att jag tycker att det är viktigt att han\r\nläser på historien. Antalet utländska företag som\r\nbryter malm i Sverige är inte större än tidigare.\r\nDäremot är fler intresserade. Det beror på ett\r\nbeslut som har fattats av riksdagen. Jag tror att\r\nbeslutet fattades under 1992 -- möjligen kan det ha\r\nskett hösten 1991. Det är detta som är orsaken till\r\natt det är som det är.</pre><pre>De selektiva stöden till gruvindustrin har varit\r\nöppna för alla intressenter, alltså inte bara för\r\nsvenska utan också för utländska intressenter. Olle\r\nLindström ger således en felaktig beskrivning.</pre><pre>Om det är de saker som ligger bakom viljan att ta\r\nbort selektiva stöd som också ligger bakom det som\r\nOlle Lindström tar upp, förstår jag att man också\r\nhar avskaffat VT-delegationen. Man har alltså inte\r\nsett till konsekvenserna. Man har inte läst på och\r\nvet därför inte vad det handlar om. Det är mera\r\nallvarligt än att vi pratar litet grand runt detta med\r\nvem som bär ansvaret och om den ena eller den\r\nandra regeringsperioden.</pre><pre>Anf. 27  OLLE LINDSTRÖM (m) replik:</pre><pre>Fru talman! Mats Lindberg säger att vi i dag inte har\r\nfler utländska gruvföretag som har verksamhet i\r\nSverige. Nej, och det är alldeles självklart att det\r\ninte kan förhålla sig på det sättet. Man har ju inte\r\ntidigare ens haft intresse för att göra\r\nundersökningar i Sverige eller för att begära\r\ntillstånd för prospektering. Därmed kan man inte\r\ntro att det skulle ha kommit in några sådana\r\nansökningar.</pre><pre>Det har ju skett en förändring i och med besluten\r\nunder 1992/93. Således är det bra om man börjar\r\nprospektera i Sverige. På det sättet finns det kanske\r\nom något år ändå något utländskt företag som vill\r\nproducera också mineraler i Sverige.</pre><pre>Jag menar alltså att förändringen är klar och tydlig.\r\nMan kan också se orsakerna. Alla företag -- det\r\ngäller särskilt utländska företag som vill etablera sig\r\ni Sverige -- måste veta att det inte är selektiva\r\ninsatser som gäller. Här är det i stället fråga om en\r\nbas som gäller för alla. Något mer är man inte\r\nintresserad av. Det framgår med all önskvärd\r\ntydlighet att man vill ha en baskartering. I övrigt\r\nklarar företagen det här själva.</pre><pre>Anf. 28  GUDRUN NORBERG (fp):</pre><pre>Fru talman! Den här debatten tycks vara männens\r\negen uppvisning. Absolut inget ont sagt om män.\r\nAv tolv debattörer är dock elva män. Men så\r\nhandlar det också om uteslutande manliga ting,\r\neller hur? Näringspolitiken är männens planhalva,\r\neller?</pre><pre>Företagande har en lång manlig tradition. I nästan\r\nalla stora styrelserum blickar porträtten på\r\nväggarna ner på mig, undrande vad jag som kvinna\r\nhar därinne att göra.</pre><pre>Dagens koncernstyrelser ser inte särskilt mycket\r\nbättre ut -- ungefär som det såg ut här i riksdagen\r\npå 20-talet, med en och annan modig kvinna som\r\navvikande uppstickare. Kanske är näringslivet 70 år\r\nefter sin tid från jämställdhetssynpunkt?</pre><pre>Men jag skall inte raljera. Visst är den moderna\r\ntidens inställning till kvinnligt företagande en helt\r\nannan jämfört med hur det var förr. De få kvinnor\r\nsom sitter i styrelserummen i dag har ingen\r\nnedtryckt position. För egen del upplever jag att jag\r\nhar samma ansvar, samma krav och samma\r\ninflytande som mina manliga kolleger.</pre><pre>Ser man på de höga chefsposterna är det dock\r\nytterst få som innehas av kvinnor. Bland\r\nnäringslivstopparna i Sverige finns det väl knappast\r\nmer än en kvinna som är kändis. Håll med om att\r\nden kvinnans kompetens och elegans är en skön\r\nkomplettering i det manliga sällskapet!</pre><pre>Även om det finns få kvinnor i näringslivstoppen\r\nblir bilden en helt annan om man gläntar på dörren\r\ntill chefsrummen snäppet under VD och\r\nföretagsledare. Där finns många av oss kvinnor.\r\nFörhoppningsvis skall en stor del av dessa\r\navdelningschefer, personalchefer, ekonomichefer,\r\ninköpschefer och allt vad man i dag är avancera upp\r\ntill den högsta nivån så småningom.</pre><pre>I småföretag och egenföretag, och detta gäller\r\nväldigt många branscher, är kvinnorna inte\r\nsällsynta. Där möter man dem som egna\r\nföretagare, och de utmärker sig som noggranna,\r\närliga, ambitiösa, arbetssamma, försiktiga och\r\nförnöjsamma. Hellre en långsam och försiktig\r\nexpansion än stor skuldsättning. Hellre arbetar\r\nkvinnan själv 12--15 timmar om dygnet än anställer\r\nnågon som hon inte vet om hon i längden kan ta\r\narbetsgivaransvar för.</pre><pre>Här finns en stor dold samhällsresurs. Dagens\r\nvälutbildade unga svenska kvinnor bär med sig stor\r\nkreativitet, utvecklingsförmåga, idérikedom och\r\nkunskap. Allt detta måste i större utsträckning tas\r\ntill vara. Den stora privata företagssektorn i vårt\r\nland behöver den komplettering och den\r\nutvidgning som kvinnligt företagande medför.</pre><pre>Därför är det så angeläget att vår näringspolitik\r\nutformas så att såväl kvinnligt som manligt\r\nföretagande får goda förutsättningar. Och det\r\nräcker inte med goda förutsättningar. Det måste\r\nockså vara lockande för kvinnor att driva eget --\r\ninte minst nu när offentliga sektorns arbetstillfällen\r\nblir allt färre. Kvinnornas företag inom både\r\nvaruproduktion och tjänsteproduktion behövs i ett\r\nsamhälle som det är gott att leva i.</pre><pre></pre><pre>Herr talman! Jag vill slutligen helt kort ge uttryck\r\nför Folkpartiets syn på näringspolitiken och dess\r\ninriktning i allmänhet.</pre><pre>Aldrig tidigare i modern tid har Sverige haft så hög\r\narbetslöshet som nu. Aldrig tidigare har\r\nsmåföretagande varit så omtalat och visats så stort\r\nallmänt intresse som nu. Aldrig har heller\r\nsmåföretagen haft så stora krav på sig att lösa\r\narbetslöshetsproblemet.</pre><pre>Men, herr talman, det räcker inte att tala om\r\nsmåföretagande och visa sig intresserad. Det krävs\r\nhandling och vilja till handling från politikernas\r\nsida, om företagandet i Sverige skall ha en chans att\r\navhjälpa det gigantiska arbetslöshetsproblemet.</pre><pre>Det har varit regeringens viktigaste uppgift -- att\r\nklara den ekonomiska krisen och samtidigt skapa\r\nett företagsvänligare klimat i Sverige, för att få fart\r\npå hjulen, så att människor får jobb och inkomster\r\nalstras. Det har varit ett tufft arbete att, trots djup\r\nlågkonjunktur och flera olika kriser samtidigt, steg\r\nför steg bana vägen för ett konkurrenskraftigt\r\nföretagande i vårt land.</pre><pre>Och regeringen har varit framgångsrik. I utloppet\r\nur den omtalade mörka tunneln ser vi nu att så gott\r\nsom alla viktiga kurvor går åt rätt håll. Export,\r\norderingång, industriellt kapacitetsutnyttjande,\r\nproduktion, varulager, antal lediga jobb,\r\nkonkurser, bytesbalans, privat konsumtion och\r\ntillväxt. Allt utvecklas i rätt riktning, och som en\r\nföljd av detta börjar arbetslösheten att minska.</pre><pre>Därför, herr talman, är det närmast beklämmande\r\natt läsa Socialdemokraternas reservation om\r\nnäringspolitikens inriktning. Att regeringens\r\npolitik för näringslivsutveckling skulle ha\r\nmisslyckats, som ni skriver, är ju ett helt absurt\r\npåstående.</pre><pre>Jag måste faktiskt beröra Mats Lindbergs\r\ninledning, där han talade om konkurser och\r\nutslagning. Det har förts en lång debatt om den\r\ninledningen, som sköt högt över målet.\r\nKonkurserna som ökade i antal och arbetslösheten\r\nsom steg mycket kraftigt under 1990 och 1991 och\r\nde företagsnedläggningar och nedskärningar som\r\nskedde var ju ett av huvudskälen till att\r\nSocialdemokraterna förlorade valet 1991.\r\nSocialdemokratisk politik ledde till bankkrisen, till\r\nekonomisk kris i landet, till hög inflation, till\r\nspekulationskurvan och finansvalparna -- de fanns\r\nunder den socialdemokratiska regeringstiden. Det\r\nhär är arvet som vi fick överta.</pre><pre>Jag skall plocka några citat ur Socialdemokraternas\r\nreservation för att visa på det motsägelsefulla i\r\nderas uttalanden.</pre><pre>''Regeringen skulle vara mer aktiv'', sägs det.\r\nIbland får regeringen kritik, ofta av\r\nSocialdemokraterna, för att den är för aktiv i att\r\nförbättra för näringslivet. Och om det är större\r\naktivitet som krävs för att förbättra i näringslivet,\r\nså vill jag säga att det inte precis var utmärkande\r\nför den förra regeringen. Det har vi -- eller, rättare\r\nsagt, företagarna -- under de senaste åren fått\r\nskörda effekterna av.</pre><pre>Nu plötsligt talar Socialdemokraterna vänligt om\r\nlönsamhet i företagen. Så var det minsann inte\r\ntidigare. På 80-talet var lönsamhet ett fult ord, och\r\nföretagens vinster skulle minimeras. Nu säger\r\nSocialdemokraterna i sin reservation att ''det krävs\r\nnu en väsentligt högre vinstnivå än den som gällde\r\ni slutet av 1980-talet.''</pre><pre>Ett så ogenomtänkt påstående! Jag vill peka på att\r\nom inte den socialdemokratiska regeringen fört en\r\npolitik som innebar att lönsamheten sjönk till intet\r\nunder 80-talet, hade inte den enorma utslagningen\r\nav företag skett under lågkonjunkturen som följde.\r\nKonkurserna är en direkt följd av för dålig\r\nlönsamhet, förlorad marknad och dålig\r\nkonkurrenskraft. Så lönsamheten hade minsann\r\nbehövts även då.</pre><pre>Dessutom inger inte socialdemokratiska uttalanden\r\nom god lönsamhet i näringslivet någon\r\ntrovärdighet. Det är ju bara att titta på en tablå\r\növer hur Socialdemokraterna har röstat här i\r\nkammaren i snart tre år. Så gott som alla förslag,\r\nmed innebörd att öka lönsamheten i företagen, har\r\nSocialdemokraterna röstat emot.</pre><pre>Ni hotar redan med nya skattehöjningar för\r\nföretagen, om ni skulle få regeringsmakten. Ni vill\r\nåter försämra näringspolitiken och skulle säkert\r\ngenomdriva olika pålagor och skatter som\r\nförsämrar svenska företags expansionsförmåga.</pre><pre>Jag är övertygad om att exportföretagens allt bättre\r\nresultaträkningar mycket snart skulle sticka i\r\nögonen på en socialdemokratisk regering. Därmed\r\nskulle den onda cirkeln vara i gång igen med nya\r\npålagor, skatter och minskad konkurrenskraft som\r\nföljd.</pre><pre>Ja, herr talman, reservationen i sin helhet är ett\r\nexempel på kvalificerat struntprat. Den innehåller\r\ningenting kreativt och som vanligt inga egna\r\nförslag. Det enda förslaget är att begära ett\r\nprogram . Man tar sig för pannan och undrar\r\nverkligen om det är allvarligt menat. Så många\r\nstora ord av kritik -- och inte en antydan om ett eget\r\nförslag!</pre><pre>Det enda i sak man säger är att programmet skall\r\nha ett Europaperspektiv. Och det säger ett parti\r\nsom inte kan samla sig till ett entydigt ja till EU!\r\nDet är häpnadsväckande.</pre><pre>Bevare Sverige för en ny socialdemokratisk\r\nregering!</pre><pre>Herr talman! Jag yrkar bifall till utskottets\r\nhemställan, utom i de delar som berörs av\r\nregeringspartiernas reservationer. Där yrkar jag\r\nbifall till reservationerna 15, 17 och 26.</pre><pre>Anf. 29  ROLF L NILSON (v) replik:</pre><pre>Herr talman! Det är lätt att instämma i mycket av\r\ndet som Gudrun Norberg inledde med när det\r\ngäller vikten av kvinnligt företagande. Här finns en\r\nreservation från Vänsterpartiet och\r\nSocialdemokraterna, där vi markerar att vi vill gå\r\nlängre än vad regeringen gör för att stimulera\r\nkvinnligt företagande. Gudrun Norberg vet\r\ndessutom att Vänsterpartiet har gjort väldigt starka\r\nmarkeringar när det gäller att främja kvinnligt\r\ndeltagande i ledningarna för de privata företagen.\r\nDet är väl känt.</pre><pre>Jag tycker att det är bra att den här frågan kommer\r\nupp, därför att det finns alldeles speciella problem\r\nsom kvinnliga företagare möter när de skall\r\netablera eller utveckla sina verksamheter -- det\r\ngäller kontakt med kreditinstitut och det gäller\r\nuppläggning av verksamhet. Detta finns\r\ndokumenterat i samband med den regionalpolitiska\r\npropositionen och förarbetena till den, främst av\r\nTora Friberg. Det finns också ett rikhaltigt material\r\nfrån USA, där man länge har jobbat med de\r\nfrågorna.</pre><pre>Jag tycker att man borde vara lika kreativ från\r\nsvenskt håll som man faktiskt har varit i amerikansk\r\nnäringspolitik, där staten -- eller staterna -- inte är\r\nrädd för att lägga tassarna i blöt för att främja och\r\nstimulera. Sådant skall man ta efter, anser jag, när\r\ndet är fråga om demokratiska värden och strävan\r\nefter jämställdhet. Tyvärr går den svenska\r\nregeringen och utskottets majoritet här inte\r\ntillräckligt långt.</pre><pre>Slutet av Gudrun Norbergs anförande var en\r\nlovsång till regeringens politik och ett våldsamt\r\nskällande på Socialdemokraterna. Det sista får väl\r\nMats Lindberg bemöta, men det måste vara\r\nbesvärande, när man lever med en sådan världsbild\r\nsom Gudrun Norberg tycks göra, att titta i Veckans\r\nAffärer nr 13, där rubriken över näringsministern\r\när ''Ingens polare Per'', dvs. ingen gillar honom,\r\noch att slå upp mittuppslaget av Dagens Industri för\r\nnågon vecka sedan och finna att det står om Anders\r\nSundström, företrädare för Socialdemokraterna i\r\nnäringspolitiska frågor, att han är ''näringslivets\r\ngunstling''.</pre><pre>Anf. 30  GUDRUN NORBERG (fp) replik:</pre><pre>Herr talman! Det går an att tala väl om kvinnligt\r\nföretagande, men man måste göra något aktivt\r\nockså. Det har inte hänt särskilt mycket under\r\nmånga, många år. Det är först nu på senare år som\r\njämställdhetsfrågor börjar aktualiseras alltmer.</pre><pre>Vi hade en liten debatt i näringsutskottet\r\nhäromdagen om lönesituationen för kvinnor och\r\nom att företagen redovisar löneskillnader mellan\r\nkvinnor och män som har samma jobb.</pre><pre>Det är inte förrän på senare tid som man verkligen\r\nhar börjat uppmärksamma skillnaderna. Jag tycker\r\ninte att Vänsterpartiet utmärkte sig på något sätt i\r\ndessa frågor när partiet var stödparti för den\r\nsocialdemokratiska regeringen. Vad har ni\r\negentligen åstadkommit? Jag kan inte se någonting\r\npåtagligt.</pre><pre>När det gäller debatten om huruvida den borgerliga\r\nregeringen är populär hos företagarna vill jag säga\r\natt jag inte vet vilka kretsar Rolf L Nilson rör sig i.\r\nJag möter väldigt många företagare. Jag måste säga\r\natt jag inte alls har den bild av deras uppfattning\r\nsom Rolf L Nilson här ger uttryck för. Min bild är\r\nden motsatta.</pre><pre>Företagarna är oerhört rädda för att det skall bli ett\r\nregimskifte efter valet. Man ser framför sig\r\nosäkerhet, förändring och en återgång till den\r\ngamla näringspolitik som inte gynnade företagen på\r\nnågot sätt. Den gjorde att företagen slogs ut genom\r\natt konkurrenskraften minskade och marknader\r\ntappades.</pre><pre>Vi kan inte låta det gå tillbaka dit. Företagen är\r\ngivetvis angelägna om att det skall föras en politik\r\ndär man sänker skatter på så sätt att företagen blir\r\nlönsamma. Regeringen har sänkt skatter för\r\nföretag med ca 40 miljarder. Det är självklart att det\r\nhar en effekt. Det är självklart att företagarna ser\r\ndetta.</pre><pre>Det är viktigt att vi får fortsätta denna politik. Det\r\när viktigt för företagen att kunna expandera, och\r\ndet är viktigt att företagen kan suga upp den\r\nenorma arbetslöshet som finns. Den enda\r\nförhoppningen är att vi får ett brett\r\nsmåföretagande, som kan göra att vi får ned\r\narbetslösheten. Det är den förhoppning som vi alla\r\nhar. Vi inser alla att det är ett måste.</pre><pre>Anf. 31  ROLF L NILSON (v) replik:</pre><pre>Herr talman! Jag har medvetet undvikit att hamna\r\ni en situation där utsagorna grundas på vilka kretsar\r\nman umgås i och vilka personer man talar med. Jag\r\nhar valt två tidningar som inte kan beskyllas för att\r\nvara vänstervänliga eller allmänt regeringsfientliga\r\nmotståndare till marknadsekonomi. Det är\r\nVeckans Affärer och Dagens Industri.</pre><pre>Budskapet är samstämmigt. Jag tycker att det är en\r\nhård dom över en misslyckad näringspolitik. Att\r\ninte få förtroende från fackföreningsrörelsen när\r\nman driver borgerlig politik är kanske ingenting\r\nsom oroar borgarna. Men att inte få förtroende från\r\nföretagsledningarna och företagsägarna måste väl\r\nändå vara ett problem? Det måste vara oerhört\r\nmärkligt att berömma sig själv för stora framgångar\r\nnär man stöter på denna typ av reaktioner. Det är\r\ninte fråga om enstaka reaktionsyttringar utan\r\nfaktiskt om en ganska samstämmig dom över\r\nnäringspolitiken.</pre><pre>Det är bra att Gudrun Norberg tar upp frågor om\r\nkvinnligt företagande. Jag tycker inte att det finns\r\nanledning att skapa strid kring detta och säga vem\r\nsom är bäst eller vem som är sämst, utan det är\r\nviktigt att lyfta fram frågorna och driva dem\r\nkraftfullt vidare.</pre><pre>Jag skulle vilja ta upp en annan sak som vi i\r\nVänsterpartiet har betonat när det gäller anslag till\r\nsmåföretag. Visst skall det jobbas med nya material\r\noch ny teknik, och visst skall det tas fram nya\r\nprodukter, men dessa produkter skall också\r\nförpackas. De skall designas. Design är ett område\r\ndär Sverige och Norden har varit ledande av och till\r\nunder historiens gång men som har kommit i\r\nskymundan. Jag tycker att det är viktigt att man i\r\nen näringspolitik gör en kraftfull satsning på design,\r\noch det blir allt viktigare. Man måste stimulera\r\ndesign och uppmuntra designers -- dels allmänt,\r\nmen också vad gäller det som kallas industridesign,\r\ndvs. formgivning av verkstadstekniska produkter\r\noch liknande. Det måste finnas en\r\nutställningslokal -- ett skyltfönster -- för detta.</pre><pre>Vi undviker medvetet så långt det är möjligt att\r\ngöra lokalpolitiska utspel. Men jag tycker att\r\nForm/Design Center i Malmö, som nästan är det\r\nenda ställe där man har god kontakt med Europa\r\noch med allmänheten, borde få näringspolitiskt\r\nstöd så att det kan leva vidare.</pre><pre>Anf. 32  GUDRUN NORBERG (fp) replik:</pre><pre>Herr talman! Jag har för mig att man från\r\nvänsterhåll brukar kritisera regeringen för att gå\r\nSAF:s ärenden. Jag har inte hört ett ord om det i\r\ndag. I stället säger Rolf L Nilson att regeringen får\r\nen massa kritik i bl.a. Dagens Industri.</pre><pre>Jag läser faktiskt Dagens Industri dagligen. Jag vet\r\ni vilken omfattning den s.k. kritiken har förts fram.\r\nDet är bra om det finns kritik på vissa områden. Vi\r\ngår inte företagens ärenden. Vi bedriver den\r\nnäringspolitik som vi anser vara bra för näringslivet\r\noch för Sverige.</pre><pre>Visst finns det enskilda journalister som har\r\nsynpunkter. Det finns enskilda företagare som har\r\nsynpunkter. Det finns enskilda branscher som har\r\nsynpunkter. Det tycker jag är riktigt. Vi skall ha en\r\nöppen debatt. Men kritiken i Dagens Industri är\r\növervägande positiv vad gäller regeringens politik.</pre><pre>Anf. 33  MATS LINDBERG (s) replik:</pre><pre>Herr talman! Gudrun Norberg tar mycket stora ord\r\ni sin mun. Hon är inte trovärdig när hon säger att\r\nvi socialdemokrater inte har ett program för\r\nnäringspolitik. Läs hela betänkandet, Gudrun\r\nNorberg! Om man bara läser vissa delar är det klart\r\natt man kan missa det som har med näringspolitiken\r\natt göra. Jag ber Gudrun Norberg att läsa hela\r\nbetänkandet. Hon kommer att se ett system och en\r\nlinje i den näringspolitiska delen av vår politik. Det\r\när Folkpartiet och inte Socialdemokraterna som\r\nsitter i en regering som saknar helhet, Gudrun\r\nNorberg!</pre><pre>Jag måste erkänna att regeringen har lyckats\r\nmycket bra på några punkter. Det gäller frågor som\r\nhar med arbetsrätt och skatter att göra. Man har\r\nbetat av den lista som lades fram av SAF. Med det\r\nhar man lyckats bra. Det skall regeringen ha en\r\neloge för. Man tillfredsställer de grupper som har\r\nställt dessa krav.</pre><pre>När det gäller trovärdigheten är det precis som\r\nNilson säger. Förtroendet för näringsministern är\r\nlitet både på de stora och på de små företagen. Det\r\när ingenting att hymla med; det är på det sättet.\r\nDetta framkommer både vid träffar med\r\nindustriföreträdare och i tidningar.</pre><pre>Jag delar Gudrun Norbergs syn på det kvinnliga\r\nföretagandet. Det redogjorde jag också för i mitt\r\ninledande anförande. Det går ju bra att säga saker\r\nfrån kammarens talarstol. Förslag från Folkpartiet\r\ni den riktning som Gudrun Norberg talade om\r\nsaknas.</pre><pre>Det finns fortfarande möjligheter att ge det\r\nkvinnliga företagandet en ordentlig framgång\r\ngenom att rösta på det förslag som\r\nSocialdemokraterna och Vänsterpartiet lagt fram\r\ninför denna kammare. Det ger möjligheter för\r\nkvinnliga företagare att uppnå delar, för att inte\r\nsäga allt, av det Gudrun Norberg talade sig varm\r\nför i talarstolen.</pre><pre>Anf. 34  GUDRUN NORBERG (fp) replik:</pre><pre>Herr talman! Mats Lindberg insinuerar att jag inte\r\nskulle ha läst betänkandet. Det är ett fult\r\npåstående, Mats Lindberg. Läser man\r\nSocialdemokraternas reservation om\r\nnäringspolitiken -- det har jag också gjort -- ser man\r\natt den upptar drygt en sida. Sedan säger Mats\r\nLindberg att Folkpartiet inte har redovisat sin\r\nnäringspolitik. Den finns här.</pre><pre>Mats Lindberg för debatten med stor fräckhet. Han\r\ninledde den här debatten i morse med att komma\r\nmed vissa påstående. Det var en fräckhet utan like\r\ndär sanningshalten hade en underordnad betydelse.\r\nDet är tyvärr Mats Lindbergs debatteknik. Jag\r\nförstår att det är förtretligt för det parti Mats\r\nLindberg företräder att regeringen har fört en så\r\ngod och framgångsrik näringspolitik som den har\r\ngjort.</pre><pre>Den reservation om kvinnligt företagande som\r\nfinns här säger varken det ena eller det andra. Den\r\ninnebär att man kommer med ett par miljoner\r\nextra. Vad är det när det i dag finns en\r\nriskkapitalmarknad och en kapitalmarknad med\r\nmängder med pengar? Det gäller att få dem ut i\r\narbete. Det måste andra saker till än den\r\nreservation som man har roat sig med att söka stöd\r\nför hos Ny demokrati för att kunna knäppa\r\nregeringen på näsan. Det är inte det som skapar\r\nkvinnligt företagande i Sverige. Det behövs en\r\nnäringspolitik som visar att vi kan ge kapital till\r\ndem som vill låna litet, att vi kan stötta på olika sätt\r\noch skapa de nätverk och framför allt de goda\r\nförutsättningar som krävs för att kvinnor skall\r\nkunna driva företag.</pre><pre>Anf. 35  MATS LINDBERG (s) replik:</pre><pre>Herr talman! Jag har aldrig tidigare blivit beskylld\r\nför att vara fräck, Gudrun Norberg. Men någon\r\ngång skall ju vara den första, sägs det.</pre><pre>Vi socialdemokrater har under en lång tid strävat\r\nefter att föra in frågorna om kvinnligt företagande\r\ni näringspolitiken. Gudrun Norberg säger att det\r\nhandlar om några få miljoner kronor. Det kanske\r\när de miljoner kronor som behövs för att detta skall\r\nkunna ge framgång. Det verkar som om man har\r\nden inställningen att i talarstolen tala väldigt\r\nmycket om vad som är rätt och fel. Däremot är man\r\ninte beredd att stödja en motion som, om jag\r\nuppfattade det rätt, tar upp frågor som finns med\r\npå Gudrun Norbergs lista över vad som bör göras.</pre><pre>Riskkapital är ett av de problem som finns i nya\r\nföretag, både för män och kvinnor. Jag tror att vi\r\nnu till sist efter många år är överens om att\r\nriskkapitalbolagen inte blev det som vi hade tänkt\r\natt de skulle bli. Näringsministern har ju ändrat sig\r\npå den punkten. Jag hoppas att de ledamöter som\r\nföreträder regeringen här i kammaren också inser\r\natt detta kanske inte var det allra bästa systemet.\r\nLåt oss då ena oss om att vi satsar dessa pengar på\r\nkvinnligt företagande, Gudrun Norberg! Då får vi i\r\nalla fall en något bättre situation för det kvinnliga\r\nföretagandet i Sverige, även om vi kanske inte blir\r\nnöjda allihop.</pre><pre>Anf. 36  GUDRUN NORBERG (fp) replik:</pre><pre>Herr talman! I måndags hörde jag ett föredrag om\r\nhur kapitalmarknaden och riskkapitalmarknaden\r\nser ut i Sverige. Där redogjordes mycket tydligt för\r\nalla låneformer som finns och hur mycket kapital\r\nsom finns. Det påstods att det inte någon gång i\r\nmodern tid har funnits så mycket kapital på\r\nmarknaden som det finns i dag. Det gäller även\r\nriskkapital.</pre><pre>Bankernas stora problem i dag är inte\r\nkreditförlusterna. Bankernas stora problem i dag är\r\nhur de skall kunna få i gång utlåningen. Detta gäller\r\nen del av det kapital som finns. Det kan man\r\negentligen inte betrakta som riskkapital. Det finns\r\nockså en mängd riskkapital. Det svåra är att få allt\r\ndet här kapitalet i arbete. Det är en process som\r\ninte sker över en natt, men det är en process som\r\ngår framåt. Vi har skapat förutsättningar för detta\r\ngenom att vi har fått fram så mycket kapital och\r\nriskkapital på marknaden.</pre><pre>Kjell Ericsson var tidigare inne på att\r\nriskkapitalbolagen inte fungerade bra i början. Det\r\nhar jag också kritiserat förut. De fungerade inte bra\r\ni början. Men det har förändrats och är nu betydligt\r\nbättre.</pre><pre>Jag kan inte se att socialdemokratisk politik\r\ntidigare var någon mönsterpolitik när det gällde\r\nkvinnligt företagande. Jag säger inte att vi har en\r\nmönsterpolitik för kvinnligt företagande, men det\r\när viktigt att lyfta upp dessa frågor. Det är sällan\r\nsom jag talar om jämställdhet och sådana saker här\r\ni kammaren. Det har fallit utanför det\r\nnäringspolitiska arbetet. Men någon gång är det\r\nverkligen intressant att göra det. I dag valde jag att\r\ngöra det.</pre><pre>Det är viktigt att någon gång också tala om vad\r\nkvinnligt företagande verkligen betyder. Det finns\r\nen enorm dold resurs i Sverige. Den måste vi ta vara\r\npå mycket bättre. Det finns kompetens, idérikedom\r\noch utvecklingsmöjligheter på många sätt. Vi måste\r\nhjälpas åt att se till att kvinnor också blir\r\nframstående i näringslivet.</pre><pre>Anf. 37  BENGT DALSTRÖM (nyd) replik:</pre><pre>Herr talman! Jag skall inte gå in i den debatt om\r\nkvinnligt företagande som Gudrun Norberg har\r\ntagit upp. Det kommer min kollega Bo G Jenevall\r\natt göra. Vi har ju konkreta förslag om det i det här\r\nbetänkandet.</pre><pre>Jag vill säga något om konkurslagstiftningen och\r\nställa en fråga till Gudrun Norberg. Det är ett litet\r\ngräl här mellan socialdemokrater och\r\nregeringspartierna om orsaken till detta. År 1992\r\ngällde det stora pengar, och grunden till det lades\r\nav den socialdemokratiska politiken. Det ligger väl\r\nen hel del sanning i det.</pre><pre>Jag vill komma fram till att det är mycket stora\r\nleverantörsförluster. Det är självklart att kurvan\r\ngår neråt. Men 1993 hade vi fortfarande förluster\r\npå ca 17 miljarder i leverantörsledet när det gäller\r\njust konkurser. Det föranleder mig att fråga\r\nGudrun Norberg om hon är beredd att aktivera\r\nregeringens handläggning av denna fråga och att\r\nprioritera leverantörernas fordran i samband med\r\nkonkurser. Den politiska handläggningen av detta\r\nhar gått mycket trögt.</pre><pre>Insolvensutredningens förslag skulle först\r\npresenteras hösten 1993. Sedan sade man att det\r\nskulle komma våren 1994. Nu talar man om att det\r\nskall komma någon gång under 1994. Jag undrar\r\nom Gudrun Norberg är beredd att aktivera den här\r\nfrågeställningen inför regeringen och lyfta upp\r\ndetta ur det stora paketet om konkurserna.</pre><pre>Avslutningsvis konstaterar jag glatt att\r\nvänsterpartisten Rolf L Nilson börjar agitera för att\r\nvi skall tillämpa fler amerikanska idéer i\r\nnäringspolitiken. Jag ser verkligen fram emot det.</pre><pre>Anf. 38  GUDRUN NORBERG (fp)replik:</pre><pre>Herr talman! Regeringen är aktiverad, Bengt\r\nDalström. Man arbetar frenetiskt med den här\r\nfrågan. Det är en ganska komplicerad fråga, och\r\nman måste vara noggrann. Jag håller helt med om\r\natt det är oerhört illa med de leverantörsförluster\r\nsom sker.</pre><pre>Det förekommer i dag en mängd konkurser som är\r\noetiska på många olika sätt. Jag är också den första\r\natt angripa detta, så på den punkten tror jag inte att\r\nvi har några delade uppfattningar.</pre><pre>Anf. 39  ROLAND LÉBEN (kds):</pre><pre>Herr talman! Jag vill först tacka Gudrun Norberg\r\nför hennes inlägg och instämma i det, speciellt i det\r\nhon lyfte fram om kvinnligt företagande.</pre><pre>Jag skall försöka att i mitt anförande inte upprepa\r\nså mycket av det som regeringspartiernas\r\nföreträdare har sagt, utan ha en mer generell\r\ninriktning.</pre><pre>I en direktsändning i Rapport i vintras fick\r\nSocialdemokraternas partiledare frågan om man\r\nkunde säga att socialdemokratin är för företagen\r\nmen mot företagarna. Ingvar Carlsson bekräftade\r\natt det ligger någonting i det.</pre><pre>Det är den här misstron mot kreativa människor\r\nsom så ofta har präglat den socialdemokratiska\r\npolitiken och som gång på gång visar sig i ett slags\r\npolitisk klåfingrighet och övertro på att vi politiker\r\nkan uppträda som orakler och dirigenter av en\r\nselektiv näringspolitik, att vi, av alla människor i\r\nlandet, skulle ha den fantastiska kompetensen att\r\nalltid kunna peka ut och veta bäst vad som är det\r\nmest fruktsamma att satsa på inför framtiden. Det\r\när beklagligt, då socialdemokratin är en stark\r\npolitisk rörelse, som också har uträttat åtskilligt bra\r\nför landet.</pre><pre>Det finns många exempel som visar att politikerna\r\nbör vara försiktiga och inte gå in och ta det ansvar\r\nsom företagsledningarna skall ta. Reservationerna\r\ni det nu aktuella betänkandet visar återigen\r\nexempel på sådana tendenser. Politikernas\r\nviktigaste uppgift är ju att så långt det är möjligt\r\nsätta upp spelregler inom vilka näringslivet har\r\nutrymme att arbeta. Det handlar om etiska\r\nspelregler och ekonomiska spelregler, det handlar\r\nom arbetsrättsområdet och mycket mycket annat.</pre><pre>Ingen regering är fullkomlig, men vi ser nu -- och\r\ndet är glädjande -- att det verkligen börjar att sjuda\r\nav liv i näringslivet. Den inriktning som regeringen\r\nhar åstadkommit genom att skapa bra generella\r\nvillkor kommer för lång tid att generera positiva\r\neffekter, och det är viktigt att detta inte slås sönder.</pre><pre>Rolf L Nilson efterlyser tydligare markeringar för\r\nen mer miljöanpassad inriktning av näringslivet.\r\nAtt en sådan inriktning är önskvärd råder det inga\r\ndelade meningar om. Vi ser ju att den inriktningen\r\nalltmer infinner sig.</pre><pre>Inte heller råder det delade meningar om behovet\r\nav att främja kvinnligt företagande och kooperativ\r\nverksamhet. Kjell Ericsson har redovisat\r\nregeringspartiernas samsyn i betänkandet, och jag\r\nvill inte upprepa det, utan nöjer mig med att\r\nkonstatera att vi har kommit fram till förslag som är\r\nhållbara, långsiktiga och trovärdiga.</pre><pre>Att Ny demokrati gör gemensam sak med\r\nSocialdemokraterna i några frågor är i och för sig\r\ninte förvånande med tanke på den brist på\r\nlångsiktighet som man inom Ny demokrati har visat\r\nprov på. Bengt Dalström sade att han kände sig\r\ndjupt besviken över hur riksdagen hanterar\r\nnäringspolitiken och över möjligheterna att här\r\ndiskutera frågorna. Han sade också att man inom\r\nNy demokrati har svårt att förstå trögheten i\r\nhanteringen. Den ena stunden låter det som om det\r\ngällde att under stort ansvar lotsa ett fartyg genom\r\nsvåra pass, och den andra stunden får man intryck\r\nav att det handlar om att åka speedboat och ha\r\nroligt på ett spegelblankt vatten. Nu skall man\r\nockså snart börja diskutera politik inom partiet,\r\nenligt den nuvarande partiledaren.</pre><pre>Vi kristdemokrater kommer att fortsätta att med\r\nstor känsla av ansvar delta i politiken och söka\r\nlösningar för landets bästa.</pre><pre>Rolf L Nilson menade att regeringspartiernas\r\nföreträdare i näringsutskottet inte ens har agerat\r\nnär de har sett att regeringens politik varit dålig --\r\ndet var så han uttryckte sig, om jag har antecknat\r\nrätt. Rolf L Nilson är naturligtvis fullt medveten om\r\natt vi på olika sätt har medverkat när förslagen har\r\nutarbetats, att politik är att ge och ta. Vi\r\nkristdemokrater har genom hårt arbete i\r\nregeringssamverkan fått betydligt mer gehör för vår\r\npolitik än vad som skulle ha varit fallet om vi hade\r\nställt oss bredvid, ägnat oss åt att ropa slagord och\r\nställa krav som hela tiden avslås. Det här inser\r\nnaturligtvis Rolf L Nilson, som är en erfaren och\r\nintelligent person.</pre><pre>Jag vill nöja mig med detta och i övrigt instämma i\r\ndet som Kjell Ericsson har framfört som\r\nutskottsföreträdare i de här frågorna.</pre><pre>Jag yrkar bifall till reservationerna 13, 14, 15, 17\r\noch 26 och i övrigt till utskottets hemställan.</pre><pre>Anf. 40  ROLF L NILSON (v) replik:</pre><pre>Herr talman! Jag tror att det är besvärande för\r\nRoland Lében att miljöanpassningen av svenskt\r\nnäringsliv går så sakta.</pre><pre>Att vi i Vänsterpartiet anser att vi genom en\r\nmeningsyttring måste göra en markering för en mer\r\naktiv miljöanpassning av näringspolitik och\r\nnäringsliv beror på att regeringen under den här\r\nperioden mest har producerat luftpastejer. Man har\r\ngjort vackra uttalanden, som det i många fall är\r\nsvårt att ha några invändningar mot, men det är\r\nfråga om vackra deklarationer med ganska litet av\r\nkonkreta insatser för en utveckling av näringslivet i\r\nen mer miljöanpassad inriktning. Jag tror att det\r\nhelt enkelt beror på det sätt som regeringen har valt\r\natt jobba på. Man vill inte göra ingrepp, eller man\r\nvill göra så få ingrepp som möjligt. Vill man på det\r\nsättet hålla fingrarna borta från utvecklingen av\r\nnäringslivet och produktionen, kan man heller inte\r\nmer än marginellt medverka till den nödvändiga\r\nmiljöanpassningen.</pre><pre>Eftersom jag inte kunde ta replik på Bengt\r\nDalströms inlägg, får jag väl nu ta upp det jag då\r\nville säga om USA. Det borde inte förvåna någon\r\nsom har följt de näringspolitiska debatterna här i\r\nriksdagen under de senaste fyra fem åren att jag\r\nkan välja en liberal men inte en nyliberal\r\nnäringspolitik som ett föredöme i vissa fall -- i andra\r\nfall har en sådan politik stora brister. Delar av den\r\nnäringspolitik som man bedriver i USA, både på\r\nfederal nivå och på delstatlig nivå, passar ju också\r\nmycket väl in i en vänsterpolitik. Det görs där\r\nstarka markeringar.</pre><pre>Jag har här ett brev från Södertälje Företagarcenter\r\ni vilket man redovisar de satsningar på en\r\nMarshallplan för en bättre miljöteknik som Al\r\nGore, USA:s vicepresident, står bakom. Det vore\r\ndumt att inte ha sådana förebilder och sträva i den\r\nriktningen. Vänstern har ju aldrig varit kritisk mot\r\nbefolkningen i USA eller haft någon fientlig\r\ninställning till USA som land, utan vi har\r\nprotesterat mot delar av USA:s utrikespolitik när\r\ndet har varit befogat.</pre><pre>Anf. 41  ROLAND LÉBEN (kds) replik:</pre><pre>Herr talman! Jag tror ändå att historien kommer att\r\nge den nuvarande regeringen erkännande och\r\nkredit för att ha inlett en era i vilken miljöskulden\r\ntas upp i budgetpropositionen, för miljöbalkens\r\nframtagande och för många andra initiativ.</pre><pre>Rolf L Nilson talar om USA som förebild i fråga om\r\nmiljön. Det finns fina exempel och förebilder där,\r\noch jag tror att vi alltmer kommer att ta intryck\r\nbåde därifrån och från andra länder.</pre><pre>Man skall ändå ibland vara försiktig när man\r\nhänvisar till andra länder. Rolf L Nilson gjorde det\r\ntidigare i en replik på Olle Lindströms anförande.\r\nRolf L Nilson nämnde då att det inte fanns något\r\nEU-land som inte har selektiva stödåtgärder. Vid\r\nandra tillfällen hänvisar han till samma länder som\r\navskräckande exempel på länder som driver en\r\npolitik som medför arbetslöshet.</pre><pre>Låt oss ta till oss av det goda i exemplen från andra\r\nländer. Där kan vi säkert vara samstämmiga, Rolf\r\nL Nilson.</pre><pre>Anf. 42  ROLF L NILSON (v) replik:</pre><pre>Herr talman! Roland Lében tog i sitt anförande upp\r\ntemat att företrädarna för regeringspartierna inte\r\nhade agerat i utskottet när politiken var dålig eller\r\nledde fel. Jag säger inte detta som ett allmänt\r\npåstående rakt ut i luften. Det är ett försök till en\r\njämförelse mellan hur olika utskott agerar under\r\nolika perioder.</pre><pre>Min minnesbild av näringsutskottets agerande\r\nunder den förra regeringsperioden är faktiskt att\r\nutskottet agerade mer självständigt i förhållande till\r\nregeringen än vad den nuvarande majoriteten har\r\ngjort. Det var en kraftfullare och starkare vilja i\r\nutskottet då än vad jag har sett nu.</pre><pre>Jag tycker att det är bra när utskotten är bråkiga\r\noch har sina egna uppfattningar. Jag tror att det är\r\nbra för regeringspolitiken, även om mitt huvudsyfte\r\ninte är att underlätta för regeringen att driva sin\r\npolitik.</pre><pre>Anf. 43  ROLAND LÉBEN (kds) replik:</pre><pre>Herr talman! Jag kan av naturliga skäl inte jämföra\r\nmed tidigare mandatperioder. Men jag har heller\r\ningenting emot att utskottet utövar ett visst mått av\r\nsjälvständighet. Näringsutskottet har visat prov på\r\nsjälvständighet, många gånger i konstruktiv anda.\r\nJag tycker inte att vi har någonting att skämmas för\r\ni det avseendet.</pre><pre>Anf. 44  BENGT DALSTRÖM (nyd) replik:</pre><pre>Herr talman! Roland Lében uttalade sig om Ny\r\ndemokrati. Han talade om vår brist på långsiktighet\r\ni politiken. Om han bara hade läst vår stora motion\r\nom näringspolitiken, hade han kunnat konstatera\r\natt vi har klart långsiktigt deklarerade mål i en\r\nsammanhållen näringspolitik.</pre><pre>Jag tycker att efterslängen att vi först nu har börjat\r\nmed politiken, underförstått i stället för att ägna oss\r\nåt de interna problemen, faktiskt var rätt onödig.</pre><pre>Anf. 45  ROLAND LÉBEN (kds) replik:</pre><pre>Herr talman! Det kan hända att den efterslängen\r\nvar onödig. Men det var faktiskt bara ett citat från\r\npartiledaren.</pre><pre>Beträffande långsiktigheten använder jag mig av\r\nett generellt talesätt.</pre><pre>När man t.ex. har läst uttalanden från Ny\r\ndemokratis representant om diskussionerna om\r\nhusläkarreformen, framgår det att Ny demokrati\r\nhar lovordat den reform de var med om att\r\ngenomföra. Hör hur det låter nu. Då kan det finnas\r\nfog för det jag har sagt. Det finns åtskilliga fler\r\nexempel som man kan rada upp.</pre><pre>Anf. 46  REYNOLDH FURUSTRAND (s):</pre><pre>Herr talman! Låt mig börja med att tacka Roland\r\nLében för ett erkännande av socialdemokratisk\r\npolitik sett i ett historiskt perspektiv. Annars skulle\r\nman kunna tro av denna debatt att om\r\nsocialdemokratin hade fått fortsätta att regera hade\r\nvi hamnat i avgrunden. Gudrun Norberg avslutade\r\nsitt inlägg med att säga: ''Bevare Sverige för en ny\r\nsocialdemokratisk regering!''</pre><pre>Herr talman! Min parti- och utskottskollega Mats\r\nLindberg har på ett utomordentligt sätt redogjort\r\nför hur vi socialdemokrater uppfattar regeringens\r\nbrist på en offensiv näringspolitik. Låt mig\r\nemellertid göra några noteringar och kommentarer\r\ntill vissa reservationer som vi socialdemokrater står\r\nför.</pre><pre>Både i dag och tidigare har vi socialdemokrater ofta\r\nbeskyllts av en del av våra politiska motståndare för\r\natt vara näringslivsfientligt inställda. Men detta är\r\nen stor myt och är felaktigt. Jag tror att jag kan\r\npåstå att historien om vårt lands utveckling visar att\r\ndet är tack vare en framsynt inställning från såväl\r\nsocialdemokratin som fackföreningsrörelsen som\r\ndet har varit möjligt att mera rättvist både utveckla\r\noch fördela det vi gemensamt producerar.\r\nSjälvfallet blir en viktig utgångspunkt att\r\nunderstödja och underlätta för nödvändiga och\r\nfortgående strukturomvandlingar mot en alltmer\r\nhögproduktiv varu- och tjänstesektor.</pre><pre>I dag ser vi en delad bild. Exportindustrin noterar\r\nfortsatta framgångar. Detta beror till stor del på en\r\nmycket försämrad krona, dvs. en intern\r\ndepreciering på 30 %. I debatten har det talats om\r\nandra åtgärder som skulle ha underlättat precis lika\r\nmycket. Men det viktiga är att det är kronans fall,\r\nen misslyckad penningpolitik, som har lett till att\r\ndet i dag går bättre än tidigare. Men det förödande\r\när att samtidigt har hemmamarknaden nästan helt\r\nkollapsat.</pre><pre>Kjell Ericsson gjorde ett stort nummer av att vi nu\r\nnoterar en stor uppgång. Det är väl i sig bra. Det är\r\nnaturligtvis bra att det går bättre. Men det kunde\r\nha gått väsentligt bättre.</pre><pre>Vi socialdemokrater har under vår oppositionstid\r\nlagt fram förslag som kunde ha förhindrat det ras\r\nvi har upplevt. Det är naturligtvis glädjande, Kjell\r\nEricsson, att antalet konkurser har minskat med\r\n23 %. Men antag att 1 000 företag till skulle kunna\r\ngå i konkurs i år. Det innebär att det skulle vara\r\nfråga om 230 färre konkurser. Det är fortfarande\r\n770 som kommer att gå i konkurs med tanke på den\r\npolitik som bedrivs. Det är enkel matematik, Kjell\r\nEricsson.</pre><pre>Det är nödvändigt att, som vi har framhållit i vår\r\npartimotion, ta ett samlat grepp för att lösa de\r\nproblem som finns samt att skapa möjligheter för\r\nen bättre utveckling. Det innebär att fler\r\npolitikområden -- det har framhållits i debatten --\r\nmåste samverka för att skapa en god och varaktig\r\ntillväxt som kan fördelas rättvist.</pre><pre>Herr talman! Felet med den nuvarande borgerliga\r\npolitiken är en näst intill fanatisk tilltro till att\r\nmarknaden skall sköta allt. Då löses problemet av\r\nsig självt. Man tror att med hjälp av\r\nskattesänkningar på kapitalinkomster, omfattande\r\navregleringar utan konsekvensanalyser och\r\nprivatisering och utförsäljning av gemensamma\r\ntillgångar, skall alla problem bli lösta.</pre><pre>Herr talman! Den borgerliga näringspolitiken, som\r\nden hittills har redovisats, kommer inte att minska\r\nen rekordstor arbetslöshet. Den kommer inte\r\nheller att utveckla och förnya vårt näringsliv.</pre><pre>Herr talman! Jag har sedan jag trädde in i denna\r\nkammare 1985 deltagit i ett antal debatter om\r\nnäringspolitiken. Det har ofta vid dessa debatter\r\nframkommit mycket stor kritik och nästintill tjat\r\nmot de löntagarfonder som vi socialdemokrater lät\r\ninföra. Löntagarfonderna var avsedda att vid den\r\ntidpunkten justera övervinster i företag för att\r\nskapa förutsättningar för att samhällsmedborgarna\r\nskulle få en vettig pension på ålderns höst.</pre><pre>Dessa löntagarfonder blir nu ett stort gigantiskt\r\nnummer för den borgerliga regeringen.\r\nAvkastningen från dessa löntagarfonder skall bli en\r\nstor gottpåse i valrörelsen. Den skall delas ut på\r\nområde efter område. Nu är det slut på tjatet om\r\ndessa förhatliga löntagarfonder. Nu skall de\r\nanvändas, men på ett helt annat sätt än vad de var\r\ntänkta för från början.</pre><pre>Herr talman! Precis som Mats Lindberg nämnde\r\nkommer det att krävas fasta spelregler. Det gäller\r\npå energipolitikens område. Det gäller på\r\nskattepolitikens område. En återgång till 1991-års\r\nskatteuppgörelse blir nödvändig. Det var en\r\nskatteuppgörelse vi gjorde med ett annat politiskt\r\nparti. Företrädare för Industriförbundet stod\r\nbakom denna skatteuppgörelse. Det är nödvändigt\r\nmed rättvisa också i skattesystemet. Jag delar de\r\nuppfattningar som har redogjorts från talarstolen\r\ntidigare, dvs. vad som nu har skett är en\r\növervältring av skattekostnader på vanliga\r\ninkomsttagare.</pre><pre>Det krävs en god lönsamhet, som skall användas till\r\nproduktiva investeringar och till insatser som höjer\r\nde anställdas kompetens och till utveckling av en\r\nbättre arbetsorganisation.</pre><pre>Det krävs en bättre kapitalförsörjning, och som\r\ntidigare sagts bör utvecklingsfonderna eller\r\nutvecklingsbolagen, som de numera kallas, få\r\nbättre utlåningsresurser. Detta har vi också givit\r\nuttryck för i en av de reservationer som Mats\r\nLindberg har berört.</pre><pre>Herr talman! Uppfinnare och innovatörer bör\r\nenligt oss socialdemokrater få ett bättre stöd än det\r\nsom föreslås i propositionen. Det gäller bl.a. en\r\nstärkt rådgivningsverksamhet vid produktråden,\r\nsom bör byggas ut. Dessutom bör ett bättre stöd ges\r\ntill Svenska Uppfinnareföreningens verksamhet.\r\nDetta har vi utvecklat i reservation nr 6, till vilken\r\njag härmed yrkar bifall.</pre><pre>I reservation nr 7 pekar vi på att det behövs bättre\r\noch prioriterade åtgärder för att stödja och utveckla\r\nkvinnors företagande. Det var med tillfredsställelse\r\nsom jag noterade Gudrun Norbergs inlägg i den\r\ndelen av debatten om näringspolitiken. Vi\r\nkonstaterar att det finns stora\r\nutvecklingsmöjligheter bland kvinnliga företagare\r\noch att internationell statistik visar att det är\r\nkvinnliga företagare som ökar mest bland små och\r\nmedelstora företag. Vi socialdemokrater är\r\növertygade om att våra konkreta förslag om stöd till\r\nutbildning, kunskapsöverföring, rådgivning m.m.\r\nkommer att ge kvinnor bra förutsättningar att\r\netablera sig som företagare.</pre><pre>Jag ber att få yrka bifall till reservation nr 7.</pre><pre>I reservationerna nr 9, 11 och 12 utvecklar vi\r\nsocialdemokraater hur man bör öka insatserna på\r\nolika områden för små och medelstora företag. Vi\r\nvill speciellt framhålla behovet av att ge bättre stöd\r\ntill svenska företag som skall konkurrera på den\r\nnumera utvidgade europeiska marknaden. Vi anser\r\ndet dessutom motiverat med en bättre\r\nkompetensutveckling både för enskilda\r\narbetstagare och för småföretagare för att de skall\r\nkunna tillgodogöra sig möjligheterna på de nya\r\nteknikområden som växer fram.</pre><pre>Jag ber att få yrka bifall till reservationerna nr 9, 11\r\noch 12.</pre><pre>Vi har i reservationerna nr 16 och 23 tagit upp\r\nfrågor som berör stöd till\r\nStandardiseringskommissionens verksamhet och\r\nforskning och utveckling inom livsmedelsindustrin.\r\nVi menar att båda dessa ändamål förtjänar en\r\nbättre behandling än vad som anges i\r\npropositionen.</pre><pre>Jag yrkar följaktligen bifall till reservationerna nr\r\n16 och 23.</pre><pre>Låt mig så till sist, herr talman, med glädje\r\nkonstatera att vi har fått en majoritet av utskottets\r\nledamöter att lyfta fram den kooperativa\r\nföretagsformen och stödet till kooperativ\r\nutveckling. Det finns i dag inom EU en mycket klar\r\nmedvetenhet om den kooperativa företagsformens\r\nbetydelse och framtidsutsikter. Riksrevisionsverket\r\nhar på regeringens uppdrag utvärderat det statliga\r\nstödet till lokala kooperativa utvecklingscentra,\r\nLKU. Man har kommit fram till att lokala\r\nkooperativa utvecklingscentra gör en fantastisk\r\ninsats.</pre><pre>LKU:s rådgivningstjänster tas till stor del i anspråk\r\nav icke traditionella företagare. Kunderna är i\r\nmycket stor utsträckning kvinnor, i vissa fall upp till\r\n90 %. Till dem som efterfrågar dessa tjänster hör\r\nlandsbygdsbefolkning och arbetshandikappade.</pre><pre>Lokala kooperativa utvecklingscentra bidrar till att\r\nskapa arbetstillfällen, ofta i glesbygd. En försiktig\r\nberäkning visar att LKU under 1992 bidragit till att\r\nskapa 300 nya kooperativa företag. Dessa har i sin\r\ntur givit inemot 1 300 nya arbetstillfällen.</pre><pre>Många av de arbetstillfällen som LKU bidrar till att\r\nskapa i kooperativa företag skulle troligtvis inte ha\r\nkommit till stånd i andra företagsformer.\r\nRiksrevisionsverkets bedömning är att LKU:s\r\nverksamhet från den synpunkten ger ganska bra\r\nvaluta för insatta medel.</pre><pre>Herr talman! Det hade varit glädjande om\r\nnäringsminister Per Westerberg hade kunnat delta\r\ni denna debatt. Jag har av ett pressmeddelande om\r\nhans engagemang denna vecka förstått att han har\r\nviktigare frågor att sköta. Han har bl.a. i dag träffat\r\nrepresentanter för Träinformation AB och Trätek\r\npå Ingenjörshuset här i Stockholm och talat om\r\nträvarubranschens möjligheter. Det är att beklaga,\r\nherr talman, att det inte finns mycket mer om\r\nsådana frågor i propositionen.</pre><pre>Jag såg i morse näringsministern på TV i en\r\ndiskussion med vår företrädare i näringspolitiska\r\nfrågor Anders Sundström debattera privatiseringen\r\nav statliga företag. Vi kommer efter behandlingen\r\nav detta betänkande här i kammaren att diskutera\r\nstatlig företagsamhet.</pre><pre>Under diskussionen gjordes en\r\ntelefonundersökning av vilka som är förespråkare\r\nför respektive motståndare till en fortsatt\r\nprivatisering av statlig verksamhet. Ca 4 000\r\nmänniskor ringde under morgonen, och av dem var\r\n67 % motståndare till och 33 % för en fortsatt\r\nprivatisering. Det märkliga var, herr talman,\r\nnäringsministerns kommentar till att bara 33 % var\r\nförespråkare för en privatisering. Han svarade att\r\nde som förespråkar en privatisering kanske är trötta\r\npå morgonen. Herr talman! Jag tycker att åtskilligt\r\nav den näringspolitik av borgerlig tappning som vi\r\nser visar på mycket av trötthet.</pre><pre>Anf. 47  ROLAND LÉBEN (kds) replik:</pre><pre>Herr talman! Mitt erkännande av\r\nsocialdemokratins förtjänster är inte krystat, men\r\ndet betyder inte att jag uppskattar den ekonomiska\r\npolitik som fördes på 80-talet. I januari 1986 väckte\r\nkds genom Alf Svensson en ekonomisk-politisk\r\nmotion som beskrev det scenario som då redan\r\nhade gillrats upp genom den socialdemokratiska\r\npolitiken. Förslag till åtgärder anvisades för\r\nundvikande av ett scenario som olyckligtvis kom att\r\nförverkligas. Bland betydande orsaker till den\r\ndjupa krisen kan man peka på socialdemokraternas\r\noförmåga att samla sig till viktiga beslut om den\r\nekonomiska politiken.</pre><pre>Beträffande LKU-verksamheterna gäller att man i\r\nnuläget inte vill ha mer medel. Civildepartementet\r\nhar inte önskat mera medel. Jag har\r\ndubbelkontrollerat detta. Hade behovet och viljan\r\natt använda ett par miljoner extra verkligen funnits,\r\nhade vi kunnat enas om detta.</pre><pre>Avslutningsvis vill jag bara konstatera att jag visste\r\natt Ny demokrati tror på den typ av\r\nopinionsundersökninger där man betalar för att på\r\nett 071-nummer få lämna sin meningsyttring men\r\natt jag inte trodde att socialdemokratin hade börjat\r\nanvända sådana metoder. Många ansvarskännande\r\nmänniskor har för länge sedan, av flera orsaker,\r\nspärrat möjligheterna att använda 071-nummer.\r\nDet känns litet främmande att börja tro på sådana\r\nhär metoder.</pre><pre>Anf. 48  REYNOLDH FURUSTRAND (s)\r\nreplik:</pre><pre>Herr talman! Det har sagts mycket under\r\nmorgontimmarna om den ekonomiska politiken\r\noch orsakerna till de problem som vi har i vårt\r\nsamhälle för närvarande. Mats Lindberg har\r\nmycket frikostigt tagit åt sig en del av den kritik som\r\nvi socialdemokrater naturligtvis måste tåla när det\r\ngäller slutet av 80-talet.</pre><pre>Men jag understryker vad Mats Lindberg sade: Det\r\nföreslogs från borgerligt håll mycket litet av\r\nåtgärder som skulle ha kunnat förhindra detta.\r\nTvärtom klagade man över att det var för litet av\r\navreglering. Den gick för långsamt och borde ha\r\nsnabbats på. Det var budskapet från de borgerliga\r\nvid den tiden.</pre><pre>Den ekonomiska politik som fördes på 80-talet bär\r\nvi naturligtvis ett ansvar för, men påstå inte att man\r\nfrån borgerligt håll ville bromsa utvecklingen!\r\nTvärtom ville man spä på den ytterligare.</pre><pre>Det är vidare viktigt att konstatera att\r\nCivildepartementet säger att det finns tillräckligt\r\nmed pengar till den lokala kooperativa\r\nutvecklingsverksamheten. Men detta får stå för\r\nCivildepartementets räkning. När vi träffar dem\r\nsom verkar på lokala kooperativa centra ute i\r\nlandet förstår vi att detta inte alls stämmer.\r\nPengarna borde i stället kanaliseras åt ett annat\r\nhåll.</pre><pre>Anf. 49  ROLAND LÉBEN (kds) replik:</pre><pre>Herr talman! Jag har fått ett annat intryck av LKU-\r\nverksamheten ute i landet. För övrigt är det\r\nnaturligtvis riktigt, som Mats Lindberg säger, att\r\ndet när det gäller oppositionens roll naturligtvis är\r\nfråga om en växelverkan.</pre><pre></pre><pre>För att få en bra regeringspolitik behöver man ha\r\nen bra opposition. Det är också viktigt att tänka på\r\ni dagens situation. Det finns givetvis ett gemensamt\r\nansvar. Jag ville dock lyfta fram exempel på hur\r\ntydligt Alf Svensson beskrev just det framtida\r\nscenario som skulle undvikas och som senare tyvärr\r\nblev verklighet. Det går att läsa i riksdagens\r\nhandlingar.</pre><pre>Anf. 50  REYNOLDH FURUSTRAND (s)\r\nreplik:</pre><pre>Herr talman! Det finns ingen anledning att länge\r\ndiskutera på vilket sätt vi skall använda medel för\r\natt stärka de lokala kooperativa\r\nutvecklingscentrumen och deras verksamhet. När\r\nvi läser den regionalpolitiska proposition som lades\r\nfram förra veckan ser vi att det är där som man vill\r\nöka anslagen och lägga pengarna. Det är man alltså\r\ninte motståndare till, men det är man när det gäller\r\nnäringspolitiken rent allmänt.</pre><pre>Sedan till detta med att citera vad olika\r\npartiföreträdare och partiordförande säger. Jag kan\r\nvilligt erkänna att inte heller jag tror på att det\r\nligger någon vetenskap i den undersökning som\r\ngjordes i morse. Jag såg den som en indikation på\r\nvad folk faktiskt tycker i en speciell politisk\r\nsakfråga.</pre><pre>Alf Svensson gjorde scenarion över ekonomisk\r\npolitik, och han får naturligtvis stå för sin\r\nuppfattning. Låt mig referera Alf Svenssons\r\nuppfattning om ekonomisk politik. Han skrev i en\r\nartikel i tidningen Dagen för några veckor sedan\r\nnågot som är ganska signifikativt för hur den\r\nekonomisk-politiska debatten förs i kds tappning.</pre><pre>Han skrev följande: Den kristna etiken är bl.a. att\r\nuppoffra sig, att stå på den svages sida och att vara\r\ntolerant. Det är också utifrån den kristna etiken vi\r\nmedverkar till att ta bort en samhällsekonomiskt\r\nskadlig dubbelbeskattning av riskkapital.</pre><pre>På vilket sätt skulle en dubbelbeskattning av\r\nriskkapital vara samhällsekonomiskt skadlig,\r\nRoland Lében?</pre><pre>Anf. 51  OLLE LINDSTRÖM (m) replik:</pre><pre>Herr talman! Reynoldh Furustrand känner sig\r\nförnärmad över att det framkommit att\r\nSocialdemokraterna skulle föra en näringsfientlig\r\npolitik eller ha en näringsfientlig inställning. Jag\r\nkan förstå det.</pre><pre>Jag vill inte beskylla Socialdemokraterna för att\r\nmedvetet vara näringsfientliga. Men den\r\nnäringspolitik som bedrivs kan i varje fall inte\r\nbetraktas som näringsvänlig. Om vi går tillbaks till\r\nerfarenheterna från 80-talet vet vi att det under\r\nvartenda ett av de socialdemokratiska\r\nregeringsåren skedde ständiga regleringar, ständiga\r\nskattehöjningar och ständiga försämringar för\r\nnäringslivet.</pre><pre>De erfarenheterna har också näringslivet tagit till\r\nsig. Det är därför som man är rädd för en\r\nsocialdemokratisk regering till hösten. Man säger\r\nt.ex. att man är orolig för att den politik som nu förs\r\ninte skulle kunna vara långsiktig. Reynoldh\r\nFurustrand säger här att Socialdemokraterna är för\r\nfasta spelregler, och det har också andra sagt förut\r\ni talarstolen.</pre><pre>Vad är det då för fasta spelregler? För det första har\r\nvi erfarenheterna från tidigare socialdemokratiska\r\nregeringsår. För det andra har vi de beslut som\r\nfattats i denna kammare under denna\r\nmandatperiod. På punkt efter punkt har man sagt\r\nnej till alla förbättringar för näringslivet, trots att\r\nman har vetat att konkurrenskraften försämrades\r\nkraftigt i slutet av 80-talet och början av 90-talet.\r\nFör det tredje har förslag framlagts i den\r\nsocialdemokratiska ekonomiska motionen i\r\njanuari. Det är förslag om höjda skatter,\r\nåterinförande av regleringar och annat.</pre><pre>Jag tror att Reynoldh Furustrand måste förstå att\r\ndet i vart fall utifrån en borgerlig näringspolitik är\r\nganska främmande att tro att vi inte skulle tala om\r\nför socialdemokratiska ledamöter i denna kammare\r\nvad som egentligen pågår. Ni har ett budskap från\r\nnäringspolitiska företrädare och talesmän ute i\r\nlandet i olika debatter och ett annat budskap i\r\nriksdagen, med olika former av nej-sägande. Det\r\ninger inget förtroende.</pre><pre>Reynoldh Furustrand sade också att\r\nhemmamarknaden hade kollapsat och talade om\r\narbetslösheten. Det är naturligtvis viktigt att vi ser\r\ntill att vi försöker förbättra läget. Det har faktiskt\r\nvisat sig, framför allt de senaste månaderna, att\r\narbetslösheten har gått ner, och i går kom ganska\r\nklara besked om att läget på hemmamarknaden\r\nockså är på väg uppåt.</pre><pre>Anf. 52  REYNOLDH FURUSTRAND (s)\r\nreplik:</pre><pre>Herr talman! Vi skulle kunna föra en ganska lång\r\noch intensiv debatt om grunder och orsaker till\r\nproblem i ekonomin och i samhället, Olle\r\nLindström. Jag skall inte föra in allför mycket.</pre><pre>Jag vill om inte annat påminna Olle Lindström om\r\nåren 1976--1982. Vi som har jobbat med politik\r\nunder ett antal år -- och det utgår jag ifrån att Olle\r\nLindström har gjort -- har mycket klart för oss vad\r\nsom hände. Omläggningen av den dåvarande\r\nekonomiska poltiken ledde till ökad arbetslöshet\r\noch ökad utslagning. Det ledde till en\r\nvinstfördelning som inte var fördelaktig för\r\nsamhället, utan för kapitalägare. Vi ser exakt\r\nsamma mönster nu i 90-talets början.</pre><pre>Det vi socialdemokrater fick ta itu med när vi kom\r\ntillbaka till regeringsmakten 1982 var att restaurera\r\nekonomin, att se till att företagen fick möjligheter\r\natt bli livskraftiga, att utveckla arbetsmarknaden\r\nsamt skapa flera och varaktiga jobb. Det är de\r\njobben som nu med i stort sett samma ekonomiska\r\ninstrument håller på att forslas undan. Kom inte\r\noch tala om att det var den socialdemokratiska\r\npolitiken på 80-talet som fördärvade allting, Olle\r\nLindström! Då talar Olle Lindström inte sanning.</pre><pre>Verkligheten är den att skattesänkningar för\r\nnärvarande inriktas till fel grupper. Att\r\nkapitalägare får stora skattesänkningar gynnar\r\nfaktiskt inte vare sig i det korta eller det långa\r\nperspektivet näringsverksamheten särskilt mycket.\r\nOm min kollega från Nyköping, Per Westerberg,\r\nfår en skattesänkning på 7 miljoner kronor på sitt\r\naktieinnehav blir det inte bättre\r\nnäringslivsverksamhet i Nyköping, om man inte\r\nstatsar pengarna på näringsverksamhet. Det är\r\ndetta som är verkligheten, Olle Lindström.</pre><pre>Vi är inte motståndare till att företag skall få ha\r\nvinster. Vi tvångsbeskattar inte företag för vårt\r\nhöga nöjes skull. Vi ser till att det sker en rättvis\r\nfördelning av de resurser som vi gemensamt\r\nproducerar. Det är skillnaden mellan moderat och\r\nsocialdemokratisk politik.</pre><pre>Anf. 53  OLLE LINDSTRÖM (m) replik:</pre><pre>Herr talman! Jag tror säkert att det begicks misstag\r\näven under åren 1976--1982, Reynoldh Furustrand.\r\nMen man skall också komma ihåg att det var\r\ntvunget med en företagsakut under den tiden på\r\ngrund av vad som hände därförinnan. Nu skall vi\r\nkanske inte alltför mycket gå in på det som varit,\r\nutan vi skall titta framåt.</pre><pre>Det är därför jag menar att det är viktigt att också\r\nSocialdemokraterna ser till att det blir fasta\r\nspelregler och inte bara skriver det och säger det. I\r\nden politik som det redogörs för i utskottet och här\r\ni kammaren är det absolut inte fråga om några fasta\r\nspelregler.</pre><pre>Sedan tog Reynoldh Furustrand också upp frågan\r\nom skatterna. Det är alldeles självklart, att om man\r\nskall få riskkapital och kapital till nya projekt, nya\r\nföretag och nya innovationer måste det till en\r\ngynnsam beskattning för att kapitalet skall komma\r\nfram. Det är just detta som den nuvarande\r\nregeringen har sett till att skapa.</pre><pre>Det är alldeles självklart att det också kommer fram\r\npengar från företagare och kapitalägare,\r\ntillsammans med upplåning på olika sätt. Det är\r\ngrunden för att kunna skapa nya arbetstillfällen och\r\nskapa nya företag. Det är detta som ni har sagt nej\r\ntill. Ni säger faktiskt nej till arbetsskapande\r\nåtgärder. Det är det som är problemet med\r\nSocialdemokraterna.</pre><pre>Ni talar om att minska arbetslösheten, säger att\r\nregeringen gör för litet och att borgerligheten inte\r\nägnar sig åt detta. Samtidigt säger ni nej till\r\nvartenda arbetskraftsskapande projekt och beslut\r\nsom vi har föreslagit. Det är problemet, Reynoldh\r\nFurustrand.</pre><pre>Anf. 54  REYNOLDH FURUSTRAND (s)\r\nreplik:</pre><pre>Herr talman! Jag kan lugna Olle Lindström på en\r\npunkt: Vi skall se till att det blir fasta spelregler och\r\nett bättre näringsklimat. Men för det krävs en\r\nsocialdemokratisk regeringsseger i höst, så att\r\nnäringslivet, arbetsmarknaden, vet vad man har att\r\nrätta sig efter. Det är fullständigt meningslöst att\r\nåstadkomma skattelättnader för mig och Olle\r\nLindström, som är höginkomsttagare, om inte\r\nnäringslivet har någon möjlighet att utveckla den\r\nskattesänkning som vi då får.</pre><pre>Om det finns möjligheter för oss att köpa\r\nskattkammarväxlar eller andra papper som är\r\nbättre räntabelt än att sätta in våra pengar på\r\nbörsen kommer kanske Olle Lindström, och t.o.m.\r\njag, att välja den vägen av kapitalinvestering. Det\r\när det allvarliga, Olle Lindström. De\r\nskattesänkningar som genomförts och som man gör\r\nett stort bravurnummer av leder inte till att utveckla\r\nnäringslivet. Det krävs fasta spelregler på\r\nenergiområdet, som jag sade tidigare, och på\r\nskatteområdet. Vi var överens med Folkpartiet om\r\nen skatteuppgörelse som innebar att man\r\nbeskattade arbete och kapital likvärdigt. Det gör\r\nman inte längre. Vi socialdemokrater skall se till att\r\ndet blir fasta spelregler när Socialdemokraterna\r\nvinner valet i höst. Det kan Olle Lindström och\r\nandra vara övertygade om.</pre><pre>Anf. 55  KJELL ERICSSON (c) replik:</pre><pre>Herr talman! Även Reynoldh Furustrand tar upp\r\nkronans depriciering som det enda allena\r\nsaliggörande för att det går bra för Sverige i dag.\r\nJag har bemött Mats Lindberg tidigare i denna\r\nfråga och talat om orsakerna. De är många fler än\r\nkronans depriciering, inte minst\r\nskattesänkningarna, som för småföretagen är 14\r\nmiljarder kronor. Jag upprepar: För småföretagen\r\när skattesänkningarna 14 miljarder kronor. Det har\r\nstor betydelse, och det kommer att få ännu större\r\nbetydelse, att småföretagaren kan ha kvar pengar i\r\nsitt eget företag för investering i stället för att\r\nanvända dem till skatt. Det är ju så vi vill att de skall\r\nha det också.</pre><pre>Men det verkar nästan som att socialdemokraterna\r\när besvikna över att det börjar gå bra för Sverige\r\nnu. Man verkar missnöjd över att kurvorna börja\r\npeka uppåt. Jag förstår inte riktigt varför. Skall vi\r\ninte vara glada och tacksamma över att det äntligen\r\nhar vänt och att Sverige kan producera och\r\nexportera mer och att nya arbetstillfällen ges? Är\r\ndet inte bra? Är det inte positivt? Det verkar nästan\r\nsom att Reynoldh Furustrand i stället är litet\r\nbesviken över situationen, och det förstår jag inte\r\nriktigt.</pre><pre>Det sägs vidare att det inte händer så mycket i\r\nSverige. Men det investeras väldigt mycket i\r\nSverige i dag; jag har själv personlig kontakt med\r\nmånga företag. Det gäller inte bara de stora\r\nföretagen Ericsson och Volvo utan företag som\r\nSvanbord och Svanskog, Lars Höglund i Töcksfors\r\noch Sjunne i Charlottenberg. Jag kan räkna upp en\r\nlång rad företag som investerat och nyanställt.\r\nDessutom uppvisar företagen i dag en stor övertid,\r\nsom förmodligen så småningom också övergår till\r\narbetstillfällen. Det visar att vi är på rätt väg. Det\r\nskall vi vara tacksamma för.</pre><pre>Vid debatterna om näringspolitiken under de\r\nsenaste åren har riskkapitalförsörjningen varit en\r\nstor fråga. I dag har det inte sagts så mycket om\r\nden, och det kan jag förstå. Det börjar nämligen att\r\nlösa sig på både det ena och det andra hållet.\r\nNuvarande regering har faktiskt ökat riskkapitalet.\r\nDet statliga engagemanget har ökat från 4 miljarder\r\ntill 12 miljarder kronor under de senaste åren. Det\r\nförhållandet har getts ett stort erkännande från alla\r\ndem som sysslar med dessa frågor. Utbudet i dag av\r\nriskkapital är stort, men det kan göras ännu bättre.\r\nMen det riskkapital som i dag finns har denna\r\nregering medverkat till.</pre><pre>En rad andra åtgärder, som inte har diskuterats i\r\ndag, har också vidtagits när det gäller forskning och\r\nutveckling. Förra året gjordes en stor satsning på\r\nforskning och utveckling, vilken fullföljs även detta\r\når. Det är viktig för långsiktigheten att vi ger både\r\ngrundforskningen och den tillämpade forskningen\r\nstörre möjligheter. Det får man nu genom dessa\r\nsatsningar.</pre><pre>Vi har också infrastruktursatsningar. Det har aldrig\r\ngjorts så stora satsningar på vägar, järnvägar och\r\nkommunikationer som i dag. Allt detta skall leda\r\ntill ett bättre näringsklimat, och det har det också\r\ngjort. Det gör att svenska företag har mycket goda\r\nförutsättningar att hävda sig i fortsättningen.</pre><pre>Anf. 56  REYNOLDH FURUSTRAND (s)\r\nreplik:</pre><pre>Herr talman! Låt mig besvara det sist sagda först.\r\nSatsningarna på infrastrukturella åtgärder hälsas\r\nnaturligtvis med tillfredsställelse. Det var precis\r\nsådana förslag som vi socialdemokrater lade fram\r\nhösten 1990 och våren 1991, innan vi förlorade\r\nvalet. Vi reserverade faktiskt medel för dessa\r\ninfrastrukturella satsningar. På olika områden hade\r\nvi skjutit fram positionerna. En del av detta\r\nförsöker man nu från borgerligt hålla göra ett stort\r\nseger- och bravurnummer av. Det är precis som att\r\nni hade föreslagit dessa satsningar som faktiskt\r\nförberetts sedan lång tid tidigare.</pre><pre>I mitt anförande, Kjell Ericsson, sade jag att\r\nkronans depriciering är grundorsaken till att det går\r\nbra för svenska företag. Detta är omvittnat av\r\nföretagsledare och ekonomer, både i Sverige och\r\nutomlands. I kombination med andra effekter\r\nförstärks detta naturligtvis, men dessa effekter,\r\nKjell Ericsson, har en verkan åt ett annat håll. I dag\r\nhar vi en långtidsarbetslöshet som håller på att bli\r\nförödande. På vilket sätt bedriver Kjell Ericsson en\r\nbra näringspolitik, en politik som tar sikte på att\r\nmänniskor inte blir långtidsarbetslösa? På vilket\r\nsätt bedriver Kjell Ericsson en näringspolitik som\r\ngör att unga människor får framtidstron tillbaka\r\noch som gör att de vill satsa på ett industriellt\r\narbete? De är de grundläggande frågorna. Men\r\nmed den politik som jag kan utläsa av regeringens\r\nproposition, som bär Per Westerbergs namn, finns\r\ninte den typen av näringspolitiskt långsiktigt\r\ntänkande; det är det beklagliga.</pre><pre>Den politik som har bedrivits har kostat oerhört\r\nmycket för svenska folket. Låt oss se till att rätta till\r\ndetta, alla var och en på sitt sätt. Jag välkomnar\r\nKjell Ericsson i en konstruktiv debatt här i dag.</pre><pre>Anf. 57  KJELL ERICSSON (c) replik:</pre><pre>Herr talman! Jag har alltid försökt att vara\r\nkonstruktiv i mina debatter. Det är det som leder\r\nframåt. Det har avgörande betydelse att man kan\r\ndriva frågor framåt som driver vårt land framåt och\r\nsom ger det svenska näringslivet de bästa\r\nförutsättningarna att klara sig. Det är grunden till\r\nvår välfärd i vårt land. Vi kan väl vara överens om\r\natt ett fungerande näringsliv som genererar medel\r\noch resurser till allt det goda vi önskar är grunden.\r\nGenom den politik som nu förts vill vi åstadkomma\r\ndenna goda grund, den goda jordmånen, för\r\nföretagarna i vårt land.</pre><pre>Jag återgår till frågan om infrastrukturen. För\r\nupplysnings skull kan jag säga att under det sista\r\nåret av Socialdemokraternas mandatperiod vid\r\nmakten utgjorde satsningarna på infrastrukturen 4\r\nmiljarder kronor. Förra året, med nuvarande\r\nregering, utgjorde satsningarna 13 miljarder. Det\r\nhandlar alltså om en tredubbling, som innebär att\r\nväldigt mycket har åstadkommits vad gäller de\r\nstora vägarna, men också vad gäller de små\r\nvägarna. Ända ut på det finmaskiga\r\nglesbygdsvägnätet har det gjorts satsningar med\r\ndessa medel, och det är viktigt.</pre><pre>Arbetslösheten är ett oerhört väsentligt problem,\r\nsom vi har jobbat hårt med. Vi har vidtagit\r\nkortsiktiga åtgärder för arbetslösa, inte minst\r\nåtgärder avseende ungdomar genom\r\nungdomspraktikplatser, ALU-projekt och\r\nutbildning. På det viset har vi sett till att\r\nungdomarna kommer ut i arbetslivet för att få\r\npraktik och erfarenhet och för att få en bättre\r\nutbildning. Det har satsats mycket på utbildning,\r\noch det kommer att satsas mycket. Utbildning är ju\r\nen framtidsinvestering för våra ungdomar.</pre><pre>I det sammanhanget vill jag lyfta fram en sak. Vi\r\nutbildas i stor utsträckning i dag till att bli\r\nlöntagare. Jag tycker vi kan vara överens om att i\r\nframtiden satsa mer på utbildning av entreprenörer.\r\nDet behövs nya företagare. De måste då få\r\nentreprenörsutbildning, både på gymnasienivå och\r\npå högskolenivå. Det är något som man mer bör\r\nlyfta fram. Jag har t.ex. nämnt regionalpolitiken i\r\ndag. Där tas dessa aspekter fram. Det är viktigt att\r\nge unga människor chansen att utbilda sig till\r\nentreprenörer på gymnasieskolan och på\r\nhögskolan.</pre><pre>Slutligen vill jag ta upp frågan om kvinnligt\r\nföretagande. Gudrun Norberg beskrev det mycket\r\nbra. Det är bara för mig att instämma i allt det hon\r\nsade. Men det har gjorts många åtgärder från denna\r\nregerings sida via NUTEK som bistått med\r\nrådgivning och kompetenshöjande åtgärder.\r\nNUTEK har också uppdrag att redovisa och att\r\nkomma med förslag om ytterligare åtgärder som\r\nbör genomföras vad gäller kvinnligt företagande.</pre><pre>Vad gäller regionalpolitiken finns ju mikrostödet på\r\n20 000 kr för att starta småföretag. Det stödet har\r\nmånga kvinnor visat stort intresse för. Det\r\ngenerella småföretagarstödet på 15 % bidrar också\r\ntill intresset -- det finns så mycket på detta område.\r\nRegeringen har alltså vidtagit denna viktiga åtgärd,\r\noch viktiga åtgärder kommer även fortsättningsvis\r\natt vidtagas. Kvinnligt företagande är en oerhört\r\nangelägen fråga.</pre><pre>Anf. 58  REYNOLDH FURUSTRAND (s)\r\nreplik:</pre><pre>Herr talman! Jag delar Kjell Ericsson uppfattning\r\natt det bör göras väsentligt mer för att höja\r\nkompetensen och kunskapen i vårt samhälle, både\r\nför dem som finns inom industrin i dag i olika\r\nbefattningar och för dem som skall finnas där i\r\nframtiden. Det är då litet märkligt att vi inte har\r\nkunnat förena oss, så att vi socialdemokrater inte\r\nhade behövt reservera oss vad gäller\r\nkompetenshöjning och kunskap för företagare i\r\nvårt land. Vi socialdemokrater har faktiskt\r\nreserverat oss till förmån för det. Det hade vi\r\nsluppit om Kjell Ericsson före dagens debatt hade\r\ntänkt så som han nu redovisar i kammaren. Dessa\r\nfrågor är viktiga.</pre><pre>Det är samma sak vad gäller kvinnligt företagande.\r\nI en reservation har vi socialdemokrater sagt att vi\r\nvill gå något längre och snabbare än regeringen. Jag\r\nupplever att Kjell Ericsson lurpassar. Jag vill också\r\nunderstryka att det finns oerhört mycket. Jag har i\r\nutvecklingsbolaget i mitt eget län sett hur man mer\r\noch mer ''pushar'' fram verksamheter som är\r\nriktade mot kvinnliga företagare. Men de säger att\r\ndet inte räcker. Det stora och avgörande bekymret\r\när möjligheterna för både kvinnliga och manliga\r\nföretagare att få riskkapital. Det är ett problem som\r\nvi tidigare har pekat på i en reservation.</pre><pre>Jag tror att det behövs en ny näringspolitik, Kjell\r\nEricsson. Vid mina resor runt om i landet -- jag är\r\nväl en av dem som Olle Lindström riktar in sig på --\r\nträffar jag vid olika förekomster företagare, och jag\r\nfår då klart för mig att det behövs en näringspolitik\r\nsom är fast och konsekvent, en näringspolitik som\r\när inriktad på en Europamarknad, där Sverige är en\r\nviktig komponent i den stora, fantastiska\r\nutvecklingen. Jag tror att den näringspolitiken\r\nkommer efter höstens val.</pre><pre>Anf. 59  JAN BACKMAN (m):</pre><pre>Herr talman Jag avser att i detta inlägg göra några\r\nkorta kommentarer till betänkandets avsnitt\r\nForskning och utveckling inom livsmedelsindustrin.</pre><pre>Inledningsvis konstaterar jag med tillfredsställelse\r\natt utskottet bedömer att svensk livsmedelsindustri\r\nhar goda förutsättningar att kunna hävda sig på en\r\nöppen Europamarknad och att den har potential att\r\nbli en framgångsrik exportnäring. Behovet av\r\nökade forsknings- och utvecklingsinsatser\r\npoängteras, och i denna förändringsprocess bör\r\nenligt utskottets mening staten och industrin\r\nsamarbeta.</pre><pre>Industrins egna insatser har varit mycket olika,\r\nbl.a. beroende på den höga andelen företag som\r\nverkar inom den skyddade sektorn av branschen.\r\nDet är rimligt att anta att man i en annan\r\nmarknadssituation kan förvänta sig att fler företag\r\nnår upp till den FoU-andel som de redan i dag\r\nkonkurrensutsatta kan visa upp, t.ex. Svenska\r\nNestlé AB, eller ungefär 3 % av förädlingsvärdet,\r\nenligt de mest aktuella siffrorna. Det kan jämföras\r\nmed massa- och pappersindustrin, som är en annan\r\nbransch som drar nytta av Sveriges naturliga\r\nråvaror och där man sedan mitten på 80-talet har\r\nökat sina FoU-insatser från i storleksordningen 2\r\ntill 4 % av förädlingsvärdet.</pre><pre>Min första kommentar gäller FoU-verksamhetens\r\nlokalisering inom livsmedelsindustrin och det\r\nråvarulevererande jordbruket. Det är viktigt att\r\nman i detta sammanhang utnyttjar de upparbetade\r\nsamverkansformer mellan branschen och\r\nuniversitetsforskningen som finns etablerade i\r\nSkåne. Jordbruket och livsmedelsindustrin\r\ntillsammans har, inte minst i EG-perspektivet, här\r\nett av sina kärnområden -- detta trots att\r\nsysselsättningen har minskat mellan 1970 och 1992\r\nfrån 40 100 till 14 600 i jordbruket, från 14 100 till\r\n12 500 i den skyddade livsmedelsindustrin och från\r\n7 300 till 5 800 i den konkurrensutsatta\r\nlivsmedelsindustrin. Det krävs kraftfulla insatser i\r\nalla led för att bryta denna utveckling.\r\nFörhoppningsvis kan den från olika håll\r\naktualiserade tanken på ett\r\nindustriforskningsinstitut inom livsmedelsindustrin\r\nlokaliserat till Skåne förverkligas inom ramen för\r\nden nya forskningspolitiken.</pre><pre>Min andra kommentar gäller relevansen i\r\nuniversitetets livsmedelsforskning. I en artikel i\r\ntidskriften Livsmedelsteknik nr 3/1994 beskrivs\r\nnågra av de nya produkter som just nått fram till\r\nmarknaden och som har sitt ursprung i\r\nforskningsinsatser vid Lunds universitet. Det första\r\nverkligt ''funktionella'' livsmedel som tagits fram i\r\nlandet är hälsodrycken ProViva från\r\nSkånemejerier, och nya metoder för\r\nkvalitetsbedömning av jordbruksprodukter finns\r\nredan. En ny bantningsdryck, ett instrument för\r\nmjölkvalitetsbestämning, en metod för\r\nframställning av ett nytt kommersiellt\r\nvegetabilieprotein, en ny teknik för industriell\r\nframställning av skalad potatis och ett sätt att ta\r\nfram tillsatsfria torkade äppelbitar som inte\r\nbrunfärgas är på gång, och nya produkter kommer.\r\nFramställningen av dessa produkter utmärks av\r\nindustrisamarbete, kvalificerad teknologi och\r\ntvärvetenskap. Ett tjugotal forskare med ett tiotal\r\nspecialiteter har samverkat. En central roll har\r\nIdeon Agro Food spelat genom att förmedla olika\r\nindustrikontakter.</pre><pre>Min slutsats blir att detta fungerande\r\nforskningssamarbete, som redan har\r\nuppmärksammats av den nya teknikbrostiftelsen\r\noch där verksamheten vid Lantbruksuniversitetet i\r\nAlnarp självfallet också har en viktig roll att spela,\r\nmåste få möjlighet att etablera sig som en tung\r\nsamarbetspartner till NUTEK, SJFR och andra\r\nanslagsbeviljande instanser inom\r\nlivsmedelsområdet. Härigenom skulle\r\nmöjligheterna till exportframgångar och därmed\r\ntryggad framtid för de svenska\r\nlivsmedelsföretagen, deras leverantörer och\r\nanställda kunna förverkligas.</pre><pre>Herr talman! Jag yrkar bifall till betänkandets\r\nhemställanspunkter utom vad gäller mom. 15, 16,\r\n17, 24 och 40, där jag i stället yrkar bifall till\r\nreservationerna.</pre><pre>Anf. 60  ROLF L NILSON (v) replik:</pre><pre>Herr talman! Det är kanske fel att kalla det här\r\nreplik. Jag skulle helt enkelt vilja instämma i Jan\r\nBackmans beskrivning och hans synpunkter på\r\nbetydelsen av den forskning och utveckling som\r\nbedrivs vid Lunds universitet och de institut som\r\nhan nämner. Det är beklagligt att Jan Backman inte\r\ntycker att han kan rösta för det ökade anslag till ett\r\nprogram för livsmedelsteknisk forskning som\r\nbegärs i en reservation till betänkandet.</pre><pre>Anf. 61  BO G JENEVALL (nyd):</pre><pre>Herr talman! Tänk om vi kunde ägna oss mer åt\r\nsakfrågorna än åt partipolitik! Då tror jag faktiskt\r\natt våra väljare skulle bli väldigt glada.</pre><pre>Bengt Dalström, som är Ny demokratis huvudman\r\ni näringsutskottet, har utvecklat vår syn på ett\r\nmycket fint sätt. Jag tänker därför koncentrera mig\r\npå en del av det hela, som han har överlåtit till mig.\r\nDet gäller en motion som vi har väckt om\r\nriskkapital för kvinnligt företagande.</pre><pre>Riksdagen har ju beviljat en ansenlig summa till\r\nriskkapital för företagande, men 51 % av svenska\r\nfolket får inte del av detta kapital. Varför får de inte\r\ndet? Jo, det beror för det första på att de är kvinnor\r\noch för det andra på att de begär för litet kapital.\r\nDet är ganska konstigt.</pre><pre>Varför kan de inte få del av pengarna? Ja, det beror\r\npå en av felaktigheterna i skrivningen när\r\nrikskapitalbolagen tillsattes, i fråga om att de skulle\r\nbörsnoteras. Genom att de här bolagen skall\r\nbörsnoteras har de väldigt svårt att hantera mindre\r\nbelopp och samtidigt få lönsamhet. Det tar\r\nnämligen lika lång tid att arbeta med ett mindre\r\nbelopp som med ett större.</pre><pre>När vi nu har konstaterat detta och vet att en grupp\r\ninte får del av detta kapital borde vi göra någonting\r\nåt det.</pre><pre>Det är med ett stort intresse som jag har deltagit i\r\narbetet i utskottet. Jag konstaterar att vi är ganska\r\növerens. Men då kommer partipolitiken in igen och\r\nsätter hinder i vägen för ett förnuftigt förslag.</pre><pre>Jag har haft förmånen att delta i arbetet i olika\r\nutskott, och jag tycker att ledamöterna i\r\nnäringsutskottet är en samling människor med\r\nsärskilt goda idéer och sunt förnuft. Om vi hade fått\r\nägna oss åt sakfrågorna är jag övertygad om att vi\r\nskulle ha kommit fram till en annan slutsats i\r\nutskottet.</pre><pre>Dessutom är ju i alla fall en tredjedel av\r\nledamöterna i riksdagen kvinnor. Jag vill fråga: Var\r\nfinns de kvinnliga ledamöterna i alla partier i den\r\nhär frågan? Jag kan tala om att många av dem har\r\nvarit i kontakt med mig och framfört att man borde\r\ngenomföra det här. Jag har då sagt: Gå då till era\r\npartiledningar och se till att ni får stöd för det här\r\nså att vi kan genomdriva det. Men det bidde inte\r\nens en tumme -- trots att vi var mycket, mycket nära\r\natt få igenom detta.</pre><pre>I det sammanhanget vill jag hålla med om det som\r\nGudrun Norberg tidigare sade när hon talade om\r\nvissa problem för kvinnorna i näringslivet. Men jag\r\nvill då fråga Gudrun Norberg varför hon inte\r\narbetade mer för att den här motionen skulle\r\nbifallas. Även Kjell Ericsson instämde i sitt\r\nanförande i att kvinnorna har sådana problem.</pre><pre>När man talar om riskkapital -- det gör många, och\r\ndet har också gjorts från kammarens talarstol i\r\ndag -- talar man mycket om Atle och Bure. Som\r\nkammaren vet har jag varit mycket engagerad i den\r\nfrågan. Det är fullständigt felaktigt att tala om Atle\r\noch Bure! Ni vet mycket väl att Atle och Bure inte\r\nskall syssla med direkta investeringar. Enligt vad vi\r\nhär i kammaren har bestämt skall de syssla med\r\nindirekta investeringar, och det är också precis vad\r\nde gör. Det blir tal om direktinvesteringar bara om\r\ndet rör sig om litet större belopp och om\r\ninvesteringar av annan karaktär. Men det är alltid\r\nAtle och Bure man använder i debatten. Jag kan\r\nförstå att näringslivet gör det och att journalisterna\r\ngör det, men jag förstår inte att ni gör det som\r\nborde veta bättre!</pre><pre>Det är Atles och Bures dotterbolag som skall sköta\r\nden saken. Jag tycker faktiskt att ni är dåligt\r\ninformerade om vad som egentligen sker.\r\nFramemot valrörelsen kommer ni nog att kunna\r\nkonstatera att det har hänt och händer betydligt\r\nmer än vad ni tror. Men det är ett problem med de\r\nriktigt små satsningarna, och det är också därför\r\nsom vi har förändrat de utvecklingsbolag som nu\r\nkommer att sjösättas. Jag hoppas också att den här\r\ndebatten och det här betänkandet skall tränga\r\nigenom till de nya styrelserna och ledningarna, så\r\natt de verkligen tar itu med ''den kvinnliga\r\nproblematiken''.</pre><pre>Så till ett annat område som inte har berörts i\r\ndebatten. Jag saknar faktiskt en mer pragmatisk\r\nnäringspolitik med avseende på den framtida\r\nkopplingen till EU, speciellt när det gäller\r\nföretagen. Jag tycker att det skulle behövas litet\r\nstörre framsynthet för att så att säga lära de svenska\r\nföretagen vad det är för förhållanden de skall ge sig\r\nin i rent tekniskt och -- inte minst --\r\nmarknadsmässigt. Där tror jag att man kan göra\r\nmycket mer när det gäller informationsteknologi.</pre><pre>Det gläder mig att regeringen har för avsikt att satsa\r\nen hel del pengar på att utveckla\r\ninformationsteknologin. Jag hoppas då att man inte\r\nglömmer bort den delen när det gäller vårt inträde\r\ni EU. Jag var för ett par månader sedan i Bryssel\r\noch blev då varse att EU faktiskt har en undermålig\r\ninformationsteknologi. Det gör det här ännu mer\r\nangeläget.</pre><pre>Eftersom vårt parti nyligen har varit väldigt\r\nmediefokuserat vill jag till sist framhålla att vår\r\npartistämma -- till skillnad mot vad ni har läst i\r\npressen -- såvitt jag vet var den lugnaste\r\npartistämma som förekommit i något parti i Sverige\r\nunder de senaste trettio åren. Medierna kan\r\nverkligen rapportera på ett underligt sätt!</pre><pre>Jag vill också understryka att vi inte har för avsikt\r\natt förändra partiets riktning eller att förändra vår\r\npolitik. Vi har precis samma fina partiprogram som\r\nvi har haft hela tiden. Vi bedriver en lika\r\nkonsekvent politik nu som tidigare -- även om en\r\ndel kan ha en annan uppfattning på den punkten.\r\nSkillnaden är att det är slut med att lägga oss platt\r\nför regeringen. Vi för vår politik, vi för fram den,\r\nvi kommer att strida för den och vi kommer att gå\r\nde vägar som ger det resultat som vi vill uppnå.</pre><pre>För att undvika missförstånd vill jag också\r\nunderstryka att vi är ett borgerligt, icke-socialistiskt\r\nparti som arbetar med sakpolitik. Med det slutar\r\njag, herr talman.</pre><pre>Anf. 62  BO NILSSON (s):</pre><pre>Herr talman! Svenska varvsföretag har under flera\r\når varit strykpojke inom näringspolitiken. Såvitt\r\njag förstår har rädslan för nya stora subventioner\r\nblockerat regeringskansliet och framför allt\r\nnäringsminister Per Westerberg.</pre><pre>Några exempel som jag kan anföra är att Vägverket\r\nmed statliga subventioner beställt flera stålbroar i\r\nNorge och Finland. Och för att ta ett exempel från\r\nfartygssektorn kan jag nämna att en vägverksfärja\r\nfaktiskt har beställts i Egypten.</pre><pre>När man ser ut över varvsvärlden kan man\r\nkonstatera att nästan alla länder lämnar någon form\r\nav stöd till sin varvsindustri men också till annan\r\ntyngre produktion. Som nämns i betänkandet\r\navvecklade vi vårt stöd den 15 januari 1993. Sedan\r\ndess har svenska företag förlorat flera och stora\r\norder, och dessutom har tyvärr flera företag gått i\r\nkonkurs.</pre><pre>Jag gläder mig emellertid åt att näringsutskottet\r\ntillstyrkt min motion. Äntligen, skulle jag vilja\r\nsäga.</pre><pre>Utskottets skrivning på s. 54 är som jag ser det\r\nstark. Utskottet uttalar där att det noga bör prövas\r\n''att under våren 1994 vidta åtgärder som kan\r\nförbättra konkurrenssituationen för svensk\r\nvarvsnäring. EKN bör sålunda skyndsamt redovisa\r\nsitt uppdrag till regeringen.''</pre><pre>Vidare säger utskottet att regeringen bör vidta\r\nåtgärder ''som syftar till att varvsnäringen i Sverige\r\nfår likvärdiga konkurrensförhållanden med\r\nvarvsindustrin inom OECD''.</pre><pre>När det gäller den förhandling som pågår inom\r\nOECD -- Kjell Ericsson tog upp just den frågan i\r\nsitt anförande -- vill jag säga att jag definitivt ställer\r\nupp på att man bör kunna avveckla subventionerna\r\ntill varvsindustrin inom OECD-området. Hade\r\nman gjort det skulle jag inte ha skrivit motionen.\r\nAtt avveckla subventionerna över hela linjen hade\r\nvarit den bästa lösningen. Då hade det blivit\r\nkonkurrens på lika villkor. Men så länge som det\r\ninte är det tycker jag att vi i Sverige bör ha samma\r\nmöjligheter och samma regler som de andra\r\nländerna tillåter sig att ha.</pre><pre>Med näringsutskottets skrivning verkar nu\r\nemellertid allt bra. Men så börjar man ändå\r\nfundera. Det räcker inte med bra texter. Kommer\r\nnäringsministern att ta uppdraget från riksdagen på\r\nallvar? Förra året när vi diskuterade det här i\r\nkammaren lovade näringsministern att följa\r\närendet. Om de andra länderna fortsatte med\r\nsubventionerna var han möjligen beredd att vidta\r\nnågon åtgärd. Mer än så blev det inte. Dessutom\r\nfinns det tyvärr en borgerlig reservation i det här\r\närendet. Detta är ett viktigt problem som väcker\r\noro.</pre><pre>Herr talman! Nu har vi chansen att ge de\r\nvarvsföretag som finns kvar i Sverige möjligheter\r\natt arbeta på samma villkor som våra\r\nkonkurrentländers varvsföretag. Låt oss ta den\r\nchansen! Men då krävs att utskottets majoritet\r\nbestår även i kammarens beslut och att regeringen\r\nsnabbt förverkligar riksdagens beslut. Jag hoppas\r\npå detta och yrkar bifall till utskottets förslag när\r\ndet gäller stödet till svensk varvsindustri.</pre><pre>Anf. 63  LARS BÄCKSTRÖM (v):</pre><pre>Herr talman! Här kommer det ännu en glad\r\nledamot! Precis som Bo Nilsson är jag glad över det\r\nhär betänkandet på en punkt, nämligen när det\r\ngäller varvsfrågan. Det är glädjande efter alla de\r\nsorger och bedrövelser som har drabbat en bransch,\r\nsom jag känner väl från min hemstad Uddevalla.</pre><pre>Uddevallavarvet lades ned, men det finns\r\nfortfarande varvsindustri i Sverige. Det finns både\r\nvarv och en underleverantörsindustri. Sedan\r\nSverige under den tidigare regeringen avvecklat allt\r\nvarvsstöd har den här branschen fått kämpa under\r\nmycket svåra villkor. Konkurrenter i andra länder\r\nhar haft ett försprång.</pre><pre>Med ett riksdagsbeslut i dag, som inkluderar ett\r\nbifall till Bo Nilssons motion och även till motionen\r\nfrån mig och Rolf Nilson, kan denna industri få\r\nrimliga konkurrensvillkor.</pre><pre>Herr talman! Det tar tid, men ibland går det i alla\r\nfall framåt. Det är glädjande. Detta är naturligtvis\r\nett direkt stöd till varvsnäringen, men indirekt kan\r\ndet också vara ett stöd till min hemregion\r\nUddevalla. Det är viktigt. Uddevalla har drabbats\r\nhårt av varvsnedläggningen, men det finns\r\nfortfarande möjligheter på varvssidan. Det finns\r\nverkstadsföretag som kan göra insatser inom den\r\nbefintliga varvsindustrin och på\r\nunderleverantörssidan.</pre><pre>Herr talman! Det är beklagligt att näringsutskottets\r\nmajoritet i detta läge inte har stött vårt andra\r\nyrkande om ett stöd till en förprojektering av ett\r\nnytt storvarv i Uddevalla. Vi har i vår motion inte\r\nbegärt att riksdagen skall ta på sig stora åtaganden\r\noch subventioner när det gäller ett sådant storvarv.\r\nDet enda vi har begärt är att riksdagen skall säga\r\natt man ställer sig positiv till att stödja\r\nförprojekteringen -- studierna -- som skall\r\nkartlägga förutsättningarna. De konsulter som\r\narbetar med projektet säger uttryckligen att de inte\r\nvill ha något generellt stöd. De vill bara ha stöd till\r\nförprojekteringen. Vi åtar oss alltså ett oerhört\r\nbegränsat risktagande för att kunna vinna mycket i\r\nandra änden. Därför, herr talman, yrkar jag bifall\r\ntill meningsyttringen från Vänsterpartiet under\r\nmom. 17.</pre><pre>Herr talman! För några veckor sedan diskuterade\r\njag skatter med biträdande finansminister\r\nLundgren, allmänt kallad skatteministern. Han\r\nsade att det gäller att se till att inte hela Sverige blir\r\nsom Uddevalla. Jag blir sällan förvånad i\r\ndebatterna, men då blev jag litet fundersam. Vad\r\nmenade ministern med det? Jag tycker nämligen att\r\nUddevalla är bra. Sedan insåg jag vad han menade.\r\nHan menade naturligtvis att hela Sverige inte skall\r\nfå de oerhört allvarliga sysselsättningsproblem som\r\nfinns i Uddevalla. Det var den insikten som\r\nministern hade. Den insikten tycks ministern vara\r\nensam om i regeringskretsen. Man gör ju ingenting\r\nåt en region där var femte person nu står utanför\r\narbetsmarknaden -- det är fakta. Det betyder att\r\ndet bor en arbetslös i vart femte hus i mitt\r\nvillaområde och i var femte lägenhet i Uddevalla.\r\nDetta är ett katastrofläge.</pre><pre>Jag har motionerat utifrån den insikt som statsrådet\r\nhar om att Uddevalla har särskilda problem och\r\nbehöver stöd. Uddevalla har även särskilda\r\nmöjligheter. Uddevalla ligger marknadsmässigt bra\r\ntill. Där finns en miljö och en kultur som talar till\r\nregionens fördel. Där finns kompetens och utbildad\r\narbetskraft. Problemet är industrisysselsättningen.\r\nDet behövs en bra offentlig sektor, men vi kan inte\r\nbara leva på den offentliga sektorn. Vi behöver\r\nindustrin.</pre><pre>De borgerliga ledamöterna i näringsutskottet har\r\nsagt att det nu går bra för industrin. Det beror inte\r\npå att det bedrivs en bra näringspolitik. Det beror\r\npå penningpolitiken. Man har bloddopat industrin\r\nmed devalvering. Tänk på oss som inte har någon\r\nindustri! I Uddevalla är man nu nere på 7 %\r\nindustrisysselsatta. Vi behöver en\r\nåterindustrialisering. Det behövs riskkapital för att\r\nkunna få i gång industrin igen. Detta inser inte\r\nnäringsutskottets borgerliga ledamöter. Det är felet\r\ni den drivna politiken.</pre><pre>I min motion har vi kommit med vissa förslag. Vi\r\nhar föreslagit en Fyrstadsfond. Vi har föreslagit att\r\nfinanseringen skall ske på ett visst sätt. Jag är inte\r\nså prestigefylld att det måste bli exakt den\r\nfinansieringsformen. Jag har lanserat en idé från\r\nMetall i vår region om att använda vissa fonder\r\ninom arbetsmarknadspolitiken, men vi kan välja\r\nandra metoder.</pre><pre>Vi kan välja att de medel som Volvo har fått och\r\nnu skall betala tillbaka till staten skall användas till\r\nnäringspolitiska satsningar i Fyrstadsregionen. Det\r\nvore rimligt. Stödet var ju avsett för regionen. Det\r\nvar inte för att stärka Volvos likviditet som man\r\nlevererade dessa pengar. Därför är det rimligt att\r\nriksdagen fattar beslut om att pengarna skall vikas\r\nför näringspolitiska satsningar i Uddevalla--\r\nfyrstads-området.</pre><pre>Herr talman! Jag vill yrka bifall till yrkande 4 i\r\nmotion 282 under mom. 6. Jag får sannolikt inte\r\nigenom det yrkandet. Då lovar jag att återkomma i\r\ndenna fråga, så att vi får fram riskkapital till\r\nregionen; vi kommer ju nu att behandla\r\nregionalpolitiken.</pre><pre>Borgerliga ledamöter av utskottet! Besök era\r\npartivänner i Uddevalla! Det är en borgerligt styrd\r\nkommun, en moderatstyrd kommun med andra\r\nborgare vid rodret. Besök dem och fråga hur\r\nverkligheten ser ut där! Då förstår ni att jag har\r\nrätt. Jag kommer att få lika rätt som jag hade i fråga\r\nom varvet. Ni kommer att tvingas att gå med på\r\ndessa motionsyrkanden. Annars får ni höra sådana\r\nord som man inte skall använda i denna kammare.\r\nNi måste ändra er på samma sätt som nu har skett.\r\nNu har vi ju fått fram en majoritet för varvsstödet.</pre><pre>Överläggningen var härmed avslutad.</pre><pre>(Beslut fattades efter 5 §.)</pre><pre>5 §  Företag med statligt ägande</pre><pre>Föredrogs</pre><pre>näringsutskottets betänkande</pre><pre>1993/94:NU16 Företag med statligt ägande (prop.\r\n1993/94:100 delvis).</pre><pre>Anf. 64  BO FINNKVIST (s):</pre><pre>Herr talman! Näringsutskottets betänkande nr 16\r\nbehandlar statliga företag. Jag vill börja med att\r\nyrka bifall till reservationerna 1, 3 och 4. Jag avser\r\natt begära votering på reservation nr 1.</pre><pre>Trots uppgörelsen om ett moratorium för\r\nutförsäljning av statliga företag har den nuvarande\r\nregeringen fortsatt med utförsäljningen i\r\noförminskad takt.</pre><pre>Om man nu i efterhand ser på det som har skett\r\nfinner man att vi socialdemokrater helt klart hade\r\nrätt när vi befarade att de statliga företagen skulle\r\nrealiseras av ideologiska skäl. Värdet på\r\nexempelvis SSAB och Celsius har nu fastställts av\r\nmarknaden. Det visar sig att rabatterna uppgår till\r\nflera miljarder kronor. Det har vi tydligen råd med,\r\ntrots ett fruktansvärt stort budgetunderskott. När\r\ndet gäller att ge rabatter och skattelättnader till\r\naktieägare saknas det inte pengar, enligt den nu\r\nförda borgerliga regeringspolitiken.</pre><pre>Vi kan tänka oss en viss utförsäljning, men den\r\nskall vara befogad av industriella orsaker. Vi tycker\r\natt sammanslagningen av Assi och Domän är bra.\r\nVi har t.o.m. efterlyst den samordningen inom det\r\nstatliga företagandet tidigare i år, men inte\r\nprivatiseringen. Vi ser ingen mening med att sälja\r\nut välskötta företag som ger vinst. Tvärtom, det tar\r\nbort kapital från andra satsningar på nya företag.\r\nVi behöver nya företag, inte ägarbyten i befintliga\r\nföretag. Det är knappast troligt att det skapar nya\r\njobb.</pre><pre>Vi tycker att staten även fortsättningsvis bör ha en\r\nbetydelsefull roll som ägare av företag inom både\r\nbasindustrin och andra branscher. Ett statligt\r\nägande är motiverat av bl.a. sysselsättnings- och\r\nregionalpolitiska skäl och behövs därutöver för att\r\nskydda viktiga naturtillgångar, såsom skog, mark\r\noch även vår vattenkraft. Dessutom måste det\r\nfinnas statliga företag som en motvikt till det\r\nprivata näringslivet.</pre><pre>Den borgerliga regeringens privatiseringsprogram,\r\nsom drivits fram av ideologiska skäl, undergräver\r\nmöjligheterna för staten att genom sina företag\r\ntrygga goda levnadsförhållanden för medborgarna\r\ni olika delar av landet.</pre><pre>En utförsäljning av naturtillgångarna skulle vidare\r\nleda till en utarmning av landsbygden. Regeringen\r\nhar dessutom inte insett den stora betydelse, inte\r\nminst från sysselsättningssynpunkt, som de statliga\r\nföretagen har i framför allt de nordliga skogslänen.</pre><pre>En privatisering kommer att leda till att det\r\nlångsiktiga ansvarstagandet som hittills varit en\r\nledstjärna för företagen ersätts av kortsiktiga\r\naffärsmässiga motiv.</pre><pre>Vi har också en reservation som behandlar\r\navsättning av mark till naturvårdsändamål. Enligt\r\nvår uppfattning innebär en privatisering av det\r\nnybildade Assidomän en risk för ett minskat skydd\r\nför områden som är värdefulla från\r\nnaturvårdssynpunkt. De riktlinjer som tidigare\r\nfastställts kan visa sig otillräckliga, eftersom\r\nAssidomäns framtida agerande endast skall baseras\r\npå affärsmässiga överväganden. Även efter\r\nförsäljningen av aktier i Assidomän kommer staten\r\natt vara majoritetsägare i bolaget. Enligt vår\r\nuppfattning skall detta inflytande utnyttjas så att\r\nbolaget tar initiativ till att ytterligare markområden\r\nskyndsamt avsätts till naturreservat på villkor som\r\när rimliga med hänsyn till Naturvårdsfondens\r\nresurser.</pre><pre>I reservation nr 4 behandlar vi närservicen. Många\r\nbutiker ute i landet är för sin överlevnad beroende\r\nav att vara ombud för olika statliga bolag, såsom\r\nTipstjänst och Apoteksbolaget. Därmed är också\r\nmånga människor för sin försörjning av dagligvaror\r\nberoende av att butikerna får ha kvar sitt\r\nombudskap på rimliga villkor.</pre><pre>Förändringar av flera slag påverkar\r\nförutsättningarna för butiker och även för aktuella\r\nbolag att upprätthålla en god servicenivå i glesbygd.\r\nVår uppfattning är att det är angeläget att det görs\r\nen kartläggning av utvecklingstendenserna och\r\nderas effekter för medborgarnas närservice. Härvid\r\nfår uppmärksammas inte bara de tekniska\r\nförändringarna, utan även de omstruktureringar av\r\nverksamhet som håller på att ske när det gäller vissa\r\nav de berörda bolagen, såsom Tipstjänst,\r\nApoteksbolaget och Posten. Vi anser att det är\r\nrimligt att de statliga företagen tar särskild hänsyn\r\ntill förhållandena i glesbygd och allmänt beaktar\r\neffekterna för närservicen när villkoren för\r\nombuden förändras.</pre><pre>Anf. 65  ROLF L NILSON (v):</pre><pre>Herr talman! Bo Finnkvist sade många kloka saker\r\nom statligt ägande. Jag skall så långt möjligt\r\nförsöka undvika att upprepa vad han sade. Jag vill\r\nbara markera att jag instämmer i det mesta.</pre><pre>Sedan den här regeringen tillträdde har vi ansett oss\r\nföranledda att markera vikten av statligt ägande. Vi\r\nser det inte som särskilt märkvärdigt utan snarare\r\nsom ett naturligt och nyttigt inslag i det svenska\r\nnäringslivet att staten är ägare till olika typer av\r\nföretag.</pre><pre>Det kanske mest naturliga är att vi har ett statligt\r\nengagemang i det man brukar kalla för\r\nbasnäringarna. Historiskt har det tillkommit genom\r\natt man har betraktat naturresurser och råvaror\r\nsom ett slags gemensam egendom, ett nationellt\r\nintresse. Det är en syn som har drivits av dem som\r\ni dag är moderater, dvs. av tidigare konservativa\r\npolitiker. De har haft en känsla för svenska\r\ntillgångar och svenska värden och för att de inte\r\nskall skingras hur som helst. Det synsättet har i viss\r\nmån fortfarande giltighet. Det gäller malmen,\r\nskogarna, älvarna och vattenkraften.</pre><pre>Det finns även andra branscher där det är rimligt\r\noch vettigt att staten är engagerad. Jag tänker\r\nframför allt på sådana branscher som brukar kallas\r\nför framtidsbranscher, där det finns spetsteknologi\r\noch där man förväntar sig en utveckling på\r\nvärldsmarknaden. Det kanske också görs stora\r\nsatsningar på forskning med samhälleliga medel\r\nparallellt med att det sker en industriutveckling.\r\nDet finns många lyckosamma exempel på ett sådant\r\nväxelspel mellan företag, forsknings- och\r\nutbildningsinsatser och statliga beställningar i\r\nsvenskt näringsliv. ABB, Telia och Vattenfall är\r\nsådana exempel. Jag skulle helst vilja slippa nämna\r\nden svenska framgångsrika försvarsindustrin, som\r\nockså har haft garanterad avsättning för sina\r\nprodukter och kompetenta beställare.</pre><pre>I de fall där det finns ett sådant samspel är det inte\r\nalls orimligt utan snarast naturligt att staten är med\r\noch äger företag.</pre><pre>I ekonomiska kriser har samhället fått vara något\r\nslags städgumma, en sista instans som får ta det\r\nsociala ansvaret även för industriproduktion. Det\r\nhar inneburit att staten har tagit över en mängd\r\nföretag som man kanske egentligen inte har\r\nplanerat att ta över. Man har ställt upp och visat\r\nsamhällsansvar. De sociala konsekvenserna hade\r\nblivit oacceptabla om staten inte hade gått in. Så\r\nvar det under den förra borgerliga\r\nregeringsperioden då man genomförde en enorm\r\nsocialisering. Så har det varit under den här\r\nregeringsperioden då Bo Lundgren mot sin vilja har\r\ntvingats socialisera banker. Det är bra att man har\r\ngjort det. Det är till nytta för samhällsekonomin.</pre><pre>En del av de företagen tycker jag att det är rimligt\r\natt staten säljer när de är städade och har\r\nförutsättningar att klara sig. Därigenom kammar\r\nman hem vinster till statskassan. Det finns ingen\r\nanledning att driva de företagen i statlig regi. Det\r\nfinns ingen anledning att driva läskedrycks- eller\r\nkorvfabriker i statlig regi. Det skall åtminstone inte\r\nvara huvudprincipen. Sådana företag bör säljas vid\r\nlämpligt tillfälle när företaget är moget och när\r\nmarknaden är mogen att ta emot företaget.</pre><pre>Vi har invändningar mot den politik som\r\nregeringen har valt. När regeringen tillträdde satte\r\nden upp en lista med 35 företag i en salig\r\nblandning -- Statens hundskola, LKAB,\r\nNordbanken m.fl. Det var en pytt i panna av\r\nföretag. Man sade att man ville ha fria händer för\r\natt sälja dessa företag. Tyvärr gav riksdagen\r\nregeringen fria händer att sälja. Ur demokratisk\r\nsynvinkel tycker jag att det är tvivelaktigt. Det\r\ninnebär att man i regeringens händer lägger\r\nansvaret för en mycket, mycket stor gemensam\r\nförmögenhet som detta ägande innebär. Riksdagen\r\nkopplas bort från ansvaret och kontrollen av\r\nregeringen när det gäller processen för\r\nförändringen av ägandet. Vi menar att det mandat\r\nsom regeringen har för försäljningen bör upphävas.\r\nNär det gäller större förändringar av det statliga\r\nägandet tycker vi att det är självklart att riksdagen\r\nskall fatta beslut. Det skall finnas ett bra\r\nbeslutsunderlag, och sedan skall man säga ja eller\r\nnej.</pre><pre>Det finns en del att säga om de privatiseringar som\r\nhar varit aktuella. Bo Finnkvist talade mycket om\r\ndem. Vi kan lämna Assidomän åt sedan. Det\r\nbolaget har man redan sålt. Affären är genomförd.\r\nVi kom för sent. De synpunkter vi hade på hur\r\nförsäljningen skulle gå till finns redovisade i\r\nbetänkandet. Jag tänker därför inte upprepa dem.</pre><pre></pre><pre>Celsius sålde man för billigt. Troligen gjorde man\r\ndetsamma med SSAB.</pre><pre>Nordbanken, som står på tur, tycker vi inte att det\r\när speciellt angeläget att sälja. Jag har litet svårt att\r\nförstå socialdemokraterna som egentligen har gått\r\nemot alla försäljningar förutom försäljningen av\r\nNordbanken där man tycks vara med på\r\nregeringens linje. Det skulle vara kul att få höra en\r\nförklaring till varför det är på det viset. Det kanske\r\när gamla åtaganden.</pre><pre>När det gäller Pharmacia, som har nämnts, och\r\nNordbanken, som också har nämnts, tycks\r\nmarknaden inte vara beredd att ta emot de\r\nföretagen nu. Det finns för litet kapital. Man stör\r\nhandeln på börsen om man går ut i stor skala med\r\nstora statliga företag nu. De signalerna tycks ha gått\r\nfram till regeringen, den verkar inte vara angelägen\r\nnu. Det är bra. Men det är just den här typen av\r\neffekter som ett ideologiskt motiverat\r\nutförsäljningsprogram kan föra med sig. Det finns\r\nen handel med företag som pågår naturligt på\r\nbörsen och som kan störas om staten vräker ut en\r\nmängd stora företag och på så vis suger åt sig det\r\nkapital som är tillgängligt för handeln.</pre><pre>En annan oerhört viktig synpunkt är att det\r\nföretagande som staten behåller drivs på ett bra\r\nsätt, att inte regering och riksdag lägger sig i den\r\ndagliga skötseln och håller på och detaljstyr. I slutet\r\nav förra regeringsperioden skapades det former för\r\nett sådant hanterande med ett ''mellanled'' mellan\r\npolitiken och företagen. Det tror jag var en bra\r\nlösning som borde ha fått utvecklas vidare. Det\r\navskaffade den här regeringen också av ideologiska\r\nskäl.</pre><pre>Med detta stöder jag de socialdemokratiska\r\nmotionerna. Jag vill inte gå längre än Bo Finnkvist\r\ngjorde, och förorsaka att vi får onödiga voteringar,\r\nutan jag instämmer i Bo Finnkvists bifallsyrkande\r\noch lämnar ifrån mig ordet.</pre><pre>Anf. 66  OLLE LINDSTRÖM (m):</pre><pre>Herr talman! Näringsutskottets betänkande 16\r\nbehandlar, förutom företag med statligt ägande,\r\nmedel till AB Göta kanal och markavsättning och\r\nnärservice.</pre><pre>Utskottet vidhåller sin tidigare uppfattning att\r\nstatens främsta uppgift inom näringspolitiken är att\r\nange generella ramar och regelsystem för\r\nföretagens verksamhet. Därför skall programmet\r\nför privatisering av statliga företag fullföljas i den\r\ntakt som marknaden tillåter.</pre><pre>De försäljningar som hitintills har gjorts har varit\r\nlyckade. Målsättningen om ägarspridning har\r\nuppnåtts. Den senaste, Assidomänförsäljningen, är\r\negentligen över all förväntan. Försäljningen av\r\nstatliga företag sker inte enbart i Sverige utan runt\r\nom i Europa. Den här politiken har haft till syfte att\r\nöka effektiviteten i respektive lands ekonomi och\r\natt öka effektiviteten i de berörda företagen, att\r\nminska statens skuldsättning samt sprida ägande\r\noch därigenom öka effektiviteten i hela det\r\nekonomiska systemet.</pre><pre>Jag vill också än en gång påminna om riksdagens\r\nbeslut om försäljning av ett flertal statliga företag.\r\nDet skulle ske genom att staten säljer dessa företag\r\ni första hand till enskilda medborgare och till\r\nanställda i respektive företag, men även till företag,\r\ninstitutioner och organisationer i Sverige och\r\nutomlands. Genom försäljningarna vill regeringen\r\nför det första skapa ägarlösningar som stärker varje\r\nenskilt företag och ökar konkurrenskraften. För\r\ndet andra vill man ge en klar rollfördelning mellan\r\nstat och näringsliv. Staten skall skapa spelreglerna\r\nmen inte själv delta i spelet. För det tredje vill man\r\nstimulera många människor att spara direkt i\r\nföretagen.</pre><pre>Jag har naturligtvis tagit del av innehållet i\r\nreservationerna. Jag kan bara konstatera att\r\nsocialdemokraterna fortfarande försvarar den\r\nsammanblandningsekonomi som för länge sedan\r\nborde vara borta. Förmågan att se fördelarna med\r\nett till en bredare allmänhet spritt ägande saknas.\r\nMan inser inte hur viktigt det är för näringsliv och\r\ntillväxt att statens uppgifter renodlas.</pre><pre>I den första reservationen skriver\r\nsocialdemokraterna att en utförsäljning av statens\r\nnaturtillgångar skulle leda till en utarmning av\r\nlandsbygden. Om det skulle finnas någon som helst\r\nsubstans i det påståendet borde utarmningen redan\r\nha skett i flertalet områden där det också finns\r\nmycket av privat ägande.</pre><pre>Även socialdemokraterna måste veta att det\r\nfaktiskt inte är så här. Vad är det egentligen för\r\nskillnad mellan naturtillgångar som ägs av staten\r\noch naturtillgångar som ägs av privata, företag eller\r\nbolag? Jag kan inte tänka mig att t.ex. skog skulle\r\nvara sämre skött eller ha ett annat värde om den ägs\r\nav staten eller om den ägs av någon annan. Det\r\nviktiga är att den används rätt, att man producerar\r\nden, avverkar den och ser till att industrin får sin\r\nråvara. Det påverkar också vår handelsbalans högst\r\nväsentligt. Detta är en av våra absolut största\r\nexportprodukter.</pre><pre>Vidare sägs att regeringen inte har insett den stora\r\nbetydelse, inte minst för sysselsättningen, som\r\nstatliga företag har framför allt i skogslänen. Jag\r\nkommer faktiskt från ett skogslän. Jag bor mitt i ett\r\nområde där det finns både statligt ägande och privat\r\nägande, både stora bolag och mindre ägare. Jag kan\r\ninte se någon skillnad i handhavandet av de s.k.\r\nnaturtillgångarna. Inte heller har jag sett någon\r\nskillnad när det gällt rationaliseringar,\r\nsysselsättning eller något annat. Det är exakt\r\ndetsamma vare sig det gäller Domänverket,\r\nnumera Assidomän, SCA, Modo eller någon\r\nannan.</pre><pre>I reservationerna tas också priset på aktierna upp.\r\nDe har enligt socialdemokraterna sålts till för lågt\r\npris. Från talarstolen har Bo Finnkvist sagt att man\r\nhar realiserat, att man har rabatterat. Om den\r\nkritiken skulle vara riktig vill jag påminna om att\r\nSocialdemokraterna sålde aktier i SSAB för\r\nväsentligt lägre pris än vad som nu har satts. Det\r\nskedde redan 1986 första gången och 1989 andra\r\ngången. Nivån på aktievärdet har varit från 70 kr\r\noch uppåt. I dag är det nästan uppåt 300. Det har\r\nvarierat upp och ned under den här tiden.</pre><pre>Innan man gick ut och sålde gjorde också olika\r\ninstitut en ordentlig prövning av var priset för\r\naktien skulle ligga. De facto måste man konstatera\r\natt det här sägs att man har förlorat 2 miljarder inte\r\nbara på SSAB-aktien utan även på andra. Men då\r\nkan man fråga sig vad som skulle ha hänt om den\r\nsocialdemokratiska näringspolitiken hade fått\r\nfortsätta. Hade det funnits något värde i SSAB att\r\nsälja? Hade man då fått in någonting? Jag tror inte\r\natt vi hade haft något intresse över huvud taget ute\r\ni näringslivet, hos aktieägare eller kapitalägare, för\r\natt placera pengar i SSAB-aktier i så fall. Då hade\r\ninte alls de här nivåerna varit på tal.</pre><pre>Det har vi sett tidigare under den helstatliga SSAB-\r\neran. Det var bara röda siffror i 33 år. Det är först\r\nnär det kom privata inslag genom att näringslivet\r\nblev delägare som det har rättats till och man har\r\nkommit på rätt köl.</pre><pre>Frågan om avsättning av mark för\r\nnaturvårdsändamål har också tagits upp av\r\nsocialdemokraterna i en reservation. På över 700\r\nplatser i landet har vi avsatt mark för\r\nnaturvårdsändamål. 1,4 miljoner hektar mark ingår\r\ninte affären utan är avsatt för naturvårdsändamål.\r\nDessutom har vi ett mycket stort antal\r\nnaturreservat och nationalparker. Därmed tycker\r\nvi att behovet är tillgodosett.</pre><pre>Närservicen är en fråga som socialdemokraterna\r\nvidare tagit upp i en reservation. Både\r\nKonsumentverket och Glesbygdsdelegationen har\r\nuppgiften att följa utvecklingen. Det kan vara svårt\r\natt tvinga Tipstjänst till att ha spellokaler på alla\r\nplatser i landet. Jag tror inte att vi har möjlighet att\r\nbesluta om det. Naturligtvis har det stor betydelse\r\nför glesbygden. Det är alldeles självklart. Man får\r\nväl följa utvecklingen.</pre><pre>Jag yrkar bifall till utskottets hemställan och avslag\r\npå de socialdemokratiska reservationerna och Ny\r\ndemokratis reservation.</pre><pre>Anf. 67  ROLF L NILSON (v) replik:</pre><pre>Herr talman! Jag bad tidigare Olle Lindström att\r\nlägga formuläret åt sidan och ta en ordentlig\r\ndiskussion om själva sakfrågorna. Att det kan vara\r\nbehövligt visas av de exempel som Olle Lindström\r\nväljer.</pre><pre>Olle Lindström tar SSAB som exempel på\r\nmisslyckat statligt ägande. Det är väl snarast ett\r\nutomordentligt exempel på hur statligt ägande har\r\ntillfört stålindustrin någonting. Man kan säga att\r\ndet statliga engagemanget var förutsättningen för\r\nen omstrukturering, rationalisering och\r\nmodernisering av SSAB och har gjort den till en av\r\nvärldens modernaste stålindustrier som det har gått\r\natt sälja.</pre><pre>En annan sak jag nämnde är Bo Lundgrens\r\nbanksocialisering, den stora socialisering av\r\nfastighetsmarknaden och av industrier som den här\r\nregeringen har tvingats genomföra i spåren av\r\nbankkrisen. Det visar hur tomma paroller om stora\r\nprivatiseringsprogram och ideologiska markeringar\r\när när verkligheten tränger sig på.</pre><pre>Jag tycker att det är bra att staten tog sitt ansvar för\r\nbankerna, som var på dekis. Det är bra att staten\r\ngår in och försöker rädda så mycket som möjligt av\r\npanterna, strama upp det hela och göra någonting\r\nav det som man har fått i sina händer. Det är inte\r\nproblemfritt. Jag vet att det finns privata företagare\r\nsom nu klagar att Securum blev en konkurrent. Jag\r\ntror att man får ta sådana olägenheter. är det\r\ngäller ägandet av skog har vi en gammal tradition i\r\nSverige. Om man går väldigt långt tillbaka kan man\r\nsäga att i princip all mark som inte uttryckligen\r\nhade några ägare var gemensam mark och skog.</pre><pre>I stora skogsländer som Canada och USA finns ett\r\npåtagligt statligt ägande. Det är inget märkvärdigt\r\nmed det. Det är ingenting som man får kalla fötter\r\nför och vill sälja ut så snabbt som möjligt, utan det\r\när helt naturligt. Det är en tillgång som man vårdar\r\noch utvecklar efter bästa förmåga. Det tycker jag är\r\nbra. Sådant har Sverige sysslat med tidigare, och\r\ndet tycker jag att man skall fortsätta med.</pre><pre>Anf. 68  OLLE LINDSTRÖM (m) replik:</pre><pre>Herr talman! Rolf L Nilson säger att staten har\r\nrationaliserat och sett till att SSAB har blivit\r\nnågonting som är av värde att sälja ut. Faktum är\r\natt det inte skedde under den helstatliga eran, utan\r\ndet har skett först sedan det kom in flera ägare i\r\nSSAB. Därmed inte sagt att inte staten haft ett\r\nengagemang och tillsatt pengar under lång tid. Det\r\nvar ganska långt tillbaka i tiden, men det var\r\nnaturligtvis viktigt vid den tidpunkten.</pre><pre>Så säger Rolf L Nilson att man tvingats till\r\nbanksocialisering, som han kallar det för. Det är\r\nalldeles rätt. Det var nödvändigt att göra att så,\r\nmen ingen ville det. När man har rättat till hela det\r\nekonomiska systemet, som kraschade under slutet\r\nav 80-talet och i början av 90-talet, skall man kunna\r\nsälja ut också sådana företag. Jag förstår inte varför\r\nman inte skulle kunna göra det.</pre><pre>När det gäller ägande av skog säger Rolf Nilson att\r\ndet är tradition i Sverige med gemensam skog. Men\r\ndet hindrar inte att man förändrar ägandet för\r\nskogen. Den sköts precis lika bra och visar upp lika\r\nstora produktionssiffror med privat som med\r\nstatligt ägande. Därför menar jag att det inte finns\r\nnågon anledning att påstå att det på något sätt\r\nskulle innebära en utarmning av landsbygden och\r\nglesbygden eller att statligt ägande skulle vara\r\nsäkrare när det gäller sysselsättning. Så har det inte\r\nvarit, åtminstone inte efter vad jag har erfarit, och\r\njag bor mitt i ett sådant område.</pre><pre>Man har i denna riksdag varit överens om att\r\nstatliga företag skall leva under samma\r\nförhållanden som privata. Då finns det väl ingen\r\nanledning att staten skall fortsätta med att både\r\nsätta spelregler och vara domare.</pre><pre>Anf. 69  ROLF L NILSON (v) replik:</pre><pre>Herr talman! Visst kan man sälja ut -- det sade jag\r\ni mitt inledningsanförande. Man kan göra det på ett\r\nordnat sätt och efter diskussion. Men varför ge sig\r\npå naturtillgångarna? Det finns ju privatägd skog.\r\nDet finns stora privata skogsbolag. Problemet är att\r\ndet är så få aktörer på den marknaden.</pre><pre>Olle Lindström tyckte inte om mitt exempel SSAB.\r\nMen låt oss ta Procordia som exempel. Staten fick\r\nsamla upp en mängd företag under rubriken\r\nStatsföretag, tillsatte kompetent ledning och satte\r\nin pengar för att strukturera om, sålde, bytte och\r\nfick en oerhört livskraftig koncern. Det var bra.\r\nSådant tycker jag att staten skall syssla med. Det är\r\nbra för samhället. Varför plocka upp en förlegad\r\nnyliberal lärobok och säga att nu plötsligt skall vi ha\r\nett stort program för att sälja ut rubbet och lämna\r\ndet till privata ägare, som ibland är duktiga men\r\nsom misslyckas ibland? Det är inte så som det låter\r\npå Olle Lindstöm, att alla privata ägare är skickliga,\r\nansvarstagande, kunniga och framåtsyftande. Det\r\nfinns en minst lika stor risk för dåligt företagande\r\nnär det sköts privat som när det sköts statligt, och\r\ndet finns en större risk för bristande långsiktighet.</pre><pre>När man säljer talar man om ägarspridning. Det är\r\nmöjligt att man lyckas med ägarspridning i första\r\nledet med Assidomän. Men vad hindrar att någon\r\nav de privata storkoncernerna dammsuger\r\nmarknaden på aktier och ökar sitt ägande, ökar\r\nkoncentrationen, eller att utländska storbolag\r\nsuger upp marknaden? Vi får i stället en ökad\r\nkoncentration, inte en ökad ägandespridning. Vi\r\nkan t.o.m. hamna i den situationen att det Sverige\r\nprivatiserar under Moderaternas ledning köps upp\r\nav ett utländskt statligt företag. Det är ingen finess\r\nmed det. Gör det lugnt och fint, plocka fram objekt\r\nsom är lämpliga att privatisera, ta en politisk\r\ndiskussion om det och fatta beslut i riksdagen. Det\r\när vi med på alla. Men den här typen av program\r\ndär man inte har tagit hänsyn till verkligheten är\r\nförlegad politik. Sverige är snart det enda land där\r\nman kör med sådant, och jag hoppas att det inte blir\r\nså länge till.</pre><pre>Anf. 70  OLLE LINDSTRÖM (m) replik:</pre><pre>Herr talman! Rolf L Nilson säger att man inte skall\r\nsälja ut naturtillgångar. Jag ställde en fråga i mitt\r\nanförande: Vad är det för skillnad på\r\nnaturtillgångar som staten äger och på de\r\nnaturtillgångar som andra äger och sköter? Det\r\nviktiga är ju att man använder de resurser som vi\r\nhar. Det visar sig också genom exporten av\r\nskogsråvara, som uppgår till 50--56 miljarder\r\nkronor. Då spelar det inte så stor roll vem som är\r\nägare. Huvudsaken är att det ger sysselsättning,\r\nekonomi och utvecklingsmöjligheter för företagen.</pre><pre>När det gäller ägarspridning har det ju faktiskt,\r\nRolf L Nilson, varit övertecknat vid de flesta av\r\ndessa försäljningar. Folk vill och har intresse av att\r\nköpa aktier i olika företag, givetvis inte bara i de\r\nstatliga som det här fallet gäller.</pre><pre>Rolf L Nilson sade att man skulle ta det lugnt. De\r\när inte emot en försäljning, men de vill att man skall\r\nta det lugnt. Det är just det som man har gjort. Man\r\nhar anpassat försäljningen av de statliga företagen\r\ntill det som marknaden tillåter. Det är ju det som vi\r\nhar gjort under den här mandatperioden, och\r\ndärför har det inte blivit så många försäljningar.\r\nDet är klart att det rör sig om stora tal, allra helst\r\nnär det gäller bl.a. Assidomän. Men vi har alltså\r\ntagit det lugnt. Verkligheten är så, att man får\r\nanpassa utbudet till det som marknaden tillåter.\r\nDärför har vi vilat på en del försäljningar.</pre><pre>Anf. 71  BO FINNKVIST (s) replik:</pre><pre>Herr talman! Olle Lindström sade att\r\nutförsäljningarna av statliga företag hade varit\r\nlyckade, och det har de ju varit. Men för vem? I\r\nefterhand kan man konstatera att det hade gått att\r\nfå ut mer pengar för dessa företag än vad som blev\r\nfallet. Nu är företagen värderade.</pre><pre>Olle Lindström tog upp SSAB som ett exempel.\r\nStörre delen av nuvarande SSAB är ju företag som\r\ntidigare har varit privatägda. Dessa företag fick\r\nstaten under 80-talet ta över. Sedan strukturerade\r\nman om svensk stålindustri. Om SSAB hade sålts\r\nföre 1982, är jag säker på att det inte hade funnits\r\nen enda köpare, eftersom det inte fanns något\r\nvärde i företaget. SSAB gick då med stora förluster.\r\nDetta fick staten under den socialdemokratiska\r\nregeringsperioden ordna upp genom att man\r\nskapade ett förvaltningsbolag, vilket vi också har\r\nefterlyst för styrning av de statliga företagen.</pre><pre>I den föregånde debatten om näringspolitik\r\nefterlyste Olle Lindström fasta spelregler. Men man\r\nkan i dag få den uppfattningen att sådana saknas\r\ninom den statliga företagssektorn. Vad man med\r\nden nuvarande regeringspolitiken i dag vet om de\r\nstatliga företagen är att de är till salu, och det gäller\r\nför alla företag som är uppräknade. Men man vet\r\ningenting om när dessa företag skall säljas. De har\r\nen förvaltning som styr direkt under\r\ndepartementen. Detta förhållande kan inte vara\r\nbra för företagen. Vi har därför lagt fram förslag\r\nom att detta skall rättas till genom ett\r\nförvaltningsbolag.</pre><pre>När det gäller syssesättning och sådana frågor har\r\nstatligt ägande av Domäns skogar inneburit en\r\ntrygghet i de glesare delarna av landet. Man kunde\r\nvara säker på att det bedrevs ett bra skogsbruk som\r\nvar framåtsyftande.</pre><pre>Anf. 72  OLLE LINDSTRÖM (m) replik:</pre><pre>Herr talman! Bo Finnkvist sade att försäljningarna\r\nhade varit lyckade men att man borde ha kunnat få\r\nin mer pengar. När man bestämmer priset för en\r\naktie gör man det utifrån den situation som råder\r\nvid det tillfället. När det gäller dessa försäljningar\r\nhar ju regeringen tagit till sig den expertis som\r\nfinns. Olika institutioner har fått ge anbud på\r\nungefär hur mycket aktierna kunde tänkas vara\r\nvärda. I tre fyra fall blev värderingen ganska\r\nlikvärdig. Därför kan det nog sägas att man\r\nhamnade så nära verkligheten som det var möjligt.</pre><pre>Jag vill än en gång säga att värdet på aktierna har\r\nju inte tillkommit av en slump, vare sig det gäller\r\nSSAB eller något annat bolag. Det har bedrivits en\r\nnäringspolitik under den här mandatperioden som\r\nhar bidragit till att det har blivit lönsamhet i\r\nnäringslivet och att man har kunnat göra vinster.\r\nÄven om socialdemokraterna säger sig ha ordnat\r\nupp SSAB en gång i tiden, visade ändå 80-talet att\r\nman inte gjorde några vinster -- det var ju röda\r\nsiffror överallt. Det är först nu som läget för SSAB\r\nhar förbättrats med ca 1 miljard i vinst jämfört med\r\nåret innan. Detta gav naturligtvis en skjuts på\r\naktiens värde, att se ett företag med den\r\nframåtandan. Enbart sänkningen av energiskatten\r\noch arbetsgivaravgifterna, som socialdemokraterna\r\nröstade nej till, innebar ca 200 miljoner för SSAB.\r\nDet är sådant här som man också måste beakta när\r\nman talar om att vi har realiserat statliga tillgångar.\r\nDet är inte på det sättet.</pre><pre>När det återigen gäller fasta spelregler avsåg jag\r\nden näringspolitik som socialdemokraterna står för.\r\nNi har ett budskap utanför detta hus och ett annat\r\ninne här. Det är inte fasta spelregler, och det är\r\ndärför som näringslivet är oroligt för att det kan\r\nmisslyckas i höst och att det kan bli en\r\nsocialdemokratisk regering. Näringslivet, vare sig\r\ndet är statligt eller privat, vill ha fasta spelregler,\r\noch det har inte socialdemokraterna visat prov på\r\natt de klarar av.</pre><pre>Anf. 73  BO FINNKVIST (s) replik:</pre><pre>Herr talman! Jag konstaterade i mitt förra inlägg att\r\nutförsäljningarna av statliga företag hade varit\r\nlyckade. Men det gällde de som har köpt företagen.\r\nDet är staten som har förlorat pengar.</pre><pre>När det gäller fasta spelregler tror jag att det är\r\nviktigt för dessa företag att de har en trygg ägare.\r\nAlla 35 företag kan inte säljas samtidigt. Därför\r\nvore det säkert fördelaktigt för företagen om man\r\nlevde upp det uppgjorda moratoriet, så att det inte\r\nskedde så här snabba förändringar och\r\nutförsäljningar. Detta skapar en osäkerhet i\r\nföretagen, och det är inte bra.</pre><pre>Det är litet magstarkt av Olle Lindström att säga att\r\nföretagen går bra, vilket de inte gjorde under 80-\r\ntalet. Under 80-talets rekonstruktion av de statliga\r\nföretagen under socialdemokratisk ledning blev det\r\nekonomiska resultatet bra. Det är detta som den\r\nborgerliga regeringen nu utnyttjar genom att sälja\r\nut dessa företag. Men i höst, efter valet, med en\r\nförhoppningsvis annan politisk majoritet i denna\r\nkammare kan det bli en vettig politik även inom det\r\nhär området. Det innebär att de statliga företagen\r\nkan behållas. Det är en bra företagsgrupp. Vi\r\ntycker också att de kan säljas ut om det är\r\nindustriellt riktigt, men man skall inte göra det av\r\nideologiska skäl.</pre><pre>Anf. 74  OLLE LINDSTRÖM (m) replik:</pre><pre>Herr talman! Bo Finnkvist talar om osäkerheten\r\nnär man säljer ut företag. För att ta exemplet\r\nSSAB, så har det sålts ut aktier vid tre tillfällen,\r\nmycket försiktigt. Någon osäkerhet för företaget\r\nskulle det aldrig kunna bli. Tvärtom har man gjort\r\ndet på ett sådant sätt som gjordes från början av\r\nSocialdemokraterna såväl 1986 och 1989 som 1992.\r\nDetta visar att man inte i något hänseende har gått\r\nfort fram. Det är likadant med Assidomän, där man\r\ninte säljer ut allt utan ser vad marknaden tillåter. På\r\nså sätt skapas säkerhet och fasta spelregler i\r\nföretagen.</pre><pre>Men än en gång, Bo Finnkvist, måste fasta\r\nspelregler skapas genom en bra näringspolitik. Då\r\nkan man inte komma med ständiga förändringar\r\nsåsom skattehöjningar och sådant som bara leder\r\ntill försämrad tillväxt och risk för osäkerhet med\r\nvaluta m.m.</pre><pre>Fasta spelregler är viktiga. Jag hoppas att vi kan\r\nvara överens om det även i framtiden, därför att det\r\nbetyder så mycket för Sveriges totala ekonomi. Jag\r\nhoppas verkligen att socialdemokraterna tänker\r\nefter och inte genomför alla de 15 punkter som de\r\nredovisat om skattehöjningar och statliga\r\nregleringar.</pre><pre>Anf. 75  BENGT DALSTRÖM (nyd):</pre><pre>Herr talman! Vi i Ny demokrati vill med anledning\r\nav betänkandet yrka bifall till vår reservation, där\r\nvi säger att Privatiseringskommissionen bör\r\nintensifiera sitt arbete med privatiseringen av de\r\nöronmärkta statliga företagen i enlighet med mom.\r\n1 i reservation 2.</pre><pre>I övrigt biträder vi utskottets förslag när det gäller\r\nstatliga företags ansvar för närservicen. Jag vill bara\r\nfästa uppmärksamhet på ett särskilt yttrande i\r\nsammanhanget. Jag utgår från att regeringen i\r\nhanteringen av denna fråga kommer att tillgodose\r\nglesbygdsbutikernas behov av att även\r\nfortsättningsvis kunna erbjuda sina kunder de\r\ntjänster som man nu erbjuder som ombud för\r\nTipstjänst, Apoteksbolaget, Systembolaget etc.</pre><pre>Jag yrkar alltså bifall till utskottets hemställan i\r\növrigt.</pre><pre>Överläggningen var härmed avslutad.</pre><pre>Beslut</pre><pre>NU15 Näringspolitik</pre><pre>Mom. 1 (näringspolitikens inriktning)</pre><pre>1. utskottet</pre><pre>2. res. 1 (s)</pre><pre>3. res. 2 (nyd)</pre><pre>4. men. i motsvarande del (v)</pre><pre>Förberedande votering 1:</pre><pre>20 för men.</pre><pre>13 för res. 2</pre><pre>271 avstod</pre><pre>45 frånvarande</pre><pre>Förberedande votering 2:</pre><pre>127 för res. 1</pre><pre>22 för res. 2</pre><pre>159 avstod</pre><pre>41 frånvarande</pre><pre>Huvudvotering:</pre><pre>150 för utskottet</pre><pre>123 för res. 1</pre><pre>35 avstod</pre><pre>41 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>71 m, 28 fp, 26 c, 24 kds, 1 -</pre><pre>För res. 1:</pre><pre>123 s</pre><pre>Avstod:</pre><pre>1 m, 22 nyd, 10 v, 2 -</pre><pre>Frånvarande:</pre><pre>15 s, 8 m, 5 fp, 5 c, 2 kds, 1 nyd, 4 v, 1 -</pre><pre>Mom. 2 (statens aktier i förvaltningsaktiebolagen\r\nAtle och Bure)</pre><pre>1. utskottet</pre><pre>2. res. 3 (s)</pre><pre>Votering:</pre><pre>173 för utskottet</pre><pre>135 för res. 3</pre><pre>41 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>72 m, 28 fp, 26 c, 24 kds, 22 nyd, 1 -</pre><pre>För res. 3:</pre><pre>123 s, 10 v, 2 -</pre><pre>Frånvarande:</pre><pre>15 s, 8 m, 5 fp, 5 c, 2 kds, 1 nyd, 4 v, 1 -</pre><pre>Mom. 5 (AP-fondens placeringsrätt)</pre><pre>1. utskottet</pre><pre>2. res. 5 (s)</pre><pre>Kammaren biföll utskottets hemställan med\r\nacklamation.</pre><pre>Mom. 6 (regionala riskkapitalsatsningar)</pre><pre>Yrkanden:</pre><pre>1. utskottet</pre><pre>2. mot. N282 yrk. 4 (v)</pre><pre>Votering:</pre><pre>292 för utskottet</pre><pre>13 för mot.</pre><pre>2 avstod</pre><pre>42 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>118 s, 72 m, 28 fp, 26 c, 24 kds, 22 nyd, 2 -</pre><pre>För mot.:</pre><pre>3 s, 9 v, 1 -</pre><pre>Avstod:</pre><pre>1 s, 1 v</pre><pre>Frånvarande:</pre><pre>16 s, 8 m, 5 fp, 5 c, 2 kds, 1 nyd, 4 v, 1 -</pre><pre>Mom. 7 (stöd till uppfinnare)</pre><pre>1. utskottet</pre><pre>2. res. 6 (s)</pre><pre>Votering:</pre><pre>173 för utskottet</pre><pre>134 för res. 6</pre><pre>42 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>72 m, 28 fp, 26 c, 24 kds, 22 nyd, 1 -</pre><pre>För res. 6:</pre><pre>122 s, 10 v, 2 -</pre><pre>Frånvarande:</pre><pre>16 s, 8 m, 5 fp, 5 c, 2 kds, 1 nyd, 4 v, 1 -</pre><pre>Mom. 8 (stöd till kvinnors företagande)</pre><pre>1. utskottet</pre><pre>2. res. 7 (s)</pre><pre>3. res. 8 (nyd)</pre><pre>Förberedande votering:</pre><pre>137 för res. 7</pre><pre>22 för res. 8</pre><pre>147 avstod</pre><pre>43 frånvarande</pre><pre>Huvudvotering:</pre><pre>149 för utskottet</pre><pre>135 för res. 7</pre><pre>21 avstod</pre><pre>44 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>72 m, 27 fp, 26 c, 23 kds, 1 -</pre><pre>För res. 7:</pre><pre>123 s, 10 v, 2 -</pre><pre>Avstod:</pre><pre>1 kds, 20 nyd</pre><pre>Frånvarande:</pre><pre>15 s, 8 m, 6 fp, 5 c, 2 kds, 3 nyd, 4 v, 1 -</pre><pre>Mom. 9 (nätverk för småföretag)</pre><pre>1. utskottet</pre><pre>2. res. 9 (s)</pre><pre>Votering:</pre><pre>173 för utskottet</pre><pre>135 för res. 9</pre><pre>41 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>72 m, 28 fp, 26 c, 24 kds, 22 nyd, 1 -</pre><pre>För res. 9:</pre><pre>123 s, 10 v, 2 -</pre><pre>Frånvarande:</pre><pre>15 s, 8 m, 5 fp, 5 c, 2 kds, 1 nyd, 4 v, 1 -</pre><pre>Mom. 12 (kompetensutveckling för företagare)</pre><pre>1. utskottets hemställan med godkännande av\r\nutskottets motivering</pre><pre>2. utskottets hemställan med godkännande av\r\nmotiveringen i res. 11(s)</pre><pre>Kammaren biföll utskottets hemställan med\r\nacklamation.</pre><pre>Mom. 14 (anslaget Småföretagsutveckling)</pre><pre>Utskottets hemställan bifölls.</pre><pre>Mom. 15 (likabehandling av kooperativa företag)</pre><pre>1. utskottet</pre><pre>2. res. 13 (m, fp, c, kds)</pre><pre>Kammaren biföll utskottets hemställan med\r\nacklamation.</pre><pre>Mom. 16 (stöd till kooperativ utveckling)</pre><pre>1. utskottet</pre><pre>2. res. 14 (m, fp, c, kds)</pre><pre>Kammaren biföll utskottets hemställan med\r\nacklamation.</pre><pre>Mom. 17 (stöd till varvsindustrin)</pre><pre>1. utskottet</pre><pre>2. res. 15 (m, fp, c, kds)</pre><pre>3. men. i motsvarande del (v)</pre><pre>Förberedande votering:</pre><pre>Meningsyttringen, som ställdes mot res. 15, bifölls\r\nmed acklamation.</pre><pre>Huvudvotering:</pre><pre>157 för utskottet</pre><pre>150 för res. 15</pre><pre>42 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>122 s, 1 fp, 22 nyd, 10 v, 2 -</pre><pre>För res. 15:</pre><pre>1 s, 71 m, 27 fp, 26 c, 24 kds, 1 -</pre><pre>Frånvarande:</pre><pre>15 s, 9 m, 5 fp, 5 c, 2 kds, 1 nyd, 4 v, 1 -</pre><pre>Mom. 21 (Standardiseringskommissionen)</pre><pre>1. utskottet</pre><pre>2. res. 16 (s)</pre><pre>Votering:</pre><pre>171 för utskottet</pre><pre>131 för res. 16</pre><pre>47 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>72 m, 27 fp, 25 c, 24 kds, 22 nyd, 1 -</pre><pre>För res. 16:</pre><pre>118 s, 1 fp, 10 v, 2 -</pre><pre>Frånvarande:</pre><pre>20 s, 8 m, 5 fp, 6 c, 2 kds, 1 nyd, 4 v, 1 -</pre><pre>Mom. 24 (geologisk undersökningsverksamhet)</pre><pre>1. utskottet</pre><pre>2. res. 17 (m, fp, c, kds)</pre><pre>Votering:</pre><pre>161 för utskottet</pre><pre>147 för res. 17</pre><pre>41 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>122 s, 3 fp, 2 c, 22 nyd, 10 v, 2 -</pre><pre>För res. 17:</pre><pre>1 s, 72 m, 25 fp, 24 c, 24 kds, 1 -</pre><pre>Frånvarande:</pre><pre>15 s, 8 m, 5 fp, 5 c, 2 kds, 1 nyd, 4 v, 1 -</pre><pre>Christer Lindblom (fp) anmälde att han avsett att\r\nrösta nej men markerats har röstat ja.</pre><pre>Mom. 25 (prospektering)</pre><pre>1. utskottet</pre><pre>2. res. 18 (s)</pre><pre>Votering:</pre><pre>170 för utskottet</pre><pre>135 för res. 18</pre><pre>44 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>72 m, 26 fp, 26 c, 24 kds, 21 nyd, 1 -</pre><pre>För res. 18:</pre><pre>122 s, 1 nyd, 10 v, 2 -</pre><pre>Frånvarande:</pre><pre>16 s, 8 m, 7 fp, 5 c, 2 kds, 1 nyd, 4 v, 1 -</pre><pre>Mom. 28 (allmän inriktning av teknisk forskning\r\noch utveckling)</pre><pre>1. utskottet</pre><pre>2. res. 20 (s)</pre><pre>Votering:</pre><pre>173 för utskottet</pre><pre>135 för res. 20</pre><pre>41 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>72 m, 28 fp, 26 c, 24 kds, 22 nyd, 1 -</pre><pre>För res. 20:</pre><pre>123 s, 10 v, 2 -</pre><pre>Frånvarande:</pre><pre>15 s, 8 m, 5 fp, 5 c, 2 kds, 1 nyd, 4 v, 1 -</pre><pre>Mom. 29 (kunskapsförsörjning för den\r\nträråvarubaserade industrin)</pre><pre>Yrkanden:</pre><pre>1. utskottet</pre><pre>2. res. 21 (s)</pre><pre>Kammaren biföll utskottets hemställan med\r\nacklamation.</pre><pre>Mom. 31 (VT-delegationen)</pre><pre>1. utskottet</pre><pre>2. res. 22 (s)</pre><pre>Votering:</pre><pre>173 för utskottet</pre><pre>135 för res. 22</pre><pre>41 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>72 m, 28 fp, 26 c, 24 kds, 22 nyd, 1 -</pre><pre>För res. 22:</pre><pre>123 s, 10 v, 2 -</pre><pre>Frånvarande:</pre><pre>15 s, 8 m, 5 fp, 5 c, 2 kds, 1 nyd, 4 v, 1 -</pre><pre>Mom. 32 (forskning och utveckling inom\r\nlivsmedelsindustrin)</pre><pre>1. utskottet</pre><pre>2. res. 23 (s)</pre><pre>Votering:</pre><pre>173 för utskottet</pre><pre>135 för res. 23</pre><pre>41 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>72 m, 28 fp, 26 c, 24 kds, 22 nyd, 1 -</pre><pre>För res. 23:</pre><pre>123 s, 10 v, 2 -</pre><pre>Frånvarande:</pre><pre>15 s, 8 m, 5 fp, 5 c, 2 kds, 1 nyd, 4 v, 1 -</pre><pre>Mom. 33 (miljöteknik)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>294 för utskottet</pre><pre>12 för men.</pre><pre>43 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>123 s, 72 m, 28 fp, 26 c, 23 kds, 21 nyd, 1 -</pre><pre>För men.:</pre><pre>10 v, 2 -</pre><pre>Frånvarande:</pre><pre>15 s, 8 m, 5 fp, 5 c, 3 kds, 2 nyd, 4 v, 1 -</pre><pre>Mom. 34 (produktutvecklingsstöd)</pre><pre>1. utskottet</pre><pre>2. res. 24 (s)</pre><pre>Votering:</pre><pre>173 för utskottet</pre><pre>135 för res. 24</pre><pre>41 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>72 m, 28 fp, 26 c, 24 kds, 22 nyd, 1 -</pre><pre>För res. 24:</pre><pre>123 s, 10 v, 2 -</pre><pre>Frånvarande:</pre><pre>15 s, 8 m, 5 fp, 5 c, 2 kds, 1 nyd, 4 v, 1 -</pre><pre>Mom. 38 (anslaget Teknisk forskning och\r\nutveckling)</pre><pre>Kammaren biföll utskottets hemställan.</pre><pre>Mom. 40 (teknisk-vetenskaplig attachéverksamhet)</pre><pre>1. utskottet</pre><pre>2. res. 26 (m, fp, c, kds)</pre><pre>Votering:</pre><pre>159 för utskottet</pre><pre>149 för res. 26</pre><pre>41 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>123 s, 2 fp, 22 nyd, 10 v, 2 -</pre><pre>För res. 26:</pre><pre>72 m, 26 fp, 26 c, 24 kds, 1 -</pre><pre>Frånvarande:</pre><pre>15 s, 8 m, 5 fp, 5 c, 2 kds, 1 nyd, 4 v, 1 -</pre><pre>Övriga moment</pre><pre>Kammaren biföll utskottets hemställan.</pre><pre>NU16 Företag med statligt ägande</pre><pre>Mom. 1 (privatisering av statligt ägda företag)</pre><pre>1. utskottet</pre><pre>2. res. 1 (s)</pre><pre>3. res. 2 (nyd)</pre><pre>Förberedande votering:</pre><pre>133 för res. 1</pre><pre>22 för res. 2</pre><pre>152 avstod</pre><pre>42 frånvarande</pre><pre>Huvudvotering:</pre><pre>Kammaren biföll utskottets hemställan genom\r\nuppresning.</pre><pre>Mom. 2 (avsättning av mark till\r\nnaturvårdsändamål)</pre><pre>1. utskottet</pre><pre>2. res. 3 (s)</pre><pre>Kammaren biföll utskottets hemställan med\r\nacklamation.</pre><pre>Mom. 4 (statliga företags ansvar för närservicen)</pre><pre>1. utskottet</pre><pre>2. res. 4 (s)</pre><pre>Kammaren biföll utskottets hemställan med\r\nacklamation.</pre><pre>Övriga moment</pre><pre>Kammaren biföll utskottets hemställan.</pre><pre>Beslut om samlad votering</pre><pre>På förslag av andre vice talmannen medgav\r\nkammaren att lagutskottets betänkanden LU12,\r\nLU16, LU17 och LU20 samt justitieutskottets\r\nbetänkande JuU19 fick avgöras i ett sammanhang\r\nefter avslutad debatt.</pre><pre>6 §  Stiftelser</pre><pre>Föredrogs</pre><pre>lagutskottets betänkande</pre><pre>1993/94:LU12 Stiftelser (prop. 1993/94:9).</pre><pre>Anf. 76  PER ERIK GRANSTRÖM (s):</pre><pre>Herr talman! I lagutskottets betänkande nr 12\r\nbehandlas regeringens proposition om stiftelser. I\r\npropositionen framläggs ett förslag till stiftelselag\r\nsom innehåller en utförlig civilrättslig reglering av\r\nstiftelseinstitutet.</pre><pre>Föreliggande förslag har varit föremål för\r\nbehandling sedan 1975, då Stiftelseutredningen\r\ntillsattes. Noggranna överväganden i utredning och\r\ndepartement har föregått det ärende som vi nu\r\nbehandlar. Stiftelserna har en stor omfattning i vårt\r\nsamhälle, och det är därför inte tillfredsställande att\r\nvi haft det osäkra rättsläge som tidigare har rått. En\r\ntidsenligare civilrättslig reglering av stiftelserna är\r\nnödvändig och önskvärd.</pre><pre>Lagutskottet har under sin behandling av\r\npropositionen funnit att förslaget till stiftelselag i\r\nstort svarar mot de krav som kan förväntas och att\r\nförslaget utöver den civilrättsliga regleringen också\r\nskärper kontrollen över stiftelserna. Men vi\r\nsocialdemokrater har haft anledning att på några\r\npunkter ge uttryck för avvikande uppfattningar,\r\noch till dessa återkommer jag senare.</pre><pre>Utskottet har dock funnit det anmärkningsvärt att\r\npropositionen saknar konkret förslag och inte\r\nanvisar hur anslagsberoende verksamheter skall\r\nhanteras i samband med lagens föreslagna\r\nikraftträdande.</pre><pre>Vi socialdemokrater anser att det framför allt ur\r\nprimärkommunal och landstingskommunal aspekt\r\när angeläget att frågan får en lösning samtidigt med\r\nstiftelselagens ikraftträdande. Den uppfattningen\r\nhar vi framfört i vår motion. Kulturutskottet har\r\ngivit uttryck för motsvarande uppfattning.</pre><pre>Det känns därför bra att ett enigt lagutskott\r\nbeslutat att föreslå riksdagen att ikraftträdandet av\r\nstiftelselagen senareläggs till den 1 januari 1996.\r\nDet gör det möjligt för regeringen att återkomma\r\nmed ett förslag till rättslig reglering av\r\nanslagsberoende verksamheter, exempelvis\r\nkulturverksamheter, som inte bör bedrivas i\r\nförvaltningsform. En reglering kan då träda i kraft\r\nsamtidigt med stiftelselagen.</pre><pre>I propositionen föreslås att en stiftelse inte skall få\r\nlämna penninglån eller ställa säkerhet till förmån\r\nför stiftare eller förvaltare -- s.k. låneförbud. I\r\nskälen för förslaget sägs bl.a. att det många gånger\r\ntorde ligga nära till hands att en sådan möjlighet\r\nskulle utnyttjas till skada för stiftelsen.</pre><pre>Vi socialdemokrater anser i likhet med\r\nutskottsmajoriteten att en generell möjlighet för\r\nstiftaren att disponera över låneförbudet och att ha\r\nmöjlighet att ställa det åt sidan genom en föreskrift\r\ni stiftelseförordnandet i alltför hög grad skulle\r\nurholka stiftelsebegreppet och dess grundläggande\r\nprincip, dvs. att stiftelseförmögenheten skall vara\r\navskild.</pre><pre>Däremot anser vi att det finns skäl som talar för att\r\nstiftelser bildade av kommun eller\r\nlandstingskommun bör undantas från\r\nlåneförbudsbestämmelserna. Det skulle bl.a. göra\r\ndet möjligt att använda s.k. internbanker genom\r\nvilka temporära överskottslikvider kan placeras på\r\nett för stiftelsen fördelaktigt sätt.</pre><pre>Vi anser att den risk för missbruk till skada för\r\nstiftelsen som tas upp i propositionen inte finns. I\r\npropositionen hänvisas också till bestämmelser i\r\naktiebolagslagen. Vi tycker att det är på sin plats att\r\npåpeka att det finns undantag i 12 kap. 7 § som i\r\nstort överensstämmer med det vi förordar.</pre><pre>I reservation 1 har vi därför föreslagit att regeringen\r\nbör utforma förslag till undantagsreglering som gör\r\nundantag från låneförbudsbestämmelserna möjligt.\r\nFörslaget bör föreläggas riksdagen i god tid innan\r\nstiftelselagen träder i kraft.</pre><pre>I lagförslaget finns bestämmelser om ändring av\r\nföreskrifter i ett stiftelseförordnande som i sak\r\nmotsvarar vad som gäller enligt permutationslagen.\r\nHuvudregeln är att permutationsåtgärden inte får\r\nvidtas utan tillstånd från Kammarkollegiet.</pre><pre>Vi socialdemokrater delar utskottsmajoritetens\r\nuppfattning om att bestämmelserna om\r\npermutation motiveras inte minst av respekten för\r\nstiftarens vilja. Vi tycker att garantier för att\r\nstiftelsen skall kunna bestå och fullgöra det i\r\nstiftelseförordnandet uttryckta ändamålet bör ges.</pre><pre>Vi har dock den uppfattningen att det råder ett\r\nannat förhållande för stiftelser bildade av\r\nkommuner och landsting. Till grund för denna\r\nstiftelsebildning ligger ett beslut av kommunen att\r\ninrätta stiftelsen. Kommunen har också bestämt de\r\nvillkor och föreskrifter som skall gälla för stiftelsen.</pre><pre>Enligt vår mening finns det skäl som talar för att\r\nkommunen också i samma ordning bör kunna\r\nändra och upphäva föreskrifter samt upplösa\r\nstiftelsen. I reservation 2 föreslår vi därför att\r\nstiftelser som bildats av kommun inte bör omfattas\r\nav bestämmelserna i 6 kap.</pre><pre>Lagförslaget reglerar också två former av stiftelser\r\nsom inte faller under den allmänna definitionen av\r\nstiftelsebegreppet. Den ena formen är\r\nkollektivavtalsstiftelserna. För att en\r\nkollektivavtalsstiftelse skall föreligga krävs att det\r\ni stiftelseförordnandet är intaget ett kollektivavtal\r\nsom träffats mellan en arbetsgivarorganisation och\r\nen central arbetstagarorganisation.</pre><pre>Tillsynsbestämmelserna behandlar\r\nkollektivavtalsstiftelserna speciellt. Stiftelserna är\r\nvisserligen årsredovisningsskyldiga men skall inte\r\nvara föremål för återkommande kontroll. Det\r\ninnebär också att de inte skall behöva betala någon\r\ntillsynsavgift.</pre><pre>Kollektivavtalsstiftelserna är däremot, liksom\r\nandra stiftelser, registreringsskyldiga. I\r\npropositionen förordas att de stiftelser som är\r\nregistrerade i stiftelseregistret skall åläggas att\r\nerlägga en årlig registreringsavgift. Storleken på\r\navgiften föreslås bli föremål för utredning i särskild\r\nordning.</pre><pre>Vi socialdemokrater anser att det med hänsyn till\r\nkollektivavtalsstiftelsernas särskilda betydelse och\r\nkaraktär finns anledning att särbehandla dessa i\r\nfråga om skyldighet att betala avgift för\r\nregisterhållning. Vi är av den uppfattningen att de\r\ni princip bör undantas från avgiftsskyldighet. Med\r\nhänsyn till att avgiftsfrågorna skall bli föremål för\r\nutredning vill vi markera vår uppfattning med en\r\nmotivreservation.</pre><pre>I reservation 4 föreslår vi socialdemokrater att\r\nlagen om representation för samhället i vissa\r\nstiftelser skall fortsätta att gälla även efter det att\r\nstiftelselagen trätt i kraft.</pre><pre>I propositionen föreslås att nämnda lagstiftning\r\nskall upphöra. Denna uppfattning delas av\r\nutskottsmajoriteten. Motivet som framförs är att\r\nalla stiftelser som berörs av\r\nstyrelserepresentationslagen blir\r\nbokföringsskyldiga och skyldiga att upprätta\r\nårsredovisning. Årsredovisningen och\r\nrevisionsberättelsen blir offentliga. Majoriteten\r\nmenar att det i enlighet med detta blir möjligt för\r\nvem som helst att skaffa sig inblick i hur dessa\r\nstiftelser sköts.</pre><pre>Syftet med lagen om styrelserepresentation är att\r\nmöjliggöra insyn för samhället i allmännyttiga\r\nstiftelser som har mer än fem miljoner i tillgångar\r\noch som till följd av att de har allmännyttiga\r\nändamål intar en gynnad ställning skattemässigt\r\nsett.</pre><pre>Vi socialdemokrater anser att det är en väsentlig\r\nskillnad vad gäller insyn mellan att sitta med i en\r\nstyrelse och att enbart ha möjlighet att i efterhand\r\nta del av årsredovisningar. Genom att ingå som\r\nledamot i en styrelse finns möjlighet att\r\nkontinuerligt följa och medverka i beslut om\r\nstiftelsens skötsel. Det är skälet till vår uppfattning\r\natt behov av ett system med offentlig\r\nstyrelserepresentation kvarstår även efter det att\r\nstiftelselagen har trätt i kraft.</pre><pre>Herr talman! Med de motiveringar som jag har\r\nframfört yrkar jag bifall till de socialdemokratiska\r\nreservationerna 1, 2 och 4.</pre><pre>Anf. 77  STIG RINDBORG (m):</pre><pre>Herr talman! Ärade ledamöter! Jag yrkar bifall i\r\nenlighet med utskottets hemställan i betänkandet.\r\nHemställan redovisas på s. 25 i betänkandet.</pre><pre>Vi har som Per Erik Granström sade fått fram en\r\nlagstiftning efter årtionden av utredning. Vi ser\r\nfram emot att den skall fylla en uppgift. Det är\r\nväsentligt att den kompletteras med regler för\r\nanslagsstiftelser, och därför är vi överens om att\r\nskjuta på ikraftträdandet i förhållande till vad som\r\ntidigare var tänkt.</pre><pre>Det råder ingen tvekan om att det är väsentligt att\r\nen lag görs så generell som möjligt för alla parter\r\noch alla former av aktiviteter. Det gör att vi har\r\nsvårt att förstå de reservationer som fogats till\r\nbetänkandet.</pre><pre>Låneförbudet är till för att avskilja stiftelsens\r\nresurser så att ingen annan än stiftelsen skall kunna\r\nförfoga över dem. Att i det läget göra undantag för\r\nnågra instanser på det sätt som socialdemokraterna\r\nföreslår kan inte vara riktigt.</pre><pre>Vi upplever i dag att kommuner och landsting med\r\nsina bankinstitutioner får ta hand om pengar som\r\när tillgängliga inom kommunen och inte avskilda.\r\nDessa pengar skall vara avskilda precis på samma\r\nsätt som för de andra stiftelserna.</pre><pre>Samma argument kan göras gällande för andra\r\nverksamheter som har stiftelser och där det finns\r\nbetryggande säkerheter. Om vi ser på\r\nkommunernas ekonomi i olika miljöer är kanske\r\ndessa säkerheter minst lika säkra som de som gäller\r\ni vissa kommuner.</pre><pre>Permutation är sedan långt tid tillbaka vedertaget.\r\nDetta har gällt utan att vi har haft någon lag om\r\nstiftelser. Permutation skall ske av en oberoende\r\ninstans. Det tycker vi är väsentligt.</pre><pre>Vi har samma uppfattning om\r\nkollektivavtalsstiftelser och avgifter som i övrigt.\r\nDet skall vara generella regler.</pre><pre>Vi har haft offentlig styrelserepresentation i\r\nbankerna. Jag vet inte om den insynen har gagnat\r\nsamhället, men vi ser resultatet. När man skall se\r\npå verksamheter är det väsentligt att man har krav\r\npå ordentlig redovisning. Det har vi här. Om något\r\när fel skall det ske ett ingrepp från institutionen i\r\nfråga.</pre><pre>I korthet kan vi säga att vi i stort sett är överens om\r\nresultatet efter dessa årtionden. Det finns vissa\r\nnyanser här, och dem har vi pekat på bägge två. Jag\r\nyrkar bifall till hemställan i betänkandet.</pre><pre>Överläggningen var härmed avslutad.</pre><pre>(Beslut fattades efter 10 §.)</pre><pre>p7p &gt; 7 §  Fotografirättens integration i\r\nupphovsrättslagen, m.m.</pre><pre>Föredrogs</pre><pre>lagutskottets betänkande</pre><pre>1993/94:LU16 Fotografirättens integration i\r\nupphovsrättslagen, m.m. (prop. 1993/94:109).</pre><pre>Anf. 78  GUNNAR THOLLANDER (s):</pre><pre>Herr talman! Vi skall nu behandla lagutskottets\r\nbetänkande 16. Det handlar om fotografirättens\r\nintegration i upphovsrättslagen, m.m.</pre><pre>Med tanke på den debatt som fördes här i\r\nkammaren om fotografirätten den 4 juni förra året\r\när det glädjande att vi nu har ett\r\nutskottsbetänkande på riksdagens bord där\r\nfotografer jämställs med andra konstutövare. Det\r\ntycker jag i alla fall och säkert vi som grupp också.\r\nDär får fotografier samma upphovsrättsliga skydd\r\nsom andra konstverk. Det är också glädjande att\r\ndet inte föreligger någon reservation i den delen.\r\nEtt enigt utskott erkänner fotografiet som en\r\nkonstart jämställd med andra konstarter.</pre><pre>Herr talman! Det finns några frågor där utskottet\r\när oenigt. De har föranlett två socialdemokratiska\r\nreservationer till det här betänkandet. Jag vill säga\r\nnågra ord om dessa.</pre><pre>En fråga som behandlats i riksdagen vid ett flertal\r\ntillfällen är ersättningen till upphovsmannen vid\r\nvidareförsäljning av konst, s.k.'' droit de suite''.\r\nOrsaken är att kulturarbetarnas ekonomiska villkor\r\ninte är tillfredsställande trots att vissa insatser har\r\ngjorts från såväl stat och kommuner som landsting.\r\nDe motioner som tagit upp frågan har avslagits av\r\nriksdagen med motiveringen att\r\nUpphovsrättsutredningens ställningstagande måste\r\ninväntas. Så har man sagt förut.</pre><pre>Nu vet vi att Upphovsrättsutredningen anser att det\r\nfinns starka skäl, både rättspolitiska och andra, att\r\ninom lagens ram förbättra bildkonstnärernas\r\nekonomiska villkor. Utredningen föreslog också ett\r\nersättningssystem vid vidareförsäljning av konst\r\ndär 5 % av försäljningspriset skulle tillfalla\r\nupphovsmannen. I proposition 1992/93:214 togs\r\n''droit de suite'' upp när det gällde ändringar i\r\nupphovsrättslagen. Något förslag om\r\nlagstiftningsåtgärder lades inte fram med\r\nhänvisning till att det inom EG pågick en studie av\r\nen reglering av rätt för konstnärerna till ersättning\r\nvid yrkesmässig vidareförsäljning. Det betyder att\r\nEG-kommissionens förslag skulle inväntas.</pre><pre>Enligt vad lagutskottet nu vet har frågan om EG:s\r\nställningstagande till en harmonisering av reglerna\r\nom försäljning inte förts närmare en lösning under\r\nde år som gått. Det verkar inte heller som om ett\r\nbeslut i den riktningen kommer att fattas inom den\r\nnärmaste tiden. Vi socialdemokrater är därför inte\r\nnöjda med utskottsmajoritetens skrivning om att vi\r\nytterligare skall avvakta vad regeringen tänker\r\ngöra. I vår reservation 1 föreslår vi därför att\r\nUpphovsrättsutredningens förslag bör genomföras.\r\nVi vill att riksdagen skall ge regeringen detta till\r\nkänna.</pre><pre>Herr talman! Jag yrkar bifall till reservation 1.</pre><pre>Den andra frågan jag tänkte ta upp gäller\r\navbildning av konstverk. Frågan handlar egentligen\r\nom 24 § i upphovsrättslagen. Den säger att envar\r\nfår fritt avbilda konstverk som är stadigvarande\r\nanbragt på eller vid allmän plats utomhus. Även här\r\nhar Upphovsrättsutredningen lagt fram ett förslag\r\nsom säger att konstverken fritt skall kunna avbildas\r\nendast om de inte utgör huvudmotivet på bilden.\r\nRegeringen har anfört att det inte finns skäl att\r\ninföra en särregel om fall när ett konstverk på eller\r\nvid allmän plats är huvudmotivet, t.ex. på vykort\r\ndär detta är mycket vanligt. Den uppfattningen har\r\nockså lagutskottets majoritet.</pre><pre>I reservation 2 framför vi socialdemokrater att\r\nregeringen snarast bör återkomma till riksdagen\r\nmed lagförslag i enlighet med\r\nUpphovsrättsutredningens förslag att det inte\r\nlängre skall vara fritt att avbilda ifrågavarande typ\r\nav konstverk om de utgör huvudmotivet för\r\navbildningen.</pre><pre>Herr talman! Jag yrkar även bifall till reservation 2\r\ni det här betänkandet.</pre><pre>Anf. 79  ELISABETH PERSSON (v):</pre><pre>Herr talman! Även jag och Vänsterpartiet ser med\r\ntillfredsställelse att fotografirättens integration i\r\nupphovsrättslagen nu kommit till stånd. När det\r\ngäller den frågan har jag inget annat att komma\r\nmed än att yrka bifall till hemställan i betänkandet.</pre><pre>Precis som föregående talare vill jag uppehålla mig\r\nlitet mer vid frågan om ''droit de suite'', dvs.\r\nvidareförsäljningsersättning eller ersättning till\r\nkonstnären när hans verk vidareförsäljs.</pre><pre>Detta är en fråga som Vänsterpartiet har\r\nmotionerat om i flera år. Jag tycker att\r\nargumentationen mot ''droit de suite'' har varit\r\nsynnerligen bristfällig. Vi har ju fått höra i flera år\r\nnu att lagutskottets majoritet och regeringen\r\ninväntar ett ställningstagande i EG. Det har\r\npåståtts att det pågår ett arbete där för att\r\nharmonisera, dvs. komma fram till gemensamma\r\nförslag, när det gäller\r\nvidareförsäljningsersättningar. Men några andra\r\nargument mot att införa detta i Sverige har vi inte\r\nfått höra.</pre><pre>Jag, och många med mig, har hävdat att detta är ett\r\ndåligt argument. Det s.k. arbetet inom EG har i det\r\nnärmaste varit obefintligt. Det har varit mycket\r\nsvårt att identifiera. Vi har också hävdat att det\r\nflesta av EG:s, numera EU:s, medlemsländer har\r\nen reglering om ersättning vid vidareförsäljning av\r\nkonst. Men det har inte hjälpt. Vi har fått leva med\r\nden här argumentationen.</pre><pre>Nu erkänner lagutskottets borgerliga majoritet att\r\ndet nog inte är så mycket bevänt med detta. Det\r\nfinns ingenting som talar för att man kommer att\r\nkomma med förslag på området. I\r\nbetänkandetexten markerar man också att det vore\r\nrimligt att vi i Sverige inför en sådan här möjlighet\r\nför att uppnå något slags rättslikhet.</pre><pre>Nio av de tolv EG-länderna har som sagt ersättning\r\nför vidareförsäljning av konst, och inom Norden\r\nfinns detta i både Danmark och Island, medan\r\nNorge har ett något annorlunda system. Vi är alltså\r\nganska ensamma om att sakna en sådan ersättning.</pre><pre>Man kunde tycka att det rimliga vore att utskottet\r\nföreslog bifall till de motioner som kräver ett\r\ninförande av den här regeln, ''droit de suite''. Dess\r\nvärre har lagutskottets borgerliga majoritet inte\r\nhaft den politiska kraften att göra det, utan man\r\nhänvisar till att man utgår från att regeringen nu\r\narbetar vidare med frågan och gör de erforderliga\r\növervägandena.</pre><pre>Herr talman! Jag beklagar detta. Om vi hade fått\r\nreda på vad det är som gör att de borgerliga\r\npartierna här i riksdagen motsätter sig en ''droit de\r\nsuite''-princip i Sverige hade det åtminstone varit\r\nmöjligt för oss att föra en vidare diskussion. Då\r\nhade vi kunnat diskutera de argument som\r\neventuellt hade funnits mot ett sådant införande,\r\nmen nu är detta tyvärr inte möjligt, eftersom det\r\nsåvitt jag vet inte någonsin under alla de år som\r\ndenna fråga har diskuterats i riksdagen har\r\nframkommit några sådana argument.</pre><pre>Jag beklagar detta, och jag ser det inte bara som en\r\novilja hos de borgerliga partierna utan också som\r\nen politisk svaghet att de inte ordentligt vill ta tag i\r\nden här frågan.</pre><pre>Jag yrkar bifall till reservation 1, som kräver ett\r\nbifall till de motioner som förespråkar en\r\nvidareförsäljningsersättning.</pre><pre>Jag vill, herr talman, litet kortfattat beröra ett\r\nproblem som faktiskt har att göra med det jag nyss\r\ntalade om. Det är det problem som kan uppstå när\r\nett utskott skall behandla motioner vars politiska\r\ninnehåll egentligen ligger inom ett annat utskotts\r\nområde. Både frågan om\r\nvidareförsäljningsersättning och frågan om\r\nupphovsrätten till noter är ju egentligen\r\nkulturpolitiska problem. Tidigare har lagutskottet\r\nbegärt in yttranden från kulturutskottet i vissa\r\närenden, exempelvis i fråga om fotografirätten och\r\nintegrationen i upphovsrättslagen. Man har\r\ndäremot inte gjort det i fråga om notproblemet i år\r\noch inte heller när det gäller ''droit de suite''.</pre><pre>Detta är litet beklagligt. Jag har all respekt för att\r\nlagutskottet inte har någon möjlighet att lägga\r\nkulturpolitiska aspekter på frågorna utan att man\r\nhåller sig till det strikt civilrättsliga, men jag vill\r\nändå påpeka att ärendena på så sätt ibland kanske\r\nriskerar att inte bli vederbörligt behandlade och\r\nuppmärksammade.</pre><pre>Jag vill ta problemet med noter och tillgången till\r\nnoter som ett exempel. Detta har tagits upp i en\r\nmotion av Per Olof Håkansson. Han har själv i\r\nmotionen skrivit att han ser detta bl.a. som ett\r\nupphovsrättsligt problem. Utskottet behandlar\r\nfrågan utifrån upphovsrättsliga aspekter och\r\nkommer fram till att så nog inte är fallet. Jag kan\r\ninte säga så mycket om detta.</pre><pre>Det stora problemet, herr talman, när det gäller\r\ntillgången på noter i landet kvarstår. Det är viktigt\r\noch angeläget att behandla det problemet. Vi får\r\nväl försöka återkomma i frågan genom att väcka\r\nmotioner som kanske kan behandlas inom det\r\nutskott som är kompetent på området, dvs. i detta\r\nfall kulturutskottet.</pre><pre>Anf. 80  BERTIL PERSSON (m):</pre><pre>Herr talman! Det här ärendet innebär att vi\r\nförändrar våra regler efter förhållandena i de övriga\r\nEU-länderna, och jag tycker att det beslut vi nu\r\nskall fatta är viktigt.</pre><pre>Konstnärligt skapande är viktigt, inte bara för den\r\nstimulans det ger, utan det är faktiskt också en\r\nviktig tillväxtfaktor. Konstnärligt skapande ökar\r\nnämligen den kreativa massan och den kreativa\r\nmiljön, och näst universitet och flyg betraktas det\r\nsom den viktigaste tillväxtfaktorn. Det gör\r\nnaturligtvis att det är väldigt viktigt att ha ett\r\nlivaktigt kulturliv. Det innebär att konstutövare\r\nockså skall ha bra betalt, men det behöver inte\r\ninnebära att man skall ha ett onödigt krångel.</pre><pre>När det gäller fotografier finns det ett par dilemman\r\natt ta hänsyn till. För det första: Vad är konst och\r\nvad är inte konst? För det andra: När man har köpt\r\nnågot, träffat ett avtal, skall det då gå att ändra i det\r\nefteråt? Denna fråga blir av alldeles specifik\r\nbetydelse när det gäller upphovsrättsreglerna,\r\neftersom de gäller i 50 år efter konstnärens\r\nbortgång. Om man plötsligt rör i ägarförhållanden\r\nmed retroaktiv verkan på ett sätt som köparen\r\naldrig har kunnat förutse, kommer konsumenten\r\nlätt i kläm. Man måste därför vara varsam när man\r\nhanterar de här ärendena.</pre><pre>Man skall också komma ihåg att glidningar i de här\r\navtalen alltid är gynnsamma för de starka\r\nproducentorganisationerna. Sådana glidningar kan\r\ninnebära att man efter det att någon har köpt ett\r\nkonstverk inför specialregler om att betalning skall\r\nske än då och än då, betalning för det som\r\nvederbörande trodde att han redan hade köpt.\r\nSådana glidningar är också alltid till nackdel för de\r\nobefintliga konsumentorganisationerna, dvs. för\r\nkonsumenterna. Riksdagen har i det\r\nsammanhanget ett väldigt viktigt ansvar.</pre><pre>Man kan träffa avtal när det gäller konstnärliga\r\nverk, och om man i avtalen tydliggör vad som gäller\r\ngår det före innehållet i lagen. Det är emellertid\r\nväldigt svårt för den lilla enskilda människan att\r\nskriva den typen av avtal, medan däremot de starka\r\nproducentorganisationerna, fotograforganisationer\r\noch andra, är skickliga och kunniga i att tillgodose\r\nsina intressen.</pre><pre>Det är bra att den här lagen talar om att det finns\r\ntvå typer av fotografier. Det är fotografier som är\r\nkonstnärliga verk, som har verkshöjd, och som\r\ningen annan än just konstskaparen kan\r\nåstadkomma. Sedan finns schablonbilder, beställda\r\nbilder, som i allra sämsta fall närmast handlar om\r\nrent kopieringsförfarande. Här har man gjort en\r\nbra avvägning. Man ger det konstnärliga fotografiet\r\nfullt skydd, och de enklare bilderna av\r\nrutinkaraktär, som vem som helst kan\r\nåstadkomma, är mindre skyddade. Man väcker\r\nalltså inte liv i några förlorade rättigheter. Dock\r\nskapar man en viss retroaktivitet, eftersom man\r\nförlänger skyddet på bilder som inte har någon\r\nverkshöjd med 25 år. Men man återinför som sagt\r\ninga förlorade rättigheter, och jag tycker att det är\r\nvettigt. Man får dessutom en enkel hantering,\r\neftersom man kan vänta till 50 år efter det att bilden\r\ntogs med att ta upp diskussionen om bilden har\r\nnågon verkshöjd eller inte.</pre><pre>Låt oss titta litet på reservationerna. I reservation\r\n2 menar reservanterna att om man gör ett vykort av\r\nen staty skall skulptören få ersättning. I dessa\r\nsammanhang blir det alltid fråga om glidningar.\r\nNästa steg blir att arkitekten som har ritat huset\r\nbakom statyn naturligtvis har lika stor rätt att få\r\nersättning för sitt konstnärliga skapande. För att\r\ninte tala om landskapsarkitekten, som har satt\r\nblommorna runt statyn -- naturligtvis skall också\r\nhan ha ersättning för sitt konstnärliga skapande.</pre><pre>Den ena konsekvensen följer på den andra.\r\nNågonstans måste man då sätta gränsen, för annars\r\nhamnar man i en glidande skala där man aldrig vet\r\nvar man slutar. Det finns konstnärligt skapande på\r\nså många sätt att det är omöjligt att sätta gränsen.\r\nVarför skulle inte landskapsarkitekten som satte dit\r\nblommorna ha ersättning för sitt konstnärliga\r\nskapande?</pre><pre>Jag ställer frågan därför att jag inte tror att någon\r\nkan svara att landskapsarkitekten inte skall ha\r\nnågon ersättning för sitt konstnärliga skapande.</pre><pre>Jag tror att man bör tänka på vad Harry Schein har\r\nsagt. Krånglar man till saker för mycket och går för\r\nlångt, får man bara en backlash där allt tappas. Jag\r\ntror att det finns en risk för att man gapar efter för\r\nmycket och riskerar att tappa hela stycket.</pre><pre>Vidare har vi frågan om ''droit de suite''. Det är\r\nåterigen ett glidande och tagande av äganderätten\r\nhos konsumenten. T.ex. kan konsumentens far ha\r\nköpt tavlan, och den har hängt på väggen i 50 år.\r\nPlötsligt skall konsumenten börja betala till\r\narvingarna eller till konstnären för en tavla som\r\nredan fadern trodde att han hade äganderätten till.\r\nDet stör mig. Men jag förstår att de som inte tycker\r\nom äganderätt inte är störda.</pre><pre>Det som däremot även en kommunist borde kunna\r\nförstå är att om det ges ersättning för ''droit de\r\nsuite'' i Sverige, men det ges inte i flera andra EG-\r\nländer, kommer naturligtvis konsthandeln inte att\r\nske i Sverige utan i de länder där sådana avgifter\r\ninte utgår. Det kommer dessutom att leda till att\r\nkonsthandeln kommer att ta hand om en liten del\r\nav försäljningen av äldre konst. I stället kommer\r\nhandeln att ske under täcket på olika sätt -- vilket är\r\nlätt med konstverk -- eller så måste ett konstregister\r\nupprättas i statlig regi där alla tavlor och fotografier\r\nav verkshöjd registreras, ungefär som aktier. Där\r\nsker en registrering för tavlan, och i samband med\r\nbetalningen för ''droit de suite'' måste det ske en\r\nomregistrering. Det är möjligt att göra, men jag\r\ntycker att det är att gå för långt. Därigenom skadas\r\nhela frågan om en god ersättning till konstnärerna.\r\nDet är dessutom stötande att konstnärerna skulle\r\nkunna göra stora vinster då Sverige går in i en\r\nlågkonjunktur. Då kommer stora konstsamlingar ut\r\npå marknaderna, och pengar väller in till de\r\nkonstnärer som har gjort de gamla målningar som\r\nfinns i samlingarna. Det är konsekvensen.</pre><pre>Det finns en sak som har förtydligats och som jag\r\ntycker är viktigt. Vi har i förarbetet lagt till en\r\nförklaring om synbarheten. Det är väldigt viktigt\r\natt när enskilda människor skall göra sig gällande\r\nmot starka producentorganisationer att det är\r\ntydligt vad som ingår i ett avtal -- om det inte är\r\nfråga om ett skrivet specialavtal. Vi har t.ex. lugnat\r\nner den oro museerna har framfört genom att\r\npåpeka att det redan från början är synbart att om\r\nett museum beställer ett fotografi av ett\r\nmuseiföremål, skall det användas i broschyrer, på\r\naffischer, i egna kataloger, på vykort och för\r\narkivändamål. Då blir det inte ytterligare\r\noklarheter, trassel och bekymmer på den punkten.</pre><pre>Vidare var det frågan om beställda porträtt.\r\nUtskottet har följt propositionens förslag. Men vi\r\nmoderater tycker att integritetsfrågan är viktig. Vi\r\ntror att det är viktigt att så småningom återkomma\r\ni frågan. Skyddet gäller bara om man själv har\r\nbetalt för den beställda bilden. Men om någon\r\nannan närstående, ett företag eller en organisation\r\nbeställer en bild är det oklart om vilka rättigheter\r\nsom gäller. Vi hoppas att det skall komma ett\r\nklarläggande från regeringen så småningom. Det\r\nstår dock inte i utskottets skrivning.</pre><pre>Sedan var det frågan om upphovsmannakonton.\r\nAllmänt sägs det att de är på väg bort. Utskottet har\r\ninte framfört mer än att regeringen bör följa\r\nutvecklingen. Vi har i princip ingenting emot att\r\nman har samma rättigheter här som i andra\r\nsammanhang.</pre><pre>Jag tycker att det är viktigt för riksdagen att vara\r\nvaksam på detta område där det finns mycket\r\nstarka producentorganisationer och mycket svaga\r\nkonsumentorganisationer. Det ligger ett tungt\r\nansvar på riksdagen att inte göra ändringar som\r\nuppenbart är till nackdel för konsumenterna. Det\r\när bra att all konstnärlig produktion blir likställd.\r\nDet är utmärkt att konstnärlig verksamhet är\r\nlönsam. Men jag menar att detta kan uppnås utan\r\natt hela tiden glida, tänja och krångla.</pre><pre>Jag vill också påpeka att den digitala tekniken\r\nkommer att kräva ny lagstiftning. Vi förväntar oss\r\natt regeringen kommer med förslag. Där finns ett\r\nklart behov av sådan lagstiftning.</pre><pre>Herr talman! Jag vill yrka bifall till utskottets\r\nhemställan.</pre><pre>Anf. 81  ELISABETH PERSSON (v) replik:</pre><pre>Herr talman! Först vill jag allmänt föreslå att när\r\nlagutskottet nästa gång skall göra en studieresa\r\nskall utskottet resa till Danmark eller något annat\r\nav de EG-länder som har infört ''droit de suite''.\r\nUtskottet kan studera frågan, och sedan kanske\r\nt.o.m. Bertil Persson kan begripa hur det hela går\r\ntill. Det handlar inte om att någon som en gång har\r\nköpt ett konstverk då och då i efterhand skall betala\r\nen avgift. Bertil Persson antydde att det även kunde\r\ngälla vid arv av konstverk. Det handlar inte alls om\r\nnågot sådant. Det handlar om att vid en offentlig\r\nvidareförsäljning av konst skall en avgift,\r\nförslagsvis 5 % av värdet på konstverket, gå\r\ntillbaka till konstnären. Sedan finns det förslag till\r\nregler om konstnären inte längre är i livet.</pre><pre>Bertil Persson behöver inte vara orolig. Det\r\nhandlar inte om att någon skall komma hem och ta\r\nut avgifter på tavlor som hänger på väggarna och\r\ndärmed att konstnärerna skall berika sig på\r\nkonsumentens bekostnad. Detta går att läsa sig till\r\ni utskottets betänkande. Jag kan återkomma efter\r\ndenna debatt med mer papper till Bertil Persson.</pre><pre>Bertil Persson är vidare orolig för att ett system\r\nskall införas i Sverige som inte finns i flera andra\r\nEG-länder. Tre av de 12 EU-länderna har inte ett\r\nsådant system. Tre kan möjligen kallas för några\r\nmen inte för flera. Två är ett par, tre är några och\r\nflera måste vara mer än tre. Det kan inte vara tal\r\nom flera andra EG-länder. Men det må vara en\r\npetitess.</pre><pre>Det finns mycket att säga om detta. Om det bara är\r\nfråga om svårigheter att sätta sig in i systemet, tror\r\njag att vi nästa år -- om utskottet är intresserat --\r\nkan komma förbi denna svårighet. Jag tycker\r\nfortfarande inte att det har framkommit värdiga\r\nmotargument till ''droit de suite''.</pre><pre>Anf. 82  BERTIL PERSSON (m) replik:</pre><pre>Herr talman! Först och främst är jag ganska ofta i\r\nDanmark. Jag bor i Malmö, och jag är i Danmark\r\nstup i kvarten. Jag går dessutom ganska ofta på\r\nkonstgallerier.</pre><pre>Elisabeth Persson vill ha en avgift på\r\nvidareförsäljning av konst. Det kräver att man\r\nhåller reda på vilken konst som vidareförsäljs. Det\r\när inget konstigt med det. Att avgiften tas ut som\r\nmoms kommer inte att lugna konstnärerna förrän\r\nde har fått ersättning för varenda tavla.</pre><pre>Vi befinner oss hela tiden i en situation där gränsen\r\ntänjs till producenternas förmån. Det finns bättre\r\nförståelse för ''droit de suite'' hos Centern och\r\nFolkpartiet än vad det finns hos Moderaterna. Men\r\ndet finns fortfarande inte någon enighet i EU om\r\n''droit de suite''. Det innebär att det finns länder där\r\ndet är förmånligare att sälja konst än i andra länder.\r\nHuruvida man kallar tre för flera eller inte tycker\r\njag är ett dumt argument.</pre><pre>Anf. 83  ELISABETH PERSSON (v) replik:</pre><pre>Herr talman! Bertil Persson tycker att det är ett\r\ndumt argument att framhålla att i nio av de 12 EU-\r\nländerna klarar man av ''droit de suite''. Det må stå\r\nför Bertil Persson. Men det är faktiskt så. Det finns\r\nskillnader mellan systemen, men det rör sig om\r\nförhållandevis marginella saker.</pre><pre>Bertil Persson började sitt tidigare anförande, som\r\nhuvudsakligen gällde fotografirätten, med att säga\r\natt han var glad över att vi förändrar våra regler så\r\natt de överensstämmer med EU-ländernas. Jag tror\r\natt det finns tillräckligt med erfarenheter ute i\r\nEuropa av ett sådant här system för att även vi i\r\nSverige skulle kunna klara det.</pre><pre>Jag tror inte att man, som Bertil Persson antydde,\r\nbehöver vara rädd för att konstnärerna, om denna\r\nrätt införs, kommer att ligga som gamar över oss i\r\nriksdagen och i andra sammanhang för att utöka\r\nsina rättigheter. Man finner ingenting som tyder på\r\natt det blir på det viset när man studerar hur detta\r\nsystem fungerar annorstädes.</pre><pre>Det gläder mig att höra att Bertil Persson antyder\r\natt moderaterna är förhållandevis ensamma om att\r\nhysa räddhågsenhet inför att på detta sätt bereda\r\nkonstnärerna någorlunda drägliga eller åtminstone\r\nförbättrade ekonomiska förhållanden. Det stärker\r\nmin uppfattning att sista ordet i denna fråga ännu\r\ninte är sagt.</pre><pre>Anf. 84  BERTIL PERSSON (m) replik:</pre><pre>Herr talman! Det som vi moderater framför allt och\r\nmer än andra slår vakt om är faktiskt\r\nkonsumentintressena på en marknad. Det är\r\nvanligen Vänsterpartiet som uppträder som\r\nkonsumentföreträdare, men i det här fallet har\r\nVänsterpartiet fallit in i en ren\r\nproducentföreträdarroll. Jag tycker att konstnärligt\r\narbete skall vara välbetalt. Det är en viktig\r\nangelägenhet i vårt samhälle, men jag tror att man\r\när ute på en farlig väg när man ständigt tänjer\r\ngränser. När folk till slut tycker att det blir alldeles\r\nför tokigt kommer man då att riva bort hela\r\nsystemet.</pre><pre>För min del tycker jag att det hade varit enklare att\r\nha exempelvis, vilket jag har skrivit i en motion som\r\ninte har tillstyrkts av utskottet, en överlåtelseform\r\noch en upplåtelseform med skilda regler. Då skulle\r\nman betala rejält vid den första upplåtelsen och\r\nskulle sedan betala successivt under en\r\növerlåtelseperiod när man disponerar konstverket.\r\nDet är dock svårt att finna rena regellösningar för\r\nett sådant system.</pre><pre>Jag tycker att konstnären skall ha bra betalt, men\r\nman skall inte vara så finurlig att man lurar sig själv.</pre><pre>Anf. 85  GUNNAR THOLLANDER (s)\r\nreplik:</pre><pre>Herr talman! Bertil Persson började med att säga\r\natt det är ett viktigt beslut som nu skall fattas i\r\nkammaren men att han var rädd för onödigt\r\nkrångel. Jag tycker inte att man skall vara så rädd\r\nför detta.</pre><pre>Jag vill liksom Bertil Persson först ta upp\r\nreservation 2, som avser avbildning av konstverk.\r\nJag har ingenting emot att landskapsarkitekter får\r\nbetalt för sitt arbete, men man behöver inte krångla\r\ntill detta i onödan. Det går lätt att skilja ut fall där\r\nman t.ex. gör ett vykort där ett konstverk avbildas.\r\nÄven om det på kortet skulle finnas några blommor\r\ni anslutning till konstverket, tror jag inte att man\r\nkan missförstå syftet med framställningen av\r\nkortet.</pre><pre>Vi tycker att regeln om avbildning av konstverk är\r\nalldeles felaktig när det gäller sådana här fall. Jag\r\ntycker att vi i dag skulle kunna besluta om att rätta\r\ntill detta, så att sådan avbildning inte utan vidare\r\nblir tillåten.</pre><pre>Vi är alla överens om vad som skall gälla\r\nbeträffande en svepande översiktsbild, men när\r\nman på bilden fokuserar ett visst konstverk tycker\r\njag att konstnären i fråga skall få ersättning.</pre><pre>Jag går så tillbaka till reservation 1. Såvitt jag\r\nförstår vill Bertil Persson inte ha någon ''droit de\r\nsuite''. Jag vill rent ut fråga Bertil Persson om han\r\ndå representerar majoriteten i utskottet eller om\r\nhan bara talar i egen sak. Låt mig läsa innantill ur\r\ndet avsnitt som vi reserverat oss emot:</pre><pre>Tiden är ''enligt utskottets mening nu mogen för ett\r\nställningstagande till frågan om en ordning med\r\ndroit de suite bör införas även i Sverige.'' Det har ju\r\ntalats mycket om att en sådan ordning finns i andra\r\nländer.</pre><pre>Det framhålls vidare: ''Utskottet utgår från att\r\nregeringen nu arbetar vidare med frågan och gör de\r\növerväganden som är erforderliga.''</pre><pre>Moderaterna är ju i högsta grad engagerade i\r\nregeringen, och det är då rätt märkligt att Bertil\r\nPersson ställer sig vid sidan om och säger att\r\nFolkpartiet och Centern möjligen är positiva till det\r\nhär. Det är regeringens uppfattning som vi talar\r\nom. Vi vill med vår reservation 1 bara att frågans\r\nbehandling påskyndas.</pre><pre>Anf. 86  BERTIL PERSSON (m) replik:</pre><pre>Herr talman! Man är ute på ett mycket sluttande\r\nplan när man kräver att särskild ersättning skall\r\nbetalas om en skulptur avbildas. Första steget är\r\navbildning på ett vykort, nästa blir avbildning i en\r\nbok och därefter kommer avbildning på ett omslag\r\neller en affisch.</pre><pre>De här konstverken är gjorda för att stå utomhus\r\noch för att kunna beskådas av alla. Hela vår tillvaro\r\när fylld av verk av konstnärligt skapande av\r\narkitekter, trädgårdsarkitekter och konstnärer. Jag\r\nmenar att man någonstans måste sätta en gräns för\r\nvad som är tillåtet att återge och inte återge, och jag\r\ntror att det är bättre att behålla den gräns som vi nu\r\nhar än att gå vidare och sedan få en diskussion där\r\narkitekters förhållande till huset jämförs med\r\nkonstnärens till skulpturen.</pre><pre>Jag vill också liksom i min förra replik säga att jag\r\nhar en mera negativ inställning till ''droit de suite''\r\nän vad utskottet har. Jag borde ha klargjort det\r\nredan i mitt första anförande.</pre><pre>Anf. 87  GUNNAR THOLLANDER (s)\r\nreplik:</pre><pre>Herr talman! Med anledning av det sista som Bertil\r\nPersson sade kan man fundera över vad som\r\nkommer att hända. Det framhålls i\r\nutskottsmajoritetens skrivning, som säkerligen\r\nkommer att antas genom kammarens beslut i dag,\r\natt regeringens beslut skall avvaktas. Men vi vet\r\ninte var Moderata samlingspartiet står i denna\r\nfråga, och det är oerhört viktigt. Vi är vana vid att\r\nutskottsmajoriteten framför sina synpunkter utan\r\natt man inom den har avvikande meningar. Vi vill\r\nveta var regeringen står, även om vi hoppas på stöd\r\nför reservation 1.</pre><pre>När det gäller vykort med avbildningar av\r\nkonstverk talar i varje fall jag om verk som är\r\nplacerade utomhus, och jag tycker att denna fråga\r\när ganska enkel. Jag ironiserade litet om\r\nomkringstående blommor, men vad vi här talar om\r\när konstnärens ersättning, och den frågan är ganska\r\nenkel att lösa. Nuvarande ordning är orättvis och\r\nbör rättas till.</pre><pre>Anf. 88  BERTIL PERSSON (m) replik:</pre><pre>Herr talman! Det är alldeles klart att riksdagen\r\nfattar beslut på grundval av det som\r\nutskottsmajoriteten har skrivit. Jag vill dock säga\r\natt jag då kommer att ha samma uppfattning som\r\nnu. Det är utskottets text som kommer att studeras\r\nav regeringen, och det är utskottsmajoriteten som\r\nstår för den -- sedan må jag ha en speciell\r\nuppfattning.</pre><pre>Jag måste vidare säga att jag inte förstår varför\r\nblommorna skulle göra så stor skillnad. Jag tycker\r\ninte att man skall ironisera över\r\nlandskapsarkitekternas verksamhet. De bedriver\r\nen mycket seriös verksamhet, som har mycket stor\r\nbetydelse för den miljö i vilken vi lever. Jag kan inte\r\nställa mig bakom att just en skulptör är mer unik än\r\nen arkitekt, en landskapsarkitekt eller andra\r\nmänniskor som på motsvarande sätt berikar vår\r\nmiljö.</pre><pre>Anf. 89  BENGT HARDING OLSON (fp):</pre><pre>Herr talman! Jag har lyssnat på debatten om\r\nfotorätten inklusive ''droit de suite'', och det är en\r\nviktig debatt.</pre><pre></pre><pre>Det finns några synpunkter som jag skulle vilja\r\ntillägga. Jag gläder mig lika mycket som alla andra\r\növer att vi äntligen får en integrering av fotolagen i\r\nupphovsrättslagen. Vi är extra glada över att vi får\r\nen integrering som motsvarar den modell som vi\r\nborgerliga förra gången stod för i reservationen.\r\nJag vill påstå att det hade blivit en stor upphetsning\r\nbland fotograferna om man gått på den linje som\r\nSocialdemokraterna drev förra gången.</pre><pre>Det som har fått mig att särskilt ta till orda är\r\ndiskussionen om ''droit de suite''. Det är en oerhört\r\nviktig fråga. Jag håller gärna med om att den har\r\nmånga bottnar och dimensioner. Det kan skenbart\r\ntyckas att det finns två dimensioner -- en\r\nupphovsrättslig och en kulturpolitisk. Men dessa\r\ntvå saker är så ihopvävda att de faktiskt inte går att\r\nskilja. En väl fungerande upphovsrätt är ett av de\r\nbästa kulturpolitiska medel som man kan använda\r\nför konstnärer.</pre><pre>Det finns en mycket lång historia med ''droit de\r\nsuite''. Jag kan förstå den otålighet som visas från\r\nmånga håll. Man frågar sig: Blir det ingenting av\r\ndetta? På det kan jag svara att den som noggrant\r\nhar följt ärendet tydligt kan se att det successivt går\r\nframåt. Det gäller både i riksdag och regering. Det\r\nhoppas jag att alla har insett.</pre><pre>Det senaste som regeringen sade innan detta\r\nförslag presenterades stod i proposition\r\n1992/93:214. Där säger departementschefen att om\r\ndet inte kan bli någon EG-harmonisering finns\r\ninget annat att göra än att ta ett eget initiativ i\r\nsvensk lagstiftning.</pre><pre>Vi väntade under cirka ett år på att det skulle bli\r\nnågonting, men det blev alltså ingen\r\nharmonisering. Däremot tillkom ett och annat\r\nytterligare land som sade sig vilja ha detta rent\r\nnationellt och som visade positiv inställning. Det\r\nföranleder också att utskottet säger -- och jag vill\r\npåstå att det är en kraftfull skrivning -- att frågan\r\nom ''droit de suite'' nu är mogen för ett\r\nställningstagande.</pre><pre>Klarare än så kan det inte sägas. Nu finns\r\nmaterialet, och nu gäller det att ta ställning. Frågan\r\när sedan hur ställningstagandet blir. Det har\r\nutskottsmajoriteten inte uttalat sig om.</pre><pre>Jag uppskattar Bertil Perssons ärlighet när vi får\r\nreda på att det mer är hans personliga uppfattning\r\nhan för fram när han demonstrerar en kraftfullt\r\nnegativ inställning till ''droit de suite''. Det har han\r\nrätt att göra, och det finns många som tycker som\r\nhan. Det finns också många som tycker tvärtom,\r\ninklusive undertecknad och Folkpartiet.</pre><pre>Det finns många länder som anser att det är positivt\r\nmed ''droit de suite''. Det finns många i denna\r\nkammare som anser det, och jag tror dessutom att\r\nhela kulturutskottet i stort sett tvärs över alla\r\npartigränser har den uppfattningen.</pre><pre>Jag inser svårigheterna med att reglera ''droit de\r\nsuite''. Jag skulle själv vara mycket tveksam till att\r\ninföra ''droit de suite'' om det inte var så att det\r\nfinns en lång rad andra civiliserade icke-\r\nsocialistiska länder som har lyckats lösa dessa\r\nproblem.</pre><pre>Därför kan jag inte när det gäller frågan om att ta\r\nställning till ''droit de suite'' se att man kan säga att\r\ndet är tekniskt omöjligt att införa en sådan. Man\r\nkan säga att det är olämpligt och att man inte vill\r\ninföra detta, och det får man då göra. Men tekniskt\r\nomöjligt är det inte.</pre><pre>Jag menar att vi bör ha en positiv inställning -- och\r\ndet är den inställning som utskottet har velat visa --\r\ntill att denna fråga blir avgjord. Det mesta pekar\r\npå, som jag personligen bedömer det, att det kan\r\nbli en ''droit de suite''. Sedan får vi hoppas att det\r\nmöjligen kan lugna några debattörer här i dag.</pre><pre>Anf. 90  GUNNAR THOLLANDER (s):</pre><pre>Herr talman! Det var litet andra tongångar från\r\nBengt Harding Olson. Jag tycker att det var bra att\r\nfå höra dem och få något av ett förtydligande av vad\r\nmajoriteten står för. Jag tycker att det stämmer\r\nbättre med Bengt Harding Olsons uttalande. Men\r\nnog har vi socialdemokrater svårt att se de\r\nsuccessiva steg framåt som detta leder till.</pre><pre>Vi tycker att man förhalar. Man talar om\r\nUpphovsrättsutredningens förslag, EG,\r\nförändringar undan för undan, och nu säger man att\r\nman skall avvakta vad regeringen skall göra.</pre><pre>Vi tycker att det nu är dags att göra någonting. Vi\r\nanser att Upphovsrättsutredningens förslag således\r\nbör genomföras. Det är inte fråga om att successivt\r\nvänta på någonting. Det är att ta ett steg framåt till\r\ndet som vi egentligen tycks vara ganska överens om\r\nbör införas även i Sverige.</pre><pre>Anf. 91  BENGT HARDING OLSON (fp)\r\nreplik:</pre><pre>Herr talman! Jag kan förstå otåligheten över att\r\ndetta har tagit lång tid. Men vi bör se till vad som\r\nhar hänt under de senaste åren. Jag läste innantill\r\nur proposition 1992/93:214. Där säger faktiskt\r\nstatsrådet att man skall avvakta vad EG skall göra.</pre><pre>Jag har aldrig uppfattat det som fel att avvakta en\r\nharmonisering på ett område som så tydligt är\r\ninternationellt. Strävan måste rimligen vara att få\r\nlika regler. Detta är till fördel även för\r\nkonstnärerna. Det är precis vad Reidunn Laurén\r\nsäger.</pre><pre>Sedan tillägger hon, vilket jag tycker är mycket\r\nfördelaktigt: Skulle EG-kommissionen sedan den\r\npågående studien färdigställts välja att inte ta något\r\ninitiativ på området borde enligt föredraganden --\r\ndvs. Reidunn Laurén -- frågan, om en svensk\r\nnationell lagstiftning om ''droit de suite'', tas upp på\r\nnytt. Detta är ett mycket klart ställningstagande\r\nsom man inte så ofta ser i en proposition. Det var\r\nvad hon då sade.</pre><pre>Vi har alltså kunnat konstatera att EG har försökt\r\natt harmonisera och utforma en EG-lagstiftning.\r\nMånga länder har varit för detta, och några har\r\nvarit stenhårt emot. Detta har gjort att det är svårt\r\natt komma fram på harmoniseringsvägen. Det har\r\nockså betytt att förutom de 7 eller 8 EG-länder som\r\nfrån början hade regler om ''droit de suite'' har\r\ntillkommit något ytterligare. Det är mycket som\r\npekar på att de andra EU-länderna, inklusive de\r\nnya, kommer att landa på en nationell lagstiftning\r\nsom innebär ''droit de suite''.</pre><pre>Anf. 92  GUNNAR THOLLANDER (s)\r\nreplik:</pre><pre>Herr talman! Naturligtvis är även vi\r\nsocialdemokrater för en harmonisering, Bengt\r\nHarding Olson. Det är det ingen tvekan om. Men\r\ndet är inte för ro skull det står i lagutskottets text:\r\n''Såvitt lagutskottet har erfarit har frågan om EG:s\r\nställningstagande till en harmonisering av regler om\r\ndroit de suite inte förts närmare en lösning sedan\r\nutskottet för snart ett år sedan behandlade\r\nspörsmålet.''</pre><pre>Det är inte vad vi tycker att Bengt Harding Olson\r\ntalar om, nämligen successiva framsteg, utan här\r\nstår man ganska så still och stampar. Frågan har inte\r\nförts närmare en lösning. Det verkar inte heller,\r\nskriver vi vidare, som att man fortsätter. Det\r\nkanske inte kommer en förändring under lång tid.\r\nDå tycker vi att vi i stället kan ta ett initiativ här i\r\nSverige och göra någonting av detta, eftersom\r\ndenna harmonisering tycks dröja.</pre><pre>Anf. 93  BENGT HARDING OLSON (fp)\r\nreplik:</pre><pre>Herr talman! Som statsrådet skrev i den förra\r\npropositionen hade vi förhoppningen att man inom\r\nEU -- eller EG, som det då hette -- skulle komma\r\nlängre. Man har arbetat med detta och kommit en\r\nbit, men man har inte kommit ända fram.</pre><pre>Det fanns väl inte någon anledning att ifrågasätta\r\natt ge dem en chans att komma fram till en lösning?\r\nVi sade t.o.m. detta flera gånger i debatten här i\r\nkammaren. Nu har de inte gjort det. Konsekvensen\r\nfrån lagutskottets sida är då alldeles logisk,\r\nnämligen att tiden är mogen för ett\r\nställningstagande. Precis det säger vi i utskottet.\r\nEftersom statsrådet Reidunn Laurén redan lovat att\r\nta upp frågan, om det inte blir någon harmonisering\r\nunder detta år, kommer hon självfallet att göra det\r\nutan att vi skrivit så. Nu har vi dessutom skrivit att\r\ntiden är mogen för ett ställningstagande till frågan.\r\nJag menar då att vi inte kan komma längre än så\r\nhär när det gäller frågans avgörande. Innehållet är\r\nnästa fråga, och det är inte vad denna debatt gäller.\r\nSå är ju inte majoritetsskrivningen formulerad.</pre><pre>Anf. 94  ELISABETH PERSSON (v):</pre><pre>Herr talman! Bengt Harding Olson pekar på\r\nframgångar och vill väl med det trösta oss som har\r\nmotionerat i denna fråga i många år. Det tackar jag\r\nför. Men, har Bengt Harding Olson aldrig haft en\r\nminsta lilla misstanke om att hänvisandet till\r\narbetet inom EG och EU har varit en undanflykt\r\noch att det har varit ett sätt för den borgerliga\r\nregeringen, bestående av fyra olika partier och med\r\nen utskottsmajoritet som ser ut som den gör, att\r\nkrypa bakom det hela, dvs. att man inte har velat\r\nta i frågan?</pre><pre>Jag har i och för sig respekt för att det ibland kan\r\nvara svårt att komma överens. Men frågan är: Har\r\nBengt Harding Olson aldrig misstänkt att det\r\nhandlar om detta? Om man följt EU:s arbete i\r\ndenna fråga har man kunnat finna att så värst\r\nmycket till arbete inte har försiggått; det har stått\r\nklart ganska länge. Det må väl vara som det är med\r\ndet.</pre><pre>Det är hederligt av Bengt Harding Olson att peka\r\npå att betänkandetexten faktiskt inte är särskilt\r\npositiv. Det man säger är att tiden är inne för att\r\nfatta beslut, att det hela nu är moget och att det inte\r\nlängre går att skylla på arbetet i EU osv. Men inte\r\nett enda knäpp säger man om vad som skall ske.\r\nDet är beklagligt. De motionärer från Folkpartiet\r\noch Centerpartiet som agerat i detta ärende tidigare\r\noch alla andra som är intresserade av att problemet\r\nfår en lösning måste därför rimligen rösta på\r\nreservation 1. Det är ju precis som Bengt Harding\r\nOlson säger: Det står ingenting i betänkandet om\r\nvad som kommer att ske, utan det handlar åter om\r\nett uppskjutande.</pre><pre>Jag är tacksam för att Bengt Harding Olson bidragit\r\ntill att klargöra detta, så att man inte går på det till\r\nsynes positiva i utskottsbetänkandet och övertolkar\r\ndet. Det skall man alltså inte göra. Det här visar\r\nklart att utskottsmajoriteten anser att detta är en\r\nhet potatis. Man har inte haft den politiska kraften\r\natt säga vare sig bu eller bä. I stället skjuter man\r\nupp frågan.</pre><pre>Anf. 95  BENGT HARDING OLSON (fp):</pre><pre>Herr talman! Nej, jag betraktar inte detta\r\ntillvägagångssätt som en undanflykt. Man kan\r\nvisserligen aldrig veta hur andra människor tycker\r\noch tänker, men från utskottets sida är det definitivt\r\ninte fråga om någon undanflykt. Snarare är det så,\r\natt det är rimligt och självklart, i varje fall för den\r\nabsoluta majoriteten i denna kammare, att man\r\nalltid först prövar harmoniseringsfrågan. Än en\r\ngång vill jag understryka att vi inte vill harmonisera\r\nbara för harmoniseringens egen skull. Om det är\r\nnågot område som skall harmoniseras, till nytta för\r\ndem som berörs, nämligen konstnärerna, så är det\r\nnär det gäller immaterialrätten. Det finns alltså\r\nstarka krav på att först pröva en harmonisering,\r\ninte minst när vi har ett samarbete genom ett EES-\r\navtal och står inför ett eventuellt EU-medlemskap\r\nm.m.</pre><pre>Det gläder mig att jag lyckats klargöra att det finns\r\nen positiv syn från regeringens sida när det gäller\r\natt ta upp denna fråga på nytt. Det är skrivet, och\r\ndet finns stöd för det från utskottet. Men jag räknar\r\ninte med, herr talman, att Elisabeth Persson och jag\r\nskall kunna bli överens när det gäller synen på EU\r\noch synen på regeringen. Vi är säkerligen ense om\r\natt vi är totalt grundläggande oense. Jag litar på\r\nregeringen -- även i denna fråga. Dessutom har jag\r\nen stor tro på att ett medlemskap i EU är det viktiga\r\nför Sverige, inklusive för konstnärerna och ''droit\r\nde suite''.</pre><pre>Anf. 96  ELISABETH PERSSON (v):</pre><pre>Herr talman! Det sista inlägget förstår jag inte. Vi\r\nkanske kan diskutera EU i ett annat sammanhang.</pre><pre>I många sammanhang är jag verkligt positiv till en\r\nharmonisering. I kulturpolitiska frågor finns starka\r\nskäl för en harmonisering, dvs. att skapa\r\njämförbara eller lika villkor med de europeiska för\r\nsvenska bildkonstnärer. Vi har väl kommit så pass\r\nlångt att vi kan bli eniga om att vi båda eftersträvar\r\nen förbättring. Bengt Harding Olson har inte sagt\r\ndet, men jag hoppas att det han sagt implicerar att\r\nhan eftersträvar en förbättring för de svenska\r\nbildkonstnärerna och att ett införande av ''droit de\r\nsuite'' skulle kunna vara ett steg i den riktningen.</pre><pre>I ett tidigare anförande uttalade Bengt Harding\r\nOlson sig mycket positivt om att civiliserade icke-\r\nsocialistiska länder klarat av detta. Jag håller med\r\nhonom. Jag tror också att vi skulle klara av både\r\nden eventuella byråkrati och de eventuella problem\r\nsom skulle uppstå vid ett införande av\r\nvidareförsäljningsersättning. Jag har ingen aning\r\nom det i ociviliserade socialistiska länder, som ju\r\nskulle vara motsatsen, finns något system för ''droit\r\nde suite''. Jag har inte haft någon anledning att\r\nundersöka det. De erfarenheter som finns i\r\nEuropa, i civiliserade eller icke-civiliserade länder,\r\när så goda, och de talar för att det är angeläget att\r\nvi också i Sverige får detta system.</pre><pre>Anf. 97  BENGT HARDING OLSON (fp):</pre><pre>Herr talman! Låt mig avslutningsvis bara säga att vi\r\nvisst kan ha olika syn på olika samhällssystem och\r\nstatsskick -- det är kanske inte den aktuella frågan\r\nnu. Men min replik föranleddes av det som\r\ndiskuterades tidigare i debatten. Eftersom debatten\r\nmynnat ut i något av en deklaration av var de olika\r\npartierna står i detta sammanhang, vill jag säga att\r\njag och Folkpartiet står alldeles bestämt för att\r\nverka för en ''droit de suite''. Vi tycker det är\r\nviktigt. Det handlar inte så mycket om pengarna i\r\nsig. Det handlar om en offensiv satsning på det som\r\nvi tror är viktigt, nämligen kulturpolitik. Då finns\r\ndet anledning att koppla tillbaka till mina slutord\r\ntill Bertil Perssons inledande ord, nämligen att det\r\nhar betydelse för den ekonomiska tillväxten och ett\r\nbättre samhälle i största allmänhet.</pre><pre>Överläggningen var härmed avslutad.</pre><pre>(Beslut fattades efter 10 §.)</pre><pre>8 §  Skärpta åtgärder mot immaterialrättsliga\r\nintrång</pre><pre>Föredrogs</pre><pre>lagutskottets betänkande</pre><pre>1993/94:LU17 Skärpta åtgärder mot\r\nimmaterialrättsliga intrång (prop. 1993/94:122).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut fattades efter 10 §.)</pre><pre>9 §  Konkursrättsliga frågor</pre><pre>Föredrogs</pre><pre>lagutskottets betänkande</pre><pre>1993/94:LU20 Konkursrättliga frågor.</pre><pre>Anf. 98  STIG RINDBORG (m):</pre><pre>Herr talman! Ledamöter! Jag yrkar bifall till\r\nutskottets hemställan, på s. 24, utom vad gäller de\r\ntre momenten 5, 6 och 7. På dessa punkter\r\nföreligger reservationer, som jag yrkar bifall till.</pre><pre>Under de gångna åren har det varit en stor\r\nekonomisk aktivitet, nationellt och internationellt.\r\nVi kan konstatera att den lagstiftning som gällt och\r\nsom i mycket fortfarande gäller beträffande\r\nrekonstruktioner av företag har lämnat mycket\r\növrigt att önska.</pre><pre>En rättslärd gammal man, som har varit med och\r\nlagstiftat, sade till mig vid en diskussion om detta:\r\nNär vi stiftade ackordslagen var inte ekonomin av\r\nden arten att vi tänkte på sådana här frågor.</pre><pre>36 motioner behandlas i detta betänkande. Det är\r\nväsentligt att reglerna är ändamålsenliga, när det\r\ngäller att se till att skapa rättvisa mellan de olika\r\nborgenärsgrupperna och i den allmänna\r\nkonkurrenssituationen samt att göra det möjligt att\r\nbeivra brottslighet. Det gäller, som jag ser det, att\r\nta ett totalgrepp över mängden av regler och\r\nbestämmelser, och det finns ett oerhört omfattande\r\nunderlag för att detta skall kunna åstadkommas.</pre><pre>Vi har i det särskilda yttrandet redovisat ett axplock\r\nav utredningar från senare år. Det är\r\nInsolvensutredningen, rapporten Företagande och\r\nkonkurrens på lika villkor, rapporten från\r\nExpertgruppen för studier i offentlig ekonomi,\r\nDomstolsutredningen och Riksrevisionsverkets\r\npågående genomgång. En lagrådsremiss när det\r\ngäller företagsrekonstruktion ligger nu och skall\r\nbehandlas under maj månad. Det gör att vi i\r\nutskottet är eniga om det angelägna i att det här\r\nverkligen kommer till stånd. Sedan är det bara\r\nfråga om hur det skall ske på bästa sätt.</pre><pre>Vi har den uppfattningen att alla dessa motioner\r\nskall hänskjutas till det underlag i övrigt som finns,\r\nför att man skall kunna ta det samlade greppet och\r\nkomma till rätta med dessa frågor.</pre><pre>Det är beklagligt att de socialdemokratiska\r\nledamöterna och ledamoten från Ny demokrati inte\r\ndelar vår inställning. Genom olika\r\ntillkännagivanden synes de snarast motverka\r\nönskan om det samlade greppet. Jag tror inte att\r\ndet är vad Socialdemokraterna och Ny demokrati\r\nvill, utan jag tror att de delar min uppfattning om\r\natt ett samlat grepp måste tas för att man skall\r\nkomma till rätta med de problem som finns.</pre><pre>Anf. 99  HANS STENBERG (s):</pre><pre>Herr talman! I det betänkande som vi nu debatterar\r\nbehandlas en rad motioner om bl.a.\r\nföretagsrekonstruktion, konkursförvaltning,\r\nbekvämlighetskonkurser och\r\nförmånsrättsordningen. Dessutom behandlas en\r\ndel frågor som rör kampen mot den ekonomiska\r\nbrottsligheten. Till skillnad från Stig Rindborg\r\ntycker jag att det är mycket bra att vi har lyckats få\r\nmajoritet i utskottet för åtminstone några initiativ\r\nsom syftar till att förbättra samhällets möjligheter\r\natt bekämpa den ekonomiska brottsligheten.</pre><pre>Jag vill därför inledningsvis yrka bifall till utskottets\r\nhemställan.</pre><pre>Jag skall nu motivera våra ställningstaganden på de\r\nolika områdena.</pre><pre>I betänkandet behandlas tre motioner som rör\r\nföretagsrekonstruktion. I november 1992 lade\r\nInsolvensutredningen fram ett lagförslag på det\r\nområdet, och det bereds för närvarande. Som\r\nmotionärerna påpekar, är det angeläget att vi får ett\r\nbättre instrument än den nuvarande ackordslagen\r\nsom ett alternativ till konkurs. Därför är det viktigt\r\natt regeringen så snart som möjligt kommer med ett\r\nförslag till riksdagen om företagsrekonstruktion. Vi\r\nutgår från att regeringen under hösten kommer att\r\nlägga fram ett sådant förslag, som huvudsakligen är\r\ngrundat på Insolvensutredningens betänkande.\r\nDärmed anser vi att riksdagen inte behöver vidta\r\nnågra särskilda åtgärder nu, även om man kan\r\ntycka att det har tagit lång tid att komma fram med\r\nförslaget.</pre><pre>När det gäller förutsättningarna vid en konkurs\r\nföreslås i motion L312 bl.a. att fristdagen vid en\r\nkonkurs skall vara den dag styrelsen finner att\r\nkontrollbalansräkning visat att mer än hälften av\r\naktiekapitalet är förbrukat. Liknande tankegångar\r\nhar tidigare förts fram i en rapport av den s.k.\r\nExpertgruppen för studier i offentlig ekonomi.</pre><pre>Vi är inte beredda att nu förorda en så stor\r\nförändring i konkursförutsättningarna som föreslås\r\ni motionen. Dessutom är det så att den rapport som\r\njag nyss nämnde har överlämnats till\r\nFinansdepartementet och för närvarande övervägs\r\ndär.</pre><pre>När det gäller konkursförvaltningen har det väckts\r\nflera motioner beträffande vilka som skall kunna\r\nutses till konkursförvaltare. Det har också väckts\r\nen motion som syftar till att stärka samhällets insyn\r\ni konkursförvaltningen.</pre><pre>Inom Riksrevisionsverket pågår en utredning om\r\nkonkurshanteringssystemet som kommer att\r\növerlämnas till regeringskansliet inom kort.\r\nRapporten Företagande och konkurrens på lika\r\nvillkor innehåller också förslag på det här området\r\nsom nu övervägs inom regeringen. Dessutom har\r\nDomstolsutredningen presenterat ett betänkande\r\nsom rör konkurshantering.</pre><pre>Eftersom de här frågorna alltså övervägs i olika\r\nsammanhang från flera olika utgångspunkter finns\r\ndet inte heller på de områdena någon anledning för\r\nriksdagen att fatta ett särskilt beslut i dag.</pre><pre>Frågor om bekvämlighetskonkurser tas upp i flera\r\nmotioner. Bl.a. föreslås någon form av automatiskt\r\nnäringsförbud eller konkurskarantän.</pre><pre>Jag vill understryka att vi delar motionärernas\r\nmissnöje med hur konkursinstitutet missbrukas i\r\nmånga fall. Det förekommer bl.a. att gäldenärer\r\nanvänder sig av konkursinstitutet för att bli kvitt\r\nsina oprioriterade skulder, för att sedan kunna\r\ndriva verksamheten vidare i stort sett som förut.</pre><pre>Med tanke på att frågan om\r\nbekvämlighetskonkurser tas upp i rapporten\r\nFöretagande och konkurrens på lika villkor, som nu\r\nbereds inom regeringskansliet, anser vi ändå inte\r\natt riksdagen nu behöver vidta någon åtgärd med\r\nanledning av motionerna. Vi räknar med att det\r\ninom kort kommer förslag från regeringen.</pre><pre>I den socialdemokratiska partimotionen om\r\nåtgärder mot ekonomisk brottslighet föreslås ett\r\nantal åtgärder som berör konkurshanteringen. Där\r\nbegärs bl.a. åtgärder för att effektivare utreda\r\nmisstanke om ekonomisk brottslighet i samband\r\nmed konkurs. Dessutom föreslås en utredning i\r\nsyfte att ge konkursförvaltarna en mer aktiv roll när\r\ndet gäller utredande av ekonomisk brottslighet. I\r\nmotionen föreslås också en utredning av\r\nrevisorernas roll. Det bör bl.a. ses över om\r\nrevisorerna kan åläggas anmälningsplikt\r\nbeträffande ekonomisk brottslighet.</pre><pre>Det är lätt att konstatera att den ekonomiska\r\nbrottsligheten har ökat på ett mycket oroväckande\r\nsätt under senare år. Utbredningen av den här\r\nsortens brottslighet bryter ner samhällsmoralen och\r\nmänniskors tro på samhället. I tider när de flesta\r\nmedborgare får göra stora uppoffringar som en\r\nföljd av den ekonomiska krisen upplevs det som\r\noerhört orättvist att vissa personer skall slippa\r\nundan allt samhällsansvar.</pre><pre>En annan effekt av ekobrottsligheten är att det har\r\nblivit mycket svårt för seriösa företagare att bedriva\r\nverksamhet i vissa branscher. De blir helt enkelt\r\nutkonkurrerade av oseriösa företagare.</pre><pre>En annan aspekt, som är minst lika viktig, är att det\r\ni många av de branscher som är hårt utsatta för\r\nekobrottslighet finns många ungdomar anställda.\r\nMånga får sin första kontakt med arbetslivet i\r\nföretag där de från första dagen får lära sig att fiffla\r\noch bryta mot samhällets regler. Risken är\r\nuppenbar att dessa ungdomar får en snedvriden syn\r\npå hur samhället fungerar.</pre><pre>Mot den här bakgrunden är det angeläget att så\r\nsnabbt som möjligt sätta in åtgärder för att komma\r\ntill rätta med dessa problem. Jag vill inte acceptera\r\nStig Rindborgs resonemang att våra förslag skulle\r\nfå motsatt effekt. Vi vill se det här som en signal till\r\nregeringen om att man måste ta krafttag och snabbt\r\nlägga fram förslag. Vi har sett alltför mycket av\r\nlångbänk när det gäller de här förslagen.</pre><pre>De förslag som vi har lagt fram i våra motioner kan\r\nman i stort sett också finna i den s.k. Rubicon-\r\npromemorian; de stämmer väl överens. Det finns\r\nalltså förslag utarbetade på det här området.</pre><pre>Med tanke på de omfattande skadeverkningarna av\r\nden ekonomiska brottsligheten måste man i olika\r\nsammanhang förutsättningslöst pröva åtgärder som\r\nkan motverka ekonomisk brottslighet. Det finns\r\nfärdiga utredningsresultat med förslag till åtgärder\r\nför att effektivisera konkursförvaltningen, förslag\r\nsom innebär överväganden om en mer aktiv roll för\r\nkonkursförvaltare och revisorer när det gäller\r\nhandläggning av ekobrott. Riksdagen bör därför nu\r\ngöra klart för regeringen att de här frågorna bör\r\nberedas snabbt och att de förslag som kräver\r\nlagstiftning snarast möjligt bör läggas på riksdagens\r\nbord.</pre><pre>I vår partimotion föreslår vi också att ett centralt\r\nregister inrättas med uppgifter om\r\nkonkursgäldenärer och om vilka som har stått\r\nbakom de bolag som försatts i konkurs.\r\nRiksskatteverket har tidigare föreslagit att man\r\nskall inrätta ett sådant register, men regeringen har\r\nunderligt nog gjort den bedömningen att det inte är\r\nnödvändigt med ett centralt konkursregister.</pre><pre>Även om det skall bli lättare att komma in i\r\nhandels- och föreningsregistren skulle det faktiskt\r\nunderlätta avsevärt om uppgifterna fanns samlade\r\npå ett ställe. Med tanke på att de\r\nbrottsbekämpande myndigheterna länge har\r\nefterlyst ett sådant register bör regeringen verka för\r\natt ett konkursregister inrättas och snarast\r\nförelägga riksdagen ett förslag till de nödvändiga\r\nlagstiftningsåtgärderna.</pre><pre>I den socialdemokratiska partimotionen föreslås\r\nockså att en möjlighet införs att kungöra\r\nnäringsförbud. Tidigt förra våren hade vi ett\r\nliknande ärende uppe, och då uppgavs det att\r\nregeringen under våren 1993 skulle fatta beslut om\r\nen författningsändring så att det skulle bli möjligt\r\natt kungöra näringsförbud. Nu har det gått ett år,\r\noch det har fortfarande inte hänt någonting på det\r\nområdet. Därför bör riksdagen ge regeringen till\r\nkänna att regeringen snarast bör vidta sådana\r\nåtgärder att kungörelse av näringsförbud blir\r\nmöjligt.</pre><pre>I betänkandet behandlas också en rad motioner\r\nsom rör förmånsrättsordningen. Eftersom\r\nInsolvensutredningens förslag om en förändrad\r\nförmånsrättsordning nu bereds för en lagrådsremiss\r\nbör riksdagen inte vidta några åtgärder med\r\nanledning av de motionerna.</pre><pre>Slutligen behandlas i betänkandet några motioner\r\nom konkurser med internationell anknytning.\r\nÄven där har regeringen aviserat att man tänker\r\nkomma med en proposition. Därför är det inte\r\nheller där aktuellt med några särskilda åtgärder\r\nmed anledning av motionerna.</pre><pre>Avslutningsvis vill jag än en gång säga att jag tycker\r\natt det känns bra att vi har lyckats samla en\r\nmajoritet i utskottet för att vidta ett antal åtgärder\r\nmot den ekonomiska brottsligheten. Det är förvisso\r\nsom Stig Rindborg säger -- mycket mer behöver\r\ngöras på det här området. Men det får inte bli så att\r\nvi inte gör någonting och blir totalt\r\nhandlingsförlamade därför att så mycket behöver\r\ngöras i kampen mot den ekonomiska\r\nbrottsligheten.</pre><pre>Jag tycker att det är en viktig markering från\r\nriksdagens sida att vi nu vill se ett betydligt högre\r\ntempo i kampen mot den ekonomiska\r\nbrottsligheten. Jag yrkar bifall till utskottets\r\nhemställan.</pre><pre>Anf. 100  STIG RINDBORG (m) replik:</pre><pre>Herr talman! Jag vill bara helt kort understryka\r\nvikten av ett samlat grepp. Det är olyckligt att\r\nåstadkomma en lagstiftning vid en tidpunkt och en\r\nannan vid ett senare tillfälle. Det är anledningen till\r\natt vi i det särskilda yttrandet har pekat på allt det\r\nmaterial som finns utöver dessa 36 motioner. Vi\r\nräknar med att det nu tas ett samlat grepp om\r\nlagstiftningen på det här området. För den som\r\nskall lagstifta i olika enskildheter är det annars\r\nomöjligt att stifta bra lagar.</pre><pre>Anf. 101  HANS STENBERG (s) replik:</pre><pre>Herr talman! Det är väl riktigt att det behövs ett\r\nsamlat grepp. Men jag vill påpeka att vi på flera av\r\npunkterna inte föreslår ett omedelbart införande av\r\nny lagstiftning, utan vi föreslår att man snabbt\r\nsätter i gång med det utredningsarbete som behövs\r\nför att just kunna ta ett samlat grepp.</pre><pre>Jag vill påstå att de borgerliga partiernas agerande i\r\nden här frågan leder till att man ytterligare förhalar\r\nkampen mot den ekonomiska brottsligheten. Vi\r\nmåste få mera av aktiviteter och praktiska åtgärder\r\noch mindre av tal om hur viktigt det är att bekämpa\r\nden ekonomiska brottsligheten och tal om ett\r\nsamlat grepp som i praktiken leder till\r\nhandlingsförlamning. Vi måste ha åtgärder!</pre><pre>Anf. 102  STIG RINDBORG (m) replik:</pre><pre>Herr talman! Det är ju precis det jag säger!</pre><pre>Om vi skall se närmare på vem som har stått för\r\naktiviteterna kan jag nämna att jag i början av 80-\r\ntalet var på en hearing om hur man skulle kunna\r\nkomma till rätta med den ekonomiska\r\nbrottsligheten med hjälp av förvaltare. Det\r\nmaterialet finns med i det material som nu\r\nföreligger för behandling. Det finns färskare och\r\nbättre material än det som är tio år gammalt. Men\r\naktiviteten är som sagt stor, och den har inte\r\nminskat sedan vi fick en borgerlig regering.</pre><pre>Anf. 103  HANS STENBERG (s) replik:</pre><pre>Herr talman! Jag vill bara göra kommentaren att\r\njag förstår att Stig Rindborg hellre vill tala om\r\nbörjan av 80-talet än om vad som regeringen i dag\r\nåstadkommer.</pre><pre>Anf. 104  LENNART HEDQUIST (m):</pre><pre>Herr talman! En av de motioner som behandlas i\r\ndet här betänkandet gäller utvidgad giltighet av\r\nåtertagandeförbehåll; det är en motion som jag har\r\nväckt. Jag ser att utskottet för sin del inte är berett\r\natt nu förorda någon utvidgad sakrättslig giltighet\r\nav återtagandeförbehållen. Man hänvisar till att\r\nfrågan kan komma att ytterligare övervägas vid den\r\nberedning av bl.a. Kommissionslagskommitténs och\r\nInsolvensutredningens betänkanden som pågår i\r\nregeringskansliet. Jag får väl då närmast uttrycka\r\nförhoppningen att den beredning som pågår i\r\nregeringskansliet kommer att leda fram till att man\r\ninför utvidgat återtagandeförbehåll vid försäljning.</pre><pre>Den nu genomlidna lågkonjunkturen har på ett\r\nenligt min mening påtagligt sätt visat på behovet av\r\nen förändrad lagstiftning. Det är också intressant\r\natt notera att såväl Sveriges Industriförbund som\r\nSvensk handel förespråkar utvidgat\r\nåtertagandeförbehåll. Det är organisationer som\r\nstår företagen mycket nära och som har sett vad\r\nsom hänt under den process som pågått under de\r\nsenaste åren. Erfarenheterna visar att leverantörer\r\nsom sålt varor på kredit med återtagandeförbehåll\r\nsedan inte fått separationsrätt till varan vid\r\nutmätning hos köparen eller i dennes konkurs,\r\neftersom köparen har haft rätt att förfoga över\r\nvaran före betalning. I stället har säljaren då fått en\r\noprioriterad fordran, som sedan mycket sällan har\r\ngett utdelning i köparens konkurs. I åtskilliga fall\r\nhar följden då blivit att även säljaren försatts i\r\nkonkurs, och sedan har det uppstått en\r\ndominoeffekt. Den dominoeffekten tror jag att vi\r\nalla har kunnat uppleva eller vara åskådare till på\r\nett eller annat sätt.</pre><pre>Leverantörer har också omvittnat att\r\nkonkursgäldenärer agerar oseriöst och strax före\r\nkonkursen köper på sig onormalt stora lager. Efter\r\natt ha köpt ut tillgångarna ur konkursboet börjar de\r\nsedan om verksamheten med befintlig orderstock\r\nmen utan leverantörsskulder. Ett sådant agerande\r\nleder självfallet till en snedvriden konkurrens.</pre><pre>Jag tycker att de invändningar som utskottet\r\nrefererar mot återtagandeförbehåll mycket noga\r\nbör vägas mot de påtagliga fördelar som finns med\r\nett utvidgat återtagandeförbehåll.</pre><pre>Utskottet säger bl.a. att tillfälligheter kanske skulle\r\nkomma att avgöra vilka borgenärer som gynnas vid\r\nen gäldenärs insolvens om man inför ett utvidgat\r\nåtertagandeförbehåll.</pre><pre>Man kan bara säga att tillfälligheternas inverkan\r\nredan i dag är giltiga när det gäller\r\nföretagshypoteket -- kanske i ännu högre grad. Det\r\när ofta inte helt klart vilken egendom som omfattas\r\nav företagshypoteket. Varulager kan exempelvis\r\ntömmas snabbare än väntat på grund av en stor\r\nförsäljning, medan inköp och produktion ligger\r\nefter. Den som bedriver verksamhet kan när som\r\nhelst sälja tillgångarna och sedan eventuellt leasa\r\ntillbaka dem eller överlåta fordringar till\r\nfactoringbolag.</pre><pre>Många av de argument som har tagits fram mot ett\r\nåtertagandeförbehåll har knappast sådan tyngd att\r\nde uppväger de fördelar som skulle uppnås om ett\r\nutvidgat återtagandeförbehåll skulle införas.</pre><pre>Herr talman! Min förhoppning är alltså att\r\nregeringen ganska snart skall komma med ett\r\nförslag i den här frågan, gärna i samband med den\r\nhelhetsbedömning som övriga talare har efterlyst.</pre><pre>Anf. 105  STIG RINDBORG (m) replik:</pre><pre>Herr talman! Jag vill bara säga att denna\r\nredovisning visar hur angeläget det är att man tar\r\nett samlat grepp.</pre><pre>Jag kan peka på en sak. Om jag levererar varor till\r\nett företag skulle jag med Lennart Hedquists\r\nuppläggning ha rätt att hämta hem dem. Om jag\r\ndäremot dagarna innan har levererat tjänster har\r\njag inte mycket att hämta. De är redan levererade\r\noch går inte att plocka tillbaka.</pre><pre>Det är inte lätt att uppnå rättvisa i alla lägen. Men\r\ndet gäller att få den totala bilden. Det är lättare om\r\nman ser allt på en gång.</pre><pre>Anf. 106  LENNART HEDQUIST (m)\r\nreplik:</pre><pre>Herr talman! Stig Rindborg anförde en av\r\nhuvudinvändningarna mot ett utvidgat\r\nåtertagandeförbehåll.</pre><pre>Det blir svårigheter beträffande tjänsteföretagen.\r\nDet går inte att med ett utvidgat\r\nåtertagandeförbehåll uppnå de fördelar som kan\r\nuppnås för övriga företag. Men man får ju överväga\r\nom det är relevant i sammanhanget. Är det inte\r\nviktigt att de små producerande företagen och de\r\nhandelsföretag som levererar varor kan få en\r\nförbättrad ställning?</pre><pre>Jag tror att vi som har sett dominoeffekterna under\r\nde senaste åren i samband med konkurser har fått\r\nen tankeställare. Erfarenheterna från länder som\r\nhar ett utvidgat återtagandeförbehåll visar att vi bör\r\növerväga en sådan lagstiftning i vårt land.</pre><pre>Anf. 107  STIG RINDBORG (m) replik:</pre><pre>Herr talman! Jag vill bara säga att jag delar den\r\nuppfattningen. Samtidigt vill jag peka på de små\r\nkonsult- och serviceföretagen som har lidit oerhört\r\noch råkat ut för dominoeffekterna.</pre><pre>Överläggningen var härmed avslutad.</pre><pre>(Beslut fattades efter 10 §.)</pre><pre>10 §  Anslag till polisväsendet</pre><pre>Föredrogs</pre><pre>justitieutskottets betänkande</pre><pre>1993/94:JuU19 Anslag till polisväsendet (prop.\r\n1993/94:100 delvis).</pre><pre>Anf. 108  LARS-ERIK LÖVDÉN (s):</pre><pre>Herr talman! I justitieutskottets betänkande nr 19\r\nbehandlas frågor om anslag till polisväsendet, men\r\nutskottet har också tagit ställning till ett stort antal\r\nmotioner som bl.a. rör åtgärder mot ekonomisk\r\nbrottslighet och en del andra lagstiftningsfrågor\r\nmed anknytning till polisväsendet.</pre><pre>Jag vill börja med att säga några mer allmänna ord\r\nom polisväsendet för att sedan i huvudsak ägna mig\r\nåt åtgärderna mot den ekonomiska brottsligheten.</pre><pre>Det står fullständigt klart att det behövs en modern\r\noch effektiv polis i Sverige om vi skall ha framgång\r\ni det brottsbekämpande arbetet. Polisens roll och\r\nverksamhet i samhället är av stor betydelse för\r\nmedborgarna. En välorganiserad och effektiv polis\r\nbidrar i hög grad till medborgarnas välfärd och\r\nkänsla av trygghet och säkerhet. Dagens\r\npolisverksamhet präglas av såväl positiva som\r\nmindre positiva inslag. Ambitionerna är högt\r\nställda, och vi har en i grunden välutbildad och\r\nvälutrustad polis.</pre><pre>Det återstår emellertid en hel del innan vi kan säga\r\natt polisen fungerar så bra som vi vill att den skall\r\nfungera. Alltför få brott klaras upp. Polisen är inte\r\ntillräckligt synlig i vardagslivet. Organisationer och\r\nverksamhetsformer behöver anpassas bättre till en\r\nny tids brottslighet och brottslingar. Den tekniska\r\nutvecklingen på en mängd områden ställer ökade\r\nkrav på såväl polisens utrustning som\r\narbetsmetoder.</pre><pre>Mot den bakgrunden är det bra att regeringen på\r\nsocialdemokratiskt initiativ har tillsatt en\r\npolisutredning. Utredningens uppdrag är att både\r\ntitta på den centrala polisorganisationen och\r\nutvärdera de förestående regionala och lokala\r\nförändringarna, med anledning av det\r\nbesparingsbeting på 500 miljoner kronor som\r\nriksdagen beslutade om för två år sedan.</pre><pre>Jag tror att det är nödvändigt att man tar detta\r\nsamlade grepp över polisverksamheten som helhet\r\ni Sverige och inte låter detta driva vind för våg.\r\nDärför är det bra att denna polisutredning har\r\ntillsatts och att den har så vida direktiv som den har.</pre><pre>Jag skall inte närmare beröra polisfrågorna\r\ngenerellt utan går över till åtgärderna mot den\r\nekonomiska brottsligheten. Detta är en fråga som\r\nhar debatterats intensivt i riksdagen och i samhället\r\ni övrigt under de senaste åren. Regeringen har\r\nintagit en mycket passiv inställning. Vi från\r\noppositionen har fått vara pådrivande när det gäller\r\narbetet.</pre><pre>Den ekonomiska brottsligheten har i dag nått en\r\nsådan omfattning att man kan säga att den hotar\r\ngrundvalarna för en sund marknadsekonomi och\r\nt.o.m. för det demokratiska samhällsskicket.</pre><pre>Skalbolagsaffärer, konkursbedrägerier,\r\nbrottsligheter i samband med bank- och\r\nfinanskrisen och momsbedrägerier är exempel på\r\nolika former av ekobrott som bedrivs i stor\r\nomfattning.</pre><pre>Den ekonomiska brottsligheten snedvrider\r\nkonkurrensen och utgör därmed ett hot mot en\r\nsund marknadsekonomi. I flera branscher har\r\nbrottsligheten blivit en del av förutsättningarna för\r\nnäringsverksamhetens bedrivande. Den alltmer\r\nomfattande ekonomiska brottsligheten visar att\r\naffärsmoralen håller på att luckras upp på ett sätt\r\nsom bara för ett knappt decennium sedan var\r\notänkbart.</pre><pre>Avancerade brottslingar har ofta juridisk och\r\nekonomisk expertis till sitt förfogande. Detta\r\nställer allt större krav på utredare, åklagare och\r\ndomare att följa och analysera komplicerade\r\nsamband. Ett nytt inslag är den ökade\r\nbrottsligheten med internationell anknytning.\r\nMyndigheterna är i dag dåligt rustade för att möta\r\nen sådan utveckling.</pre><pre>Det står klart att det finns många förlorare när det\r\ngäller den ekonomiska brottsligheten. Några\r\nskadas direkt och påtagligt. En del blir arbetslösa i\r\nsamband med konkurser. Seriösa företagare mister\r\nsina företag eller dras själva in i brottsligheten.\r\nMyndigheternas arbete blir svårare och mera\r\ntungrott.</pre><pre>Den ekonomiska brottsligheten leder också till att\r\ndet blir svårare att genomföra en rättvis\r\nfördelningspolitik. Hederliga medborgare får\r\nbetala högre skatter och avgifter än vad som annars\r\nhade varit nödvändigt. Om människor upplever att\r\nvissa personer kan undandra sig att bidra till att\r\nfinansiera vår gemensamma sektor finns det en\r\nuppenbar risk för att skattefiffel och svartarbete\r\nsprider sig. Härigenom hotas hela\r\nsamhällssolidariteten.</pre><pre>Den långsiktiga utvecklingen är mycket\r\nillavarslande. Om inte kraftfulla åtgärder sätts in\r\nsnarast kan vi snart nå en punkt då brottslighet och\r\nillojalitet blir en mer eller mindre integrerad och\r\noupplöslig del av det ekonomiska livet. Ekonomisk\r\nbrottslighet kan komma att bli en normal\r\nföreteelse, ja rent av en affärsidé inom vissa\r\nbranscher. De sociala värderingarna hotar att\r\nförskjutas bort från ett hederligt, lojalt och\r\nsolidariskt beteende. Man säger: Kan de så kan jag.</pre><pre>Kampen mot den ekonomiska brottsligheten måste\r\nmot denna bakgrund vara ett högt prioriterat\r\nområde i samhällets brottsbekämpning. Statens\r\nmål och uttalanden när det gäller insatser mot den\r\nekonomiska kriminaliteten måste kännas som ett\r\nstöd för alla som arbetar med dessa frågor.</pre><pre>Resurserna för den här brottsbekämpningen måste\r\nöka och garanteras på sikt. Om kampen mot den\r\nekonomiska brottsligheten skall kunna bli\r\nframgångsrik krävs en rad konkreta åtgärder. Det\r\nkrävs en central ledning och en kraftfull styrning\r\nfrån regeringens sida.</pre><pre>Förändringar måste ske inom alla områden. För det\r\nförsta måste man förebygga och förhindra brott\r\ngenom lagstiftning och kontrollåtgärder. För det\r\nandra gäller det att upptäcka, anmäla och utreda de\r\nbrott som begås. Det kräver en effektiv granskning\r\nfrån myndigheter och konkursförvaltare. Men det\r\nkräver också ökad uppmärksamhet från\r\nmedborgarnas och organisationernas sida, inte\r\nminst de fackliga organisationerna.</pre><pre>Vidare kräver det tillräckliga personella resurser,\r\njuridisk, ekonomisk och teknisk kompetens,\r\neffektiv organisation och utvecklade\r\narbetsmetoder. Det krävs en effektivare och mera\r\nlättillämpad lagstiftning.</pre><pre>Detta är en rad åtgärder som behövs för att vi skall\r\nkunna bli effektiva i kampen mot den ekonomiska\r\nbrottsligheten och inte -- så som det har varit under\r\nnågra år -- ständigt förlora terräng i förhållande till\r\nden här typen av mycket grov och allvarlig\r\nkriminalitet.</pre><pre>Från oppositionens sida har vi gång på gång\r\nkritiserat regeringen för passivitet i den här frågan.\r\nPassiviteten har varit påtaglig. Regeringen inledde\r\nsin regeringsperiod med att ta bort den ekonomiska\r\nbrottsligheten som prioriterat område för Polisen i\r\ndet brottsbekämpande arbetet. Justitieminister\r\nGun Hellsvik förklarade att ekonomisk brottslighet\r\nbara drabbar samhället och inte enskilda. Det var\r\nmotiveringen till att man tog bort prioriteringen för\r\nkampen mot den ekonomiska brottsligheten.</pre><pre>Under de gångna två åren har vi gång på gång krävt\r\nökade insatser. Vi har då mötts av det entydiga\r\nbeskedet att det inte behövs, det finns inte resurser\r\noch man behöver inte sätta in nya åtgärder.</pre><pre>Därför kan vi nu med tillfredsställelse konstatera\r\natt riksdagen har tagit ett kraftfullt initiativ för att\r\ngöra någonting åt den här typen av brottslighet. På\r\nskatteutskottets, lagutskottets -- vilket vi hörde\r\ntidigare -- och på justitieutskottets område tar\r\nriksdagen initiativ i den här kampen där regeringen\r\nförhåller sig passiv. Sammanlagt kommer\r\ninsatserna under ett år att öka med ungefär 128\r\nmiljoner kronor i form av bl.a. en effektivare\r\nskattekontroll. I betänkandet föreslås ett ökat\r\nanslag till Polisen med 52 miljoner kronor. Det\r\nfinns en borgerlig reservation mot det. Det föreslås\r\nökade anslag till kronofogdemyndigheterna. En\r\ninformationskampanj skall riktas mot enskilda och\r\norganisationer för att höja medvetandet om den\r\nekonomiska brottslighetens omfattning och\r\nkonsekvenser.</pre><pre>På område efter område skärper nu riksdagen\r\nåtgärderna för att bekämpa den ekonomiska\r\nkriminaliteten. Men följdriktigt fortsätter de\r\nborgerliga partierna att vara motståndare. I varje\r\nfråga där riksdagsmajoriteten går fram med ökade\r\ninsatser och skärpta åtgärder reserverar sig de\r\nborgerliga partierna. I detta betänkande gör de det\r\nnär det gäller ett uttalande om att den ekonomiska\r\nbrottsligheten skall prioriteras. Detta vänder sig\r\nden borgerliga fyrpartiregeringens representanter\r\nmot.</pre><pre>Man vänder sig mot tillskapandet av en bättre och\r\nslagkraftigare organisation för bekämpandet av\r\nekonomisk brottslighet. Även här reserverar sig\r\nden borgerliga majoriteten. Man går också emot\r\nkravet på en översyn av lagstiftningen för att skärpa\r\ninsatserna. Man går emot en utvidgning av lagen\r\nom åtgärder mot penningtvätt. Man går emot\r\nförslagen om ökade ekonomiska resurser till\r\nPolisen för anställande av kvalificerade utredare för\r\natt komma åt den ekonomiska brottsligheten. Det\r\nhär bekräftar än en gång att de borgerliga partierna\r\nsaknar intresse av och engagemang i kampen mot\r\nden ekonomiska brottsligheten. Det är jag den\r\nförste att beklaga.</pre><pre>Herr talman! Avslutningsvis vill jag yrka bifall till\r\nde socialdemokratiska reservationerna 4, 5, 7, 15\r\noch 21 i betänkandet.</pre><pre>Anf. 109  KARL GUSTAF SJÖDIN (nyd):</pre><pre>Herr talman! I justitieutskottets betänkande nr 19\r\nom anslag till polisväsendet ansluter sig Ny\r\ndemokrati till Socialdemokraterna när det gäller\r\nsatsningen på den ekonomiska brottsligheten. Vi\r\ngör det eftersom vi tycker att det är nödvändigt.\r\nSom föregående talare, Lars-Erik Lövdén, sade har\r\ndet gjorts ganska litet på den fronten. Den svarta\r\nsektorn med ekonomisk brottslighet lär gälla över\r\n100 miljarder. Det finns en hel del för statskassan\r\natt vinna.</pre><pre>Anledningen till att vi tycker att det är viktigt att\r\nman prioriterar bekämpandet av ekonomisk\r\nbrottslighet och gör denna satsning är att det bör\r\nvara en insats från samhället. Dessa 52 miljoner\r\nsäger sig Polisen kunna fördubbla och återleverera\r\ntill statskassan. Det är detta som är finessen. Om\r\nman bara får resurser tror jag att man kan anställa\r\nfolk och se till att den ekonomiska brottsligheten\r\nåtminstone stoppas upp litet grand. Det är en\r\nsamhällsekonomisk vinst.</pre><pre>Herr talman! För övrigt finns det en viktig grund för\r\nden enskilda polismannens möjligheter att serva\r\nallmänheten, förebygga och beivra brott. Vad som\r\nanges i den s.k. portalparagrafen i polislagen är\r\nviktigt. Enligt Ny demokratis åsikt bör en\r\nförändring införas i polislagen 2 § som anger att:\r\n''Polisen skall upprätthålla allmän ordning och\r\nsäkerhet. Det åligger polisen särskilt att 1.\r\nförebygga brott -- -- --'' osv. i enlighet med\r\nnuvarande lydelse i polislagen.</pre><pre>Därmed skall man återgå till den s.k.\r\ngeneralklausulen i den förutvarande\r\npolisinstruktionen. Syftet med denna förändring i\r\npolislagen är att klart ange vad som är målet med\r\nPolisens uppgifter, nämligen att främja rättvisa och\r\ntrygghet och tillförsäkra allmänheten skydd och\r\nannan hjälp när den enskilde individen kränkts\r\ngenom brottslig handling eller på annat sätt. En\r\nändring i lagstiftningen i denna riktning är ämnad\r\natt påverka tolkningen av de övriga\r\nbestämmelserna i polislagen. Reglerna för polisens\r\nbefogenheter skall med andra ord läsas mot\r\npolisens ingripandeskyldighet. Dessutom skulle\r\nutformningen uttryckligen sätta den\r\nbrottsförebyggande verksamheten främst.</pre><pre>Herr talman! Beträffande organisationsfrågor bör\r\nman enligt Ny demokratis åsikt påskynda\r\nförändringar så att man i största möjliga mån gör\r\nett enda polisdistrikt av ett län. Den administrativa\r\növerbyggnad som polismyndigheten i dag utgör\r\ninom länspolismyndigheten skulle därmed minska\r\navsevärt. Inom länsmyndigheten skall det finnas\r\npolisområden som leds av en operativ polischef ur\r\npolismanskarriären. För att uppnå en stark lokal\r\nförankring är det vidare angeläget att inrätta lokala\r\npolisnämnder så att kommuninnevånarna får insyn\r\ni och möjlighet att påverka sin poliskår. Detta bör\r\nske i större utsträckning än vad som nu är fallet.</pre><pre>Ny demokrati har också uppmärksammat en\r\nmotion från Moderaterna som gäller\r\ngränskontrollen. För att förhindra eller i vart fall\r\nförsvåra utförsel av stöldgods krävs ett effektivare\r\nutnyttjande av samhällets resurser. Det vore därför\r\nnaturligt att utöka tulltjänstemännens åligganden\r\noch befogenheter till att omfatta ingripanden mot\r\nutförsel av stöldgods.</pre><pre>En tänkbar lösning vore att när det gäller\r\ngränskontroller jämställa tulltjänsteman med\r\npolisman. Tulltjänstemännen skulle då få samma\r\nbefogenheter som polismän att ingripa vid\r\nexempelvis stöldbrott. Det kan t.ex. röra sig om\r\nstulna fordon som förs ut ur landet.</pre><pre></pre><pre>Herr talman! När det gäller trafikövervakningen i\r\nlandet fråntogs Rikspolisstyrelsen vissa\r\nbefattningar. För att variationerna inte skall vara så\r\nolika vid polisens trafikövervakning i olika delar av\r\nlandet förutsätts att Rikspolisstyrelsen ges en\r\npådrivande roll innefattande det nationella\r\nansvaret för åtgärdsprogrammets genomförande.\r\nDet innebär att den 1984 införda begränsningen i\r\nRikspolisstyrelsens befattning med\r\ntrafikövervakningen inte längre kan gälla. Vi\r\nföreslår att regeringen i stället meddelar\r\nföreskrifter med innebörden att Rikspolisstyrelsen\r\npå den nationella nivån skall svara för\r\nåtgärdsprogrammets genomförande och i sin\r\ntillsynsfunktion aktivt följa utvecklingen på den\r\nregionala nivån.</pre><pre>Det är uppenbart att dagens prioritering gjorts av\r\npolitiker. Vägtrafikinstitutet, VTI, har i sin\r\nforskning fått fram att ju fortare man kör desto\r\nvärre blir olyckorna, och politikerna har inte varit\r\nsena att följa dessa rön. Man har hållit nere\r\nhastighetsgränserna och samtidigt prioriterat\r\nhastighetsövervakning. Men olycksstatistiken har\r\ninte förbättrats nämnvärt. Det enda man lyckats\r\nmed är att försämra den allmänna trafikmoralen\r\noch allmänhetens förtroende för polisen. Det är\r\nmed andra ord hög tid att återskapa förtroendet för\r\ntrafikpolisen, och en del i denna strävan är att\r\nomprioritera trafikpolisens övervakningsuppgifter.</pre><pre>Här förstår jag inte riktigt socialdemokraternas\r\nställningstagande. Jag har ett särskilt yttrande från\r\nden socialdemokratiska gruppen i trafikutskottet\r\ndär man föreslår exakt samma sak. Däremot har\r\nderas kamrater i justitieutskottet inte ställt upp när\r\njag som representant för Ny demokrati krävt exakt\r\nsamma saker. Jag vet inte riktigt vad den\r\nsocialdemokratiska gruppen vill eller inte vill i den\r\nhär frågan. Det kanske man kan få svar på.</pre><pre>Polisutbildningen är en oerhört viktig och central\r\nsak när det gäller polisverksamheten. För att\r\nsäkerställa den utbildningsorganisation som är\r\nuppbyggd vid Polishögskolan är det viktigt att det\r\nkontinuerligt tillförs en jämn intagningskvot. Vi\r\nföreslår att denna nivå inte bör understiga 500\r\nutbildningsplatser under resten av 1990-talet.</pre><pre>Regeringen bör också slutföra planerna på att låta\r\növertalig polispersonal sägas upp med en rimlig\r\navgångslön fram till ordinarie pensionsavgång.\r\nDetta som ett led i att kunna rekrytera fler\r\nungdomar till polisutbildningen. Vad jag förstår\r\nförekommer litet olika syn på detta mellan\r\ndepartementen, men jag hoppas att man kan lösa\r\nproblemet för detta har en oerhört viktig funktion.</pre><pre>Det har nämligen skett en oerhört stor förändring\r\ninom polisarbetet. Man skall i dag övergå till att\r\narbeta på ett helt annat sätt. Den gamla poliskår\r\nsom har funnits har jobbat mer med\r\nutryckningsverksamhet. Att jobba\r\nproblemorienterat och att exempelvis vakthavande\r\nbefäl får gå från sitt skrivbord och börja jobba ute\r\npå gatorna igen är en stor förändring. Därför\r\ninnebär det en risk om inte den äldre stammen får\r\navgå med en rimlig ersättning fram till sin\r\nålderspension, så att vi får in nytt folk som lättare\r\nkan komma in i det förändringsarbete som sker\r\ninom polisen i dag.</pre><pre>Jag har uppmärksammat en folkpartimotion som\r\nvar uppe till behandling i kammaren i våras eller i\r\nhöstas. Den gäller de s.k. maskerade\r\ndemonstranterna. Ny demokrati håller helt med\r\nmotionsskrivaren om att fria medborgare i ett\r\ndemokratiskt samhälle öppet skall kunna\r\nmanifestera sina åsikter genom demonstrationer\r\noch då kunna påräkna polisens skydd. Att\r\ndemonstrera för att ge uttryck för kritik, krav,\r\nprotest, åsikt etc. är en grundlagsfäst rättighet. Det\r\när bra. Vi skall vara rädda om och värna\r\ndemonstrationsfriheten.</pre><pre>Det förekommer dock att demonstranter söker\r\ndölja sin identitet genom att vid demonstration\r\nbära stickade huvor, masker eller liknande. Detta\r\nstrider enligt motionsskrivarens och Ny demokratis\r\nförmenande mot hela demonstrationsidén. Man kan\r\npå goda grunder misstänka att den som bär s.k.\r\nrånarhuva vid demonstration är ute i helt andra\r\nsyften än att fredligt demonstrera för sina åsikter.\r\nVarför skulle man annars vilja dölja sitt ansikte?\r\nDärför bör demonstrationstillstånd kunna förenas\r\nmed villkoret att deltagarna uppträder öppet, utan\r\nmaskering.</pre><pre>När polisen ger tillstånd för demonstration anges\r\nvissa regler och krav för demonstrationens\r\ngenomförande. Det kan röra sådant som tid, plats,\r\nmarschvägar etc. Härvidlag bör även krav ställas på\r\natt deltagarna skall uppträda utan sådan maskering\r\nsom är till för att dölja de demonstrerandes\r\nidentitet.</pre><pre>Med hänsyn till att Läkemedelsverkets\r\nnarkotikaförteckning upptar omkring 200 ämnen är\r\ndet orimligt att fastställa farligheten hos varje ämne\r\ngenom s.k. ad hoc-avgöranden i Högsta domstolen.\r\nVid det senaste avgörandet i en farlighetsfråga, i\r\napril 1992, angav Högsta domstolen vilka kriterier\r\nsom skall rymmas inom en tolkning av\r\nfarlighetsbegreppet. Tillfälligheter, som hur en\r\nsakkunnig vid en personlig bedömning uppfattar ett\r\nämne, kan få betydelse för praxisutvecklingen. Då\r\ndet finns gott om narkotika i vår närhet och det sker\r\nett ständigt inflöde av ny narkotika bör frågan få en\r\nsamlad lösning. Det är därför lämpligt att riksdagen\r\ngenom komplettering av narkotikastrafflagen\r\nuttryckligen anger vilka kriterier som skall gälla vid\r\nbedömningen av farligheten hos enskild narkotika.</pre><pre>Slutligen vill jag ta upp frågan om\r\növervakningskameror. Enligt Rikspolisstyrelsen\r\nförövades under 1991 sammanlagt 331 rån mot\r\npost, bank och värdetransporter. 220 av dessa rån\r\nvar väpnade. Motsvarande siffror för 1992 var 401\r\nrån, varav 256 väpnade. Antalet rån mot butiker\r\nvar 397 under 1991, varav 231 väpnade.\r\nMotsvarande siffror under 1992 var 487 rån, varav\r\n225 väpnade.</pre><pre>Trenden är i högsta grad oroande. Under år 1993\r\nsyntes antalet rån komma att minska, vilket de\r\nfaktiskt gjorde. Men detta lär ha haft sin grund i att\r\nflera rån klarats upp och att rånarna således\r\navtjänade sina straff.</pre><pre>Vi läser nästan dagligen om rån mot butiker och\r\nbanker, ofta med minst sagt obehagliga\r\nkonsekvenser för de människor som funnits på eller\r\ni närheten av brottsplatsen. Att något måste göras\r\ninser alla. Men sedan tvekar vi. Vi har olika\r\nuppfattningar om brottspåföljder, hur vi skall värna\r\nbrotsoffren m.m.</pre><pre>Det är nu dags att minska det personliga\r\nintegritetsskyddet vid bevakning av allmän plats\r\nutanför butiker, bank- och postlokaler om detta\r\nförväntas leda till ett minskat antal rån av butiker,\r\npostkontor och banker. Lagen medger\r\nhastighetsövervakning av trafiken med\r\növervakningskameror utan att integritetsskyddet\r\nåberopas. Samhällsintresset kan väl inte vara\r\nmindre när det gäller att förhindra brott i lokaler\r\ndär det förvaras mycket pengar. Vad avser kravet\r\npå integritet är skillnaden mellan att filmas i\r\ntrafiken eller utanför banken, posten eller butiken\r\nför oss inom Ny demokrati svår att se.</pre><pre>Länsstyrelserna prövar enligt lagen om\r\növervakningskameror ansökningar om tillstånd att\r\nnyttja övervakningskameror. Ny demokrati har väl\r\nförankrade förslag i motionerna Ju619 och Ju810.\r\nDetta ger vi regeringen till känna.</pre><pre>Herr talman! Självklart står Ny demokrati bakom\r\nsamtliga reservationer till detta betänkande. Men\r\npå grund av mängden vill jag begränsa mig till att\r\nyrka bifall till reservationerna 1, 9, 10, 11, 13, 20,\r\n22 samt 23. För övrigt yrkar jag bifall till hemställan\r\ni justitieutskottets betänkande nr 19.</pre><pre>Anf. 110  BERITH ERIKSSON (v):</pre><pre>Herr talman! Den ekonomiska brottsligheten har\r\nvarit föremål för en rad utredningar ända sedan\r\nslutet av 70-talet. Den har varit ett årligt\r\nåterkommande debattämne här i kammaren, för\r\nmin del sedan jag kom in i riksdagen 1988.</pre><pre>Jag vill börja med att säga att jag ställer mig bakom\r\ndet Lars-Erik Lövdén sade i sitt anförande om den\r\nekonomiska brottsligheten. Jag tänker inte\r\nupprepa det han har sagt.</pre><pre>Det är med tillfredsställelse som jag nu andra året\r\ni rad kan konstatera att utskottet vågar gå längre än\r\nregeringen när det gäller insikten om\r\nnödvändigheten av ökade insatser för att komma\r\ntill rätta med den ekonomiska brottsligheten.</pre><pre>Hur väl rustad rättsapparaten än är kommer man\r\nändå alltid att få konstatera att brottslingarna ligger\r\nsteget före. De har hittat nya hål i lagstiftningen och\r\nnya områden att operera på. Rättsväsendet måste\r\nhela tiden utvecklas och förbättras för att\r\nåtminstone hålla någorlunda jämna steg med\r\nbrottsligheten. Men det är när rättsväsendet ligger\r\nljusår efter brottslingarna och inte har medel och\r\nverktyg för att kunna hålla jämna steg som den\r\nallmänna moralupplösningen blir ett faktum. Om\r\nde stora och smarta på området klarar sig, anser\r\näven de små att det är legitimt att sko sig där det\r\nverkar vara möjligt. Bakom varje brott finns\r\nbrottsoffer. Så är det även när det gäller den\r\nekonomiska brottsligheten.</pre><pre>Det finns i dag en majoritet här i kammaren för att\r\nsatsa medel på en informationskampanj om och\r\nmot ekonomisk brottslighet. I vanliga fall brukar de\r\nborgerliga partierna ha en väldigt stor tilltro till\r\ninformationskampanjer. Så stor brukar den tilltron\r\nvara att man ofta anser att det räcker med\r\nkampanjer. I detta fall har regeringsföreträdarna en\r\nreservation mot utskottsmajoritetens förslag.</pre><pre>Vi anser dock inte att det räcker med\r\ninformationskampanjer, även om det är en viktig\r\nåtgärd. Jag kan glädja mig åt att det nu även finns\r\nen majoritet för att anslå ytterligare medel till\r\nRikspolisstyrelsen för ökade insatser på\r\nekobrottsområdet. Vi hade litet olika motionskrav\r\nmen har alltså enat oss.</pre><pre>Herr talman! Riksdagen beslutade våren 1993 att\r\nanta en lag om åtgärder mot penningtvätt, en lag\r\nsom trädde i kraft den 1 januari 1994 och som gäller\r\nbanker, livförsäkringsbolag, värdepappersrörelser\r\noch annan verksamhet enligt lagen om\r\nkreditmarknadsbolag. I motioner och nu i en\r\nreservation av socialdemokraterna krävs att lagens\r\nområde utvidgas till att även gälla andra områden\r\ndär stora mängder pengar omsätts, som\r\nväxlingskontor och guldhandel. Det är krav som\r\näven vi ställer upp på.</pre><pre>Enligt ett inslag i Ekot för någon månad sedan\r\nfanns det en viss besvikelse över denna lags\r\notillräcklighet. Enligt den är det inte möjligt att\r\nunder utredningstiden låsa pengar som man\r\nmisstänker skall tvättas. Det är en uppgift som jag\r\nmåste erkänna att jag inte haft möjlighet att forska\r\nvidare i men som man nog skall ta på allvar och\r\nundersöka hur man bör hantera.</pre><pre>När lagen infördes hade vi, liksom nu, motionskrav\r\nom att lagen skall straffsanktioneras. Utskottet\r\nmotiverar avstyrkandet av vår motion med att EU-\r\nstaterna överenskommit att man skall avvakta en\r\nutvidgning av lagen till dess att en utvärdering\r\ngjorts. Det är en märklig motivering, eftersom vi i\r\nSverige inte alls har straffsanktionerat lagen. Nu\r\nhar det kommit till min kännedom att en anmälan\r\ngjorts till EFTA-domstolen. En granskning av\r\nSveriges efterlevnad av EU-direktivet kommer\r\nalltså att ske. Jag saknar socialdemokraterna i fråga\r\nom detta krav.</pre><pre>Vänsterpartiet har ett motionskrav om en\r\nnedskärning av anslaget till säpo med 200 miljoner.\r\nSäkerhetspolisen har under mina år i riksdagen fått\r\nsitt anslag ökat med procentuellt mycket större\r\nbelopp än annan polisiär verksamhet.</pre><pre>Vi har i år samma motivering till vårt yrkande som\r\ntidigare, nämligen dels att det säkerhetspolitiska\r\nläget för Sverige har förändrats, dels att det i denna\r\nbudgetpost ligger anslaget till den specialstyrka\r\nsom Vänsterpartiet anser att vi inte behöver.</pre><pre>Herr talman! Under rubriken Kyrkofrid i\r\nbetänkandet döljer sig Vänsterpartiets\r\nmotionskrav om ett lagstöd i polisförordningen och\r\nrättegångsbalken för att polisen skall ta kontakt\r\nmed den ansvarige för kyrkolokalen och samarbeta\r\nmed denna om hur problemen skall lösas. Under\r\nden socialdemokratiska regeringen var svaret på\r\ndenna begäran att proportionalitetsprincipen var\r\ntillräcklig. Det utgick även en skrivelse om detta till\r\npolismyndigheten. Att detta inte är tillräckligt visar\r\nsenast fallet Alsike kloster. På denna punkt saknar\r\njag kds.</pre><pre>Så vill jag något kommentera reservation 15 om\r\növersyn av den straffrättsliga lagstiftningen. Även\r\nvi tycker att det är nödvändigt med en översyn,\r\neftersom de olika straffskalorna, med nu ändrade\r\nstraffskalor, inte riktigt står i proportion till\r\nvarandra. Man kan även se om det är möjligt att få\r\nin annan påföljd när det gäller en del brott.</pre><pre>Reservation 21 om kontraktsvård för rattfyllerister\r\när helt i överensstämmelse med Vänsterpartiets\r\ntidigare yrkanden.</pre><pre>Till sist, herr talman, vill jag uttala min\r\ntillfredsställelse med att poliser från 20 länder nu är\r\nsamlade i Oslo för att diskutera internationellt\r\nsamarbete om bl.a. sexualbrott mot barn och\r\nhandel med barnpornografi. Det finns en motion\r\nom detta fogad till betänkandet. Det är ett\r\nsamarbete som tidigare knappast existerat.\r\nOrdföranden för arbetsgruppen för brott mot barn\r\när en norsk polischef Ann-Kristin Olsen. Det hon\r\nfrämst nu efterlyser är utbildning. Hon säger att\r\ndessa brott skiljer sig från all annan kriminalitet och\r\nkräver särskilda kunskaper. Förbättrade lagar och\r\neffektivt samarbete med andra, som psykologer\r\noch socialarbetare, kräver hon också.</pre><pre>Även om det inte hör till dagens debatt, men väl till\r\nregeringens vånda just nu, vill jag anföra vad Ann-\r\nKristin Olsen påpekar: Sedan innehav av\r\nbarnpornografi förbjöds i Norge för två år sedan\r\nhittar norska tullen inte längre barnpornografiska\r\nalster utan endast den tillåtna vuxenpornografin.</pre><pre>Hon fortsätter vidare: Även om barnpornografin\r\nsäkert inte har försvunnit helt, har marknaden\r\nkraftigt begränsats.</pre><pre>Herr talman! Med detta yrkar jag bifall till\r\nVänsterpartiets meningsyttring under mom. 13, 24\r\noch 54. Vi kommer att rösta på reservationerna 4,\r\n5, 7, 15 och</pre><pre>Anf. 111  BRITTA BJELLE (fp):</pre><pre>Herr talman! Vi behandlar nu justitieutskottets\r\nbetänkande Anslag till polisväsendet. Som redan\r\nhar sagts bygger betänkandet på\r\nbudgetpropositionen. I betänkandet behandlas\r\nockså en hel del motioner. Till betänkandet har\r\nfogats ganska många reservationer. Jag tänker inte\r\nkommentera alla reservationer utan jag nöjer mig\r\nmed ett urval.</pre><pre>När det gäller regeringens riktlinjer för\r\npolisverksamheten under budgetåret 1994/95 kan\r\ndet kostateras att det övergripande målet skall vara\r\natt minska brottsligheten och öka tryggheten i\r\nsamhället. Vid sidan av det brottsutredande arbetet\r\nskall polisen bedriva brottsförebyggande arbete.</pre><pre>Ett sätt att nå målet minskad brottslighet och ökad\r\ntrygghet är att polisen på det lokala planet i ökad\r\nutsträckning bedriver sin verksamhet i form av\r\nnärpolis. Med närpolisverksamhet avses att polisen\r\norganiseras i små lokalt anknutna arbetsenheter\r\noch i form av kvarterspoliser. Meningen är att\r\nnärpolisverksamheten i första hand skall inriktas på\r\nbrottsförebyggande och problemorienterat arbete.\r\nPoliserna skall vara synliga och tillgängliga bl.a.\r\ngenom fotpatrullering. Närpolisen skall också\r\nkunna utreda mindre och okomplicerade brott.\r\nMeningen är att närpolisen tillsammans med\r\nenskilda kommuner och organisationer skall\r\nbedriva en verksamhet som förebygger brott och\r\nskapar trygghet på det lokala planet.</pre><pre>Utöver närpolisverksamhet finns i\r\nbudgetpropositionen riktlinjer för den\r\nbrottsutredande polisverksamheten, som bl.a.\r\npekar på det angelägna i att den kvalificerade\r\npolisverksamheten utvecklas när det gäller metoder\r\noch organisation.</pre><pre>Beträffande trafikövervakning anges att aktivitet\r\noch synlighet måste öka, liksom att särskild\r\nuppmärksamhet skall ägnas åt onykterhet i trafik\r\noch fortkörning. Trafikövervakningen skall\r\ndessutom i ökad utsträckning utföras av polis som\r\nhar andra huvuduppgifter.</pre><pre>När det gäller effektiviseringar och\r\nrationaliseringar, inte minst med utgångspunkt från\r\nde redan beslutade besparingarna, skall\r\nlänsstyrelserna liksom hittills ha huvudansvaret för\r\natt rationaliseringar inom polisväsendet\r\ngenomförs.</pre><pre>I fråga om inriktningen mot olika slags brottslighet\r\nframgår det av budgetpropositionen att särsrkilda\r\nsatsningar skall göras på våldsbrott, narkotikabrott\r\noch ekonomisk brottslighet.</pre><pre>Beträffande riktlinjerna för polisverksamheten är\r\nvi i justitieutskottet ense med regeringen. Däremot\r\nfinns det många enskildheter där det råder oenighet\r\ninom utskottet. En av dessa frågor gäller\r\nhanteringen av den ekonomiska brottsligheten.\r\nSom framgått av Lars-Erik Lövdéns anförande\r\nföreslår socialdemokraterna och nydemokraterna\r\ntillsammans att det skall tillföras 50 miljoner kronor\r\nför personalförstärkningar inom polisens ekorotlar.\r\nPersonalförstärkningarna skall ur deras synvinkel\r\nses som extra prioritering av kampen mot den\r\nekonomiska brottsligheten.</pre><pre>Vi i regeringspartierna vill precis som\r\nsocialdemokraterna och nydemokraterna\r\nprioritera kampen mot den ekonomiska\r\nbrottsligheten. Men vi menar att det inte alls är så\r\nenkelt som att enbart tillföra polisen extra resurser.</pre><pre>En kort tillbakablick på hanteringen av den\r\nekonomiska brottsligheten visar att mycket redan\r\nhar gjorts men att förändringar tar tid.</pre><pre>Justitieutskottet anordnade i mars 1991 en offentlig\r\nutfrågning om den ekonomiska brottsligheten. Vid\r\ndenna utfrågning framkom det att under slutet av\r\n80-talet hade situationen utvecklats mycket\r\nnegativt när det gäller utredandet av ekobrotten.\r\nDen slutsats som vi drog efter utfrågningen var att\r\ndet behövdes tillsättas en utredning som gjorde en\r\növersyn av åtgärderna mot den ekonomiska\r\nbrottsligheten. I vårt betänkande anvisade vi bl.a.\r\nett antal åtgärder som vi ansåg angelägna.</pre><pre>Regeringen tillsatte en sådan utredning med\r\ndirektiv som hämtats från vårt betänkande.\r\nRiksåklagaren och Rikspolisstyrelsen fick\r\nutredningsuppdraget gemensamt. Den färdiga\r\nutredningen presenterades i januari 1992.\r\nUtredningen kom fram till ett antal konkreta\r\nförslag till förändringar. Bl.a. föreslogs en\r\nfullständig översyn av skattebrottslagen, eftersom\r\nden är både omodern och komplicerad att hantera.\r\nÄven andra lagar pekades ut som svåra att arbeta\r\nmed.</pre><pre>I utredningen pekades också på behovet av ett\r\nnärmare samarbete mellan åklagare och polis samt\r\nen effektiv och förnyad form av\r\nförundersökningsrutiner. Bl.a. förslogs att\r\narbetsplaner skulle upprättas och att polis och\r\nåklagare skulle arbeta i fasta arbetsteam.</pre><pre>Eftersom den ekonomiska kriminaliteten i dag är\r\nbåde sofistikerad och välplanerad samtidigt som\r\ndet i den verksamheten utnyttjas avancerade\r\ntekniska hjälpmedel, måste man effektivisera och\r\nmodernisera ekoutredandet. Utredningen ansåg\r\ndärför att det behövdes ändrade arbetsmetoder,\r\ncentral metodutveckling, mer utnyttjande av\r\nekonomisk expertis och ökad kompetens hos både\r\nåklagare och polis. Såväl beträffande\r\narbetsmetoder som metodutveckling och\r\nutbildning har alltså utredningen lagt fram\r\nkonkreta förslag till åtgärder.</pre><pre>Utredningen föreslog också bättre kontakt och\r\nsamordning med konkursförvaltaren och hans\r\nrevisorer. I utredningen påpekas också att det är\r\nangeläget att förebygga ekobrott. Det kan göras\r\ngenom att man ser över och förbättrar de\r\nförfattningar som reglerar näringsverksamhet\r\nliksom att man ser över uppbyggnaden av de\r\nskatterättsliga reglerna. Vidare är det enligt\r\nutredarna angeläget att de kontrollerande\r\nmyndigheterna har resurser att fullgöra sina\r\narbetsuppgifter.</pre><pre>Utöver min genomgång här innehåller utredningen\r\nytterligare analys och förslag.</pre><pre>Denna utredning ledde sedan till att regeringen gav\r\nRiksåklagaren, Rikspolisstyrelsen och\r\nRiksskatteverket i uppdrag att utifrån rapporten\r\noch egna uppslag vidta åtgärder och sedan till\r\nregeringen redovisa vad som sedan gjorts.\r\nMyndigheterna inkom i maj 1993 med sina\r\nredovisningar. Av dessa framgick vilka åtgärder\r\nsom myndigheterna hade vidtagit eller övervägde\r\natt vidta när det gäller att bekämpa den\r\nekonomiska brottsligheten.</pre><pre>Riksåklagarens och Rikspolisstyrelsens\r\nutredningsarbete har i sin tur lett till att en rad\r\nandra utredningar tillsatts eller till att\r\ntilläggsdirektiv har givits till redan sittande\r\nutredningar. Man skall se över regelverk och\r\nframför allt sådant som har betydelse för utredning\r\nav ekobrott i avsikt att förändra lagstiftningen i\r\nbrottsförebyggande syfte. Jag tänker här bara\r\nnämna några förändringar.</pre><pre>Det gäller en översyn av aktiebolagslagen,\r\nförändringar i lönegarantireglerna, ett nytt\r\nrekonstruktionsförfarande som ersättning för\r\nkonkurser, en teknisk översyn av\r\ninkomstskattelagstiftningen, en översyn av\r\nredovisningslagstiftningen, en översyn av\r\nuppbördslagstiftningen samt en översyn av\r\nskattebrottslagen.</pre><pre>Regeringen har också beslutat om\r\nresursförstärkningar. Budgetåret 1993/94 avsatte\r\nregeringen 60 miljoner kronor för särskild satsning\r\npå det kriminalpolitiska området. Av dessa 60\r\nmiljoner kronor avsåg 30 miljoner kronor\r\nbekämpning av ekobrott. För budgetåret 1994/95\r\nanger regeringen att ytterligare 30 miljoner kronor\r\nskall användas för bekämpning av den ekonomiska\r\nbrottsligheten. Regeringen föreslår också ökade\r\nresurser till åklagarväsendet motsvarande 30 nya\r\nekoåklagare. Dessutom tillfördes åklagarväsendet\r\n4 miljoner kronor extra våren 1993 för finansiering\r\nav en särskild utredningsgrupp, den s.k. RÅSOP,\r\nsom skulle svara för förundersökningar när det\r\ngäller ekobrott riktade mot banker och\r\nfinansinstitut. Och på våren året före beslutade\r\nriksdagen också om inrättandet av en finanspolis i\r\nSverige, vars uppgift var att bedriva spaning för att\r\nbl.a. uppdaga brott i samband med s.k. tvättning av\r\npengar som utgjort vinning av brottslig\r\nverksamhet.</pre><pre>För att få till stånd en effektivare skattekontroll\r\ntilldelades Skatteförvaltningen 45 miljoner kronor\r\nextra förra året och i årets budgetproposition\r\nytterligare 100 miljoner kronor.</pre><pre>När det sedan gäller organisationsfrågor för att\r\nbl.a. förbättra effektiviteten av ekoutredningar\r\nuppdrog regeringen åt Rikspolisstyrelsen i juli 1992\r\natt göra en översyn av den centrala\r\npolisorganisationen. Våren 1993 lämnade\r\nRikspolisstyrelsen över en sådan redovisning.\r\nRegeringen ville bredda Rikspolisstyrelsens\r\nutredning och uppdrog därför i maj 1993 åt en\r\nsärskild utredare att komplettera\r\nRikspolisstyrelsens egen översyn av den centrala\r\npolisorganisationen. Även den s.k. RPS-\r\nutredningen om ekobrottsbekämpningen berör\r\nsamverkan mellan åklagare och polis på central\r\nnivå.</pre><pre>Det pågår också en organisationsöversyn för\r\nåklagarväsendet. Riksåklagaren arbetar med\r\nuppdraget som skall vara avslutat i september 1994.\r\nDessutom har det nyligen tillsatts en\r\nparlamentarisk utredning om Polisen, vars uppgift\r\när att göra en fortsatt genomgång av den centrala\r\npolisorganisationen.</pre><pre>Utöver alla utredningar i organisationsfrågor pågår\r\ndessutom aktiviteter inom berörda myndigheter. På\r\ninitiativ av Riksåklagaren bildades 1992 en\r\narbetsgrupp bestående av representanter för\r\nRiksåklagaren, Riksskatteverket,\r\nkronofogdemyndigheterna, polismyndigheterna,\r\nkonkursförvaltarna och revisorerna.</pre><pre>Arbetsgruppen har nyligen avlämnat en rapport\r\nsom innehåller ett antal förslag för bättre rutiner\r\nvid brottsutredningar i samband med konkurser.\r\nDärutöver förekommer dessutom övergripande\r\nmyndighetssamarbete beträffande handeln med\r\nskalbolag. Vidare finns ett antal\r\nsamverkansprojekt på regional och lokal nivå som\r\nsysslar med konkreta fall av ekonomisk\r\nbrottslighet.</pre><pre>Mot bakgrund av denna genomgång skulle en kort\r\nsammanfattning vara att det pågår arbete i\r\nbrottsförebyggande syfte med vidgad\r\nkontrollverksamhet och förbättrat regelverk. Såväl\r\nåklagare som polis och skatteförvaltning har fått\r\noch får förstärkta resurser.\r\nOrganisationsutredningar arbetar med att hitta\r\nbättre och effektivare arbetsformer. Åklagare och\r\npolis har i uppdrag att utveckla metoder, teknik och\r\nutbildning för att bättre hantera ekobrott. Allt\r\ndetta är på gång. Vi i justitieutskottet har\r\nkontinuerligt följt utvecklingen genom en\r\nuppföljning av det som vi startade 1991. I februari\r\n1993 hade vi ånyo en offentlig utfrågning i ärendet,\r\noch så sent som den 24 februari i år hade vi\r\nytterligare en. Dessutom har utskottet självt gjort\r\nen utvärdering av projektet RÅSOP.</pre><pre>Utöver allt som är på gång har mycket redan hänt.\r\nFörra veckan besökte jag Skatteförvaltningen i\r\nStockholm. Där berättades att den verksamhet som\r\nnu bedrivs inom såväl polis- som åklagarmyndighet\r\när mycket bättre och effektivare och att samarbetet\r\nmellan skatteförvaltning, polis och åklagare\r\nfungerar mycket bättre än tidigare. De redovisade\r\natt de stora förändringarna ägt rum under det\r\nsenaste året.</pre><pre>Men det tar tid innan alla de åtgärder som är\r\nvidtagna eller som är på väg att vidtas får effekt.\r\nRiksdagens revisorer har i februari i år presenterat\r\nen revisionsrapport som handlar om samhällets\r\nåtgärder mot ekonomisk brottslighet. Mycket av\r\ndet som avhandlas i rapporten sammanfaller med\r\nvad såväl RÅ som RPS skrivit både i den\r\ngemensamma utredningen och i sina egna\r\nredovisningar till regeringen.</pre><pre>Men det intressanta är att revisorerna skriver: De\r\nnödvändiga insatserna mot den ekonomiska\r\nbrottsligheten berör ett stort antal myndigheter och\r\nen mängd olika regelsystem. Området är komplext.\r\nNågra snabba och enkla lösningar finns inte. En\r\nmängd olika åtgärder krävs såväl inom lagstiftning\r\nsom förvaltning. Revisorerna pekar sedan på vad\r\nsom behövs. De säger bl.a. att det krävs en\r\nmångfald av åtgärder som spänner över ett brett\r\nfält, och att flera av åtgärderna kräver noggranna\r\nförberedelser. Med dessa citat har jag velat peka på\r\natt tidigare försummelser på detta område, som\r\nhuvudsakligen ägt rum under socialdemokratisk\r\nregering, inte går att vända från den ena dagen till\r\nden andra. Det handlar inte om några enkla,\r\nsnabba åtgärder såsom att pumpa in litet extra\r\npengar till Polisen utan om ett gediget arbete som\r\nbörjar med en justerad lagstiftning, ändrad\r\norganisation, höjd kompetens hos dem som arbetar\r\nmed ekoutredningar, utbildning osv. Det arbetet är\r\nredan på gång. Därför vore ett tillkännagivande till\r\nregeringen i fråga om prioriteringar av den\r\nekonomiska brottsligheten och\r\norganisationsfrågorna som att slå in öppna dörrar.\r\nPå samma sätt menar jag att den\r\nsocialdemokratiska reservationen om samordning\r\noch översyn av lagstiftningen är tillgodosedd.</pre><pre>I Socialdemokraternas reservation 7 krävs att vi\r\nredan nu skall utvidga tillämpningsområdet för\r\nlagen om penningtvätt. Justitieutskottets majoritet\r\nhar menat att eftersom EU-staterna är överens om\r\natt avvakta med en utvidgning av lagen till dess att\r\nerfarenheter vunnits om hur lagstiftningen fungerar\r\ni praktiken är det naturligt att vi i Sverige följer\r\növerenskommelsen. Vår lag om penningtvätt är ju\r\nen kopiering av den som finns inom EU.</pre><pre>Reservation 15 av Socialdemokraterna handlar om\r\nen översyn av den straffrättsliga lagstiftningen.\r\nMycket av det som står i reservationen som bl.a.\r\nhandlar om påföljdssystemet råder det inga delade\r\nmeningar om. När det däremot gäller frågan om att\r\ni brottsbalken flytta in specialrättsliga\r\nbestämmelser är det ett uppdrag som inte alls\r\npassar in i Straffsystemkommitténs arbete, vilket\r\nantyds i reservationen. Vi menar att\r\nStraffsystemkommittén måste få arbeta färdigt med\r\ndet nya straffsystemet innan en sådan åtgärd vidtas\r\nsom föreslås i reservation 5.</pre><pre>Avslutningsvis vill jag yrka bifall till\r\nreservationerna 2, 3 och 12 och i övrigt bifall till\r\nutskottets hemställan.</pre><pre>Anf. 112  KARL GUSTAF SJÖDIN (nyd)\r\nreplik:</pre><pre>Herr talman! Vår utskottsordförande Britta Bjelle\r\nsade att det inte är så enkelt att ge Polisen mer\r\nresurser. Som representant för Ny demokrati vill\r\njag säga att det får vi se. Vi tror nämligen att det\r\nkan vara bra att se det hela som en\r\nsamhällsinvestering. Det kan i praktiken vara\r\nlönsamt, och det kan ha en förebyggande effekt.</pre><pre>Vid en utfrågning bedömde biträdande\r\nrikspolischefen Bengt Frih hur mycket pengar man\r\nungefär behövde. Det motsvarar vad riksdagen nu\r\nkommer att anslå till Rikspolisstyrelsen utöver vad\r\nregeringen har medgett för denna satsning.</pre><pre>Vad som har hakat upp sig och vad som är på gång\r\nnär det gäller organisationsfrågorna är frågan om\r\nförtida avgång av äldre personal. Syftet är att\r\nlänsmyndigheterna skall få råd att utbilda nya\r\npoliser för att Polishögskolan skall kunna existera.\r\nDet är detta som vi vill att riksdagen skall ge\r\nregeringen till känna. Annars blir det kaos, brist\r\noch besvärligheter i den fortsatta utvecklingen och\r\nutbildningen inom Polisen.</pre><pre>Anf. 113  LARS-ERIK LÖVDÉN (s) replik:</pre><pre>Herr talman! Britta Bjelle lämnade en lång\r\nredovisning av det utredningsarbete som är på gång\r\ninom olika områden. Det kanske är just detta som\r\när belysande. Det pågår ett omfattande\r\nutredningsarbete, men det händer ingenting.</pre><pre>Britta Bjelle och de borgerliga\r\nutskottsrepresentanterna är snart de enda som\r\nhävdar att det inte behövs nya resurser för att\r\nkomma åt problemen.</pre><pre>Jag har ofta citerat Rolf Åbjörnsson,\r\nkonkursförvaltaren och advokaten som har\r\nengagerat sig hårt i dessa frågor. Jag skall än en\r\ngång citera honom:</pre><pre>''Ekobrottsligheten är nästan ett konstitutionellt\r\nelement i samhället. Det ökade antalet konkurser\r\nhar gjort det mer synligt än tidigare. Likgiltighet,\r\nnaivitet och godtrogenhet och moralupplösning\r\ngenomsyrar allt i dag. Jag ser ett svart samhälle\r\nframför mig, ett kvittolöst samhälle.''</pre><pre>Han är inte ensam om kritiken att det inte står rätt\r\ntill när det gäller samhällets insatser. Riksdagens\r\nrevisorers rapport, som Britta Bjelle citerade, är en\r\nsvidande vidräkning med regeringens passivitet.\r\nRikspolisstyrelsen har gång på gång i\r\nanslagsframställningar krävt ökade resurser.\r\nÅklagarmyndigheter som sysslar med denna typ av\r\närenden är kritiska till att samhällets totala resurser\r\ninte ökar och att effektivare åtgärder inte vidtas.</pre><pre>Väldigt belysande för regeringens och\r\nregeringspartiernas passivitet är att Britta Bjelle\r\nnämner finanspolisen. Finanspolisen tillkom ju mot\r\nde borgerliga partiernas vilja här i riksdagen. Det\r\nvar Vänsterpartiet, Socialdemokraterna och Ny\r\ndemokrati som drev igenom inrättandet av\r\nfinanspolisen genom att anslå 8 miljoner kronor. Ni\r\nvar passiva även då.</pre><pre>Uppriktigt sagt förstår jag inte varför ni intar en\r\nsådan passiv attityd. Det finns ju mycket att vinna\r\ngenom att höja ribban och öka insatserna,\r\nekonomiskt i form av ökade skatteintäkter för\r\nsamhället samt genom en högre samhällsmoral,\r\nbättre förhållanden i näringslivet och en bättre\r\nfungerande marknadsekonomi. På varje punkt\r\nfinns det ett argument för att gå till offensiv mot\r\ndenna kriminalitet, som beräknas omfatta ungefär\r\n100 miljarder kronor om året. Det är obegripligt att\r\nni är så passiva.</pre><pre>Anf. 114  BRITTA BJELLE (fp) replik:</pre><pre>Herr talman! Lars-Erik Lövdén använder den\r\ngamla metoden att om man upprepar en osanning\r\ntillräckligt många gånger så blir den en sanning.\r\nHan påstår att det råder passivitet från regeringens\r\noch de borgerliga politikernas sida.</pre><pre>En av de frågor som just Riksdagens revisorer\r\nsärskilt pekar på är att man behöver bedriva en\r\nförebyggande verksamhet för att komma till rätta\r\nmed den ekonomiska brottsligheten. Det är på\r\nsamma sätt med den brottsligheten som med annan\r\nbrottslighet. Det går inte att dämpa brottskurvan\r\nmed mindre polisen har ett nyare arbetssätt och\r\nbedriver ett förebyggande arbete.</pre><pre>När det gäller det förebyggande arbetet på\r\nekosidan måste kontrollfunktionen och\r\nlagstiftningen justeras. Riksåklagaren och\r\nRikspolisstyrelsen visar i sin utredning att det finns\r\nen mängd lagstiftning som är svårhanterlig för dem\r\nsom utreder ekobrott. För att göra\r\nekobrottsutredandet mer hanterligt måste\r\nlagstiftningen ändras. Därför har ett antal\r\nutredningar tillsatts. Men som Lars-Erik Lövdén väl\r\nvet är det inte så enkelt att ändra lagstiftningen.\r\nMan måste utreda, och efter utredandet skall det\r\nske ett remissförfarande för att det skall bli en bra\r\nprodukt.</pre><pre>I fråga om kontrollfunktionen är det avsevärt\r\nenklare, och där har regeringen också avsatt extra\r\nresurser liksom på åklagarsidan. Riksdagens\r\nrevisorer kommer inte med någon svidande\r\nvidräkning för att regeringen inte gör någonting,\r\nutan kontentan av rapporten är att det behövs\r\nsamordnande funktioner för att man skall kunna\r\nkomma till rätta med ekobrottsligheten.\r\nRevisorerna förklarar att ekobrottsligheten är så\r\nkomplex att det behövs förberedelser och gediget\r\narbete innan man kan komma till rätta med\r\nekobrotten.</pre><pre>Anf. 115  LARS-ERIK LÖVDÉN (s) replik:</pre><pre>Herr talman! Om Britta Bjelle hade läst de\r\nsocialdemokratiska motionerna 1992, 1993 och\r\n1994 om ekobrotten, hade hon fått uppslaget att det\r\nkrävs en samordnad organisation. Vi har de senaste\r\ntre åren föreslagit en samordnad organisation\r\nunder central ledning för att bekämpa\r\nekobrottsligheten. Men det har ni gått emot, och\r\ndet gör ni uppenbarligen också i dag. Det råder\r\npassivitet från er sida.</pre><pre>Britta Bjelle sade att det krävs lagstiftningsåtgärder\r\noch att det tar tid att genomföra sådana. Det är jag\r\nväl medveten om, men denna regering har varit\r\noerhört snabb när det gällt att genomföra\r\nlagstiftningsåtgärder som faktiskt försvårar för\r\nsamhället att komma åt den ekonomiska\r\nbrottsligheten. Avskaffandet av\r\nskatteflyktsklausulen, förändringarna i\r\nbevissäkrings- och\r\nbetalningssäkringsmöjligheterna samt\r\nRättssäkerhetskommitténs förslag, som minskar\r\nmöjligheterna att bedriva skatterevision -- ett\r\nförslag som Britta Bjelle själv har varit med om att\r\nutarbeta -- är några exempel på förslag som ni har\r\nlagt fram i denna kammare och även delvis\r\ngenomfört. De försvårar för samhället att ingripa\r\nmot den ekonomiska brottsligheten. I de\r\nsammanhangen har ni varit handlingskraftiga. Men\r\nni har inte varit särskilt aktiva -- och det är inte bara\r\nmitt eget omdöme, utan den uppfattningen har\r\nockså de verksamma inom olika myndigheter\r\nsåsom skatteförvaltningen, polisen och åklagarna --\r\nnär det gällt att ingripa med kraft mot den\r\nekonomiska brottsligheten.</pre><pre>Anf. 116  BRITTA BJELLE (fp) replik:</pre><pre>Herr talman! Jag var ordförande i\r\nRättssäkerhetskommittén, vars utredning\r\nsedermera gick ut på remiss och ledde till ett förslag\r\nhär i riksdagen. Socialdemokraternas representant\r\ni kommittén hade inte någon annan uppfattning än\r\nmajoriteten under hela utredningsarbetet. Och vad\r\nmer är: av 40 remissinstanser tyckte 38 att förslaget\r\ni huvudsak var bra. Det handlar inte alls om att\r\nförsvåra kampen mot den ekonomiska\r\nbrottsligheten, utan det handlar om att skapa\r\nbalans och rättssäkerhet för individen.</pre><pre>När det sedan gäller de kraftfulla åtgärder som\r\nSocialdemokraterna säger sig vilja vidta, kan jag\r\ninte underlåta att konstatera att det var under en\r\nsocialdemokratisk regering som aktiviteten i\r\nutredandet av ekonomisk brottslighet avtog\r\nkraftigt. Effekterna av det som hade hänt under\r\nden perioden dök upp när den borgerliga\r\nregeringen tillträdde. Då hoppade\r\nsocialdemokraterna upp och påstod att den\r\nborgerliga regeringen inte visade någon aktivitet,\r\nfastän det faktiskt berodde på effekterna från den\r\ntidigare socialdemokratiska regeringen.</pre><pre>Jag har pekat på vad den nuvarande regeringen\r\nfaktiskt har gjort. Den har givit mer pengar till\r\nskatteförvaltningen, till RÅSOP, till åklagarna och\r\ntill polisen, vilka alla fått större resurser. Det är\r\nviktigt att på sikt tillföra ytterligare resurser. Men\r\ndet är ingen idé att göra det i snabbare takt än\r\nmetodutveckling, ändrade arbetsförhållanden samt\r\nen bättre samordning mellan åklagare och polis kan\r\nkomma till stånd. En del av dessa åtgärder är\r\ngenomförda, medan en del är föremål för\r\nytterligare utredning. Inte minst\r\nsocialdemokraterna var missnöjda med de\r\norganisationsutredningar som gjordes utan ville ha\r\nytterligare en utredning. När jag besökte\r\nskatteförvaltningen, framhöll man där att det under\r\ndet senaste året hade skett oerhörda förbättringar i\r\narbetssituationen. Det har även i andra\r\nsammanhang framgått att utredandet av ekobrott\r\nute i landet går bättre och bättre.</pre><pre>Anf. 117  LENNART FRIDÉN (m):</pre><pre>Herr talman! Det betänkande som vi nu debatterar\r\när ett mycket omfattande betänkande om några\r\nväsentliga frågor. Jag ställer mig bakom de\r\nyrkanden som här har ställts av Britta Bjelle.</pre><pre>Dess värre är det samtidigt ett betänkande, som är\r\nså diversifierat -- det rör sig om allt från kyrkofrid\r\ntill fyrverkerier -- att en del frågor riskerar att\r\nhamna i skuggan av stora organisations- och\r\nanslagsfrågor. Jag hade för egen del gärna velat se\r\nen uppdelning av frågorna, och jag rekommenderar\r\ndet till nästa gång. Jag har förgäves försökt att få\r\njustitieutskottet att samordna t.ex. frågorna om\r\nbrottsförebyggande verksamhet i ett enda\r\nbetänkande.</pre><pre>I dag gäller vår diskussion bl.a. den motion som jag\r\nstrax skall säga några ord om. Häromveckan togs\r\nfrågor upp rörande exempelvis kds-motionen om\r\nnationell brottspreventiv strategi och den\r\nsocialdemokratiska motionen om lokalt\r\nbrottsförebyggande arbete m.m. Det hade varit\r\nmycket förnuftigare att ha det här på ett och samma\r\nställe.</pre><pre>Tidigare i dag, både i samband med behandlingen\r\nav lagutskottets betänkanden och nu i samband\r\nmed justitieutskottets betänkande, har det talats\r\nganska mycket om ekonomisk brottslighet. Jag\r\nvågar påstå att det finns mycket brottslighet som\r\nhar väldigt stor ekonomisk betydelse utan att den\r\nför den skull förs till nämnda kategori.</pre><pre>Jag vill alltså säga några ord om min motion om\r\nbehovet av ett samlat program mot klotter. Faktum\r\när att det numera rör sig om en årlig kostnad inte\r\nav några miljoner eller tiotals miljoner kronor utan\r\nav hundratals miljoner. Det är fråga om en\r\nbrottslighet som har både ekonomisk och\r\nekologisk -- för att inte tala om estetisk och etisk --\r\nskadeverkan.</pre><pre>Häromdagen fick jag i min hand ett exemplar av en\r\ntidning som ges ut av det minsta kommunala\r\nbostadsföretaget i Göteborg. En av\r\nhuvudartiklarna i den här tidningen gäller det\r\nklotter som man utsattes för under hösten. Enbart\r\nför detta lilla företag kostade det 300 000 kr att\r\nåtgärda klottret. Det är således viktigt att se till att\r\nman kan arbeta i förebyggande syfte härvidlag.</pre><pre>Häromveckan kontaktades jag av de\r\nStockholmspoliser som leder arbetet med kampen\r\nmot klottrarna. De tog kontakt med mig bl.a.\r\ndärför att de hade läst om min motion och gärna\r\nville ha med mig i en diskussion om de här frågorna.</pre><pre>Dessa poliser hävdar i likhet med mig att det måste\r\nkomma till stånd ett omfattande samarbete mellan\r\nskolor, föräldraföreningar, ideella föreningar,\r\nsociala myndigheter och polisen. Även nämnda\r\npoliser efterlyser just ett samlat program och\r\nsamlade tag här. Vad som behövs är alltså ett samlat\r\nprogram för förebyggande åtgärder och för ett\r\nsamarbete mellan de i dag spridda krafter som har\r\nintresse av att göra något. Det visar sig t.ex. att man\r\ni sitt arbete plötsligt kom i kontakt med en av dem\r\nsom arbetar på Statens kriminaltekniska\r\nlaboratorium och som hade utarbetat vissa metoder\r\nför att spåra klottrare. Tidigare var detta obekant\r\nför de här personerna.</pre><pre>Vidare vill man gärna komma i kontakt t.ex. med\r\nfastighetsägarorganisationer, vars medlemmar hör\r\ntill den mest drabbade gruppen, eller med de\r\nbranscher -- det gäller då bensinstationer,\r\nfärghandlare osv. -- som genom den alltför stora\r\nlättillgängligheten själva har blivit bestulna på\r\nsprejburkar som använts och som också därigenom\r\nindirekt medverkat till denna förödande\r\nmiljöförstöring.</pre><pre>Stadsmuseet i Stockholm arbetar just nu med att\r\nskydda och bevara stadens fasader och efterlyser\r\njust åtgärder på detta område.</pre><pre>Vad klottrandet innebär för individen har\r\nundersökts av såväl Brottsförebyggande rådet som\r\nandra som sysslar med social forskning. För många\r\när detta beteende första steget på en färd mot\r\nkriminalitet.</pre><pre>I alla samtal som jag för, och har fört, om detta har\r\ndet ställts krav på just samordning, kraftsamling\r\nkring vissa åtgärder och, inte minst, förebyggande\r\nprogram. Det har dessutom talats om hur väsentligt\r\ndet är att i det här sammanhanget också ta med\r\nskolans både etiska och estetiska fostran.</pre><pre>Det må vara mig ursäktat, herr talman, att jag efter\r\natt ha läst utskottets betänkande tycker att det är\r\nlitet av goddag yxskaft över det hela. Det sägs att\r\nman inte skall ingripa mot misstänkta klottrare och\r\natt det inte behövs någon skärpning när det gäller\r\nstraff på det här området. Men det är inte det som\r\njag har efterlyst. För att vi skall kunna ingripa i\r\ntid -- dvs. innan beteendet har gått över i\r\nbrottslighet eller något i den vägen som leder\r\nvidare -- måste vi utarbeta en strategi, ett program,\r\nför detta.</pre><pre>Herr talman! Med tanke på att jag anser att min\r\nmotion inte har blivit hyggligt behandlad vare sig\r\nrent formellt eller sakligt dristar jag mig till att yrka\r\nbifall till densamma.</pre><pre>Anf. 118  KARL-GÖRAN BIÖRSMARK\r\n(fp):</pre><pre>Herr talman! Precis som föregående talare kan\r\nockså jag känna en viss frustration över att en\r\nmotion som man själv har skrivit inte blir\r\nbehandlad på det sätt man önskar. Det finns inga\r\nargument. För övrigt finns en del att önska när det\r\ngäller själva behandlingen av motionen. Så var det\r\nför mig i höstas, då min motion behandlades som\r\ngällde förbud mot att bära mask vid demonstration.\r\nPå grund av den frustration som jag då kände\r\ngjorde jag en spektakulär sak. Jag tog nämligen på\r\nmig en rånarhuva när jag stod här i talarstolen. Men\r\ndet gjorde att i alla fall en och annan fick upp\r\nögonen för problemet som sådant. Jag tror inte att\r\njag vid det tillfället vid omröstningen hade fått stöd\r\nav 45 ledamöter -- 14 ledamöter avstod från att\r\nrösta -- om jag inte hade gjort nämnda spektakulära\r\ndemonstration. Samtliga partier var\r\nrepresenterade. Jag tänker inte upprepa det i dag.</pre><pre>Den här gången har min motion blivit litet bättre\r\nbehandlad och litet mer uppmärksammad. Det\r\ngäller här en motion som samtliga partier har\r\nundertecknat. Det är en sexpartimotion. Endast\r\nVänstern har ställt sig vid sidan av. Ändå tycker jag\r\natt utskottet har skött behandlingen av min motion\r\nmed vänsterhanden.</pre><pre>Utskottet skriver att regeringsformen lägger hinder\r\ni vägen för en sådan begränsning av\r\ndemonstrationsfriheten som motionen tar upp.\r\nMan nöjer sig med att hänvisa till det betänkandet\r\nfrån i höstas. Men om man läser det blir man inte\r\nsärskilt klokare. Där säger utskottet nämligen\r\nockså bara att regeringsformen lägger hinder i\r\nvägen.</pre><pre>Karl Gustaf Sjödin har avgett en reservation,\r\nreservation nr 20. Han har förstått problemet som\r\nsådant men har en i och för sig ganska blygsam\r\nbegäran. I reservationen står det: ''Utskottet anser\r\natt regeringen bör överväga om det med hänsyn till\r\nbestämmelserna i regeringsformen är möjligt att\r\ninföra lagstiftning med detta innehåll och, om så\r\nbefinns vara fallet, återkomma till riksdagen med\r\nett förslag.'' Jag ställer mig bakom detta liksom\r\nreservation nr 20, vilken jag yrkar bifall till.</pre><pre>Jag måste dock ställa några frågor till utskottets\r\ntalesmän här -- ordföranden eller någon annan som\r\nhar ställt sig bakom majoritetens skrivning.</pre><pre>En fråga gäller just det som jag har refererat och\r\nsom gäller regeringsformen. Majoriteten skriver att\r\nregeringsformen lägger hinder i vägen för en\r\nbegränsning av demonstrationsfriheten. Jag är inte\r\nriktigt klar över vad det här hindret innebär. Såvitt\r\njag förstår är det här något som sker redan i dag.\r\nDet är ju inte så att man kan demonstrera hur som\r\nhelst på gator och torg, utan man får lämna in en\r\nansökan. Sedan gäller vissa restriktioner om tider,\r\nom platser -- vilka gator eller torg som man skall gå\r\npå -- och om hur det hela skall gå till.</pre><pre>Jag önskar alltså att man även skall ha möjlighet\r\natt, om det misstänks att en demonstration kan\r\nurarta, begära förbud mot att bära mask.</pre><pre>Hur lägger regeringsformen egentligen hinder i\r\nvägen i dag, om polisen skulle förbjuda mask?\r\nBesked här skulle vara en bra signal till polisen. Det\r\när möjligt att göra det, men man vågar inte.</pre><pre>Nästa fråga: Vad händer om polisen gör på nämnda\r\nsätt och villkorar det med förbud mot att bära\r\nmask?</pre><pre>Anf. 119  BRITTA BJELLE (fp) replik:</pre><pre>Herr talman! Det är klart att man i dag kan lägga\r\nfast vissa restriktioner vid demonstrationer. Vad\r\ndet handlar om här är om man för enskilda\r\nindivider skall tala om på vilket sätt de skall agera\r\nvid demonstrationer, nämligen att de inte får vara\r\nmaskerade.</pre><pre>Jag ser en hel del problem i fråga om själva\r\nhanteringen. När har man mask? När är det så,\r\nKarl Gösta Sjödin, att man faktiskt döljer sitt\r\nansikte på ett sådant sätt att det är detsamma som\r\nmaskering? Skulle man fällas till ansvar för det,\r\neller sker det enbart i samband med att man har en\r\nsvart mask? Då övergår man ju ganska snart till en\r\nannan mask.</pre><pre></pre><pre>Vad jag försöker påvisa är att det finns mängder av\r\nsätt att dölja sitt ansikte utan att bära mask. Så t.ex.\r\nklär sig muslimska kvinnor så att man inte ser deras\r\nansikten. Det här är någonting som vi måste klara\r\nut, om det skall göras en sådan förändring i lagen\r\nsom motionärerna önskar.</pre><pre>Jag tror att vi alla tycker att den svarta masken inte\r\nborde få förekomma i en demonstration, men\r\nvitsen med den är inte masken, utan vitsen är ju att\r\ndölja ansiktet. Om jag står och tittar på en\r\ndemonstration och tycker att allting är oerhört\r\nfascinerande och jag samtidigt fryser, åker jag då\r\ndit för att jag virar sjalen kring en del av ansiktet?</pre><pre>Frågan är alltför svår att ta ställning till på det sätt\r\nsom motionen är upplagd, och det är bakgrunden\r\ntill att den kanske har blivit litet kortfattat\r\nbehandlad.</pre><pre>Anf. 120  KARL-GÖRAN BIÖRSMARK (fp)\r\nreplik:</pre><pre>Herr talman! Det är klart att det alltid blir\r\ngränsdragningsproblem. Sådana har vi fullt av i\r\nlagstiftningen i dag. Polisen ställs dagligen inför att\r\ngöra överväganden om att ingripa eller inte ingripa.</pre><pre>Jag är övertygad om att Polisen kan hantera detta.\r\nDet är ju stor skillnad mellan att Britta Bjelle står\r\noch ser på en demonstration och har en hatt eller\r\nnågonting annat på sig, som eventuellt döljer en del\r\nav ansiktet, och att någon sätter på sig en sådan\r\nmask som jag visade förut. Den signal som jag vill\r\natt riksdagen skall ge klarar Polisen galant.</pre><pre>Dessutom är det ju inte fråga om något generellt\r\nbeslut. Min avsikt med det här är att när man\r\nansöker om tillstånd att demonstrera och Polisen\r\nhar erfarenhet av -- gång efter gång -- att\r\ndemonstrationen urartar på grund av att\r\ndemonstranterna drar på sig rånarhuvor, då skall\r\nPolisen kunna föreskriva som villkor att ingen bär\r\nrånarhuva.</pre><pre>Jag upplever det som att det är finsnickerier när\r\nutskottets ordförande talar om andra klädesplagg\r\noch försöker visa på svåra gränsdragningsproblem.\r\nDet är inte detta som är problemet.</pre><pre>Jag ställer fortfarande frågan: Vad händer, om\r\nPolisen i dag skulle skriva in villkoret att\r\ndemonstranterna inte får använda rånarhuva? Om\r\nman samtidigt som man skriver in att\r\ndemonstrationen skall gå då och då, på de och de\r\ngatorna och en massa andra instruktioner också\r\nskriver in detta villkor, vad skulle hända? Det är\r\nviktigt att Polisen får en signal här.</pre><pre>Jag vet inte, men det är möjligt att det är tillåtet att\r\nföreskriva ett sådant villkor, och det skulle vara\r\nintressant för Polisen att få veta.</pre><pre>Anf. 121  BRITTA BJELLE (fp) replik:</pre><pre>Herr talman! Jag, som tycker så väldigt mycket om\r\nKarl-Göran Biörsmark, har litet svårt med den här\r\ndebatten, men jag kan inte låta bli att säga att hans\r\nsätt att resonera ändå är att förenkla frågan väldigt.</pre><pre>Låt oss säga att vi lagstiftade om förbud mot att\r\nbära rånarhuva. På nästan alla områden ligger de\r\nsom vill vara kriminella långt långt före både polis\r\noch åklagare. Det är precis detta vi har debatterat\r\ni dag.</pre><pre>Om det införs en sådan enkel regel som att\r\ndemonstranterna inte får bära rånarhuva, då gör de\r\nväl något annat, tar på sig en stickeluva eller något\r\nannat som kan användas för att dölja ansiktet. Vi\r\nkommer inte åt problemet. Vi kommer åt just\r\nrånarhuvan, men den utvecklas direkt till något\r\nannat. Skall vi då gå vidare i lagstiftningen?</pre><pre>Det är ett för enkelt sätt att bara säga att om vi tar\r\nbort rånarhuvan så har man löst problemet, för det\r\nhar man inte. Det är problemet, som jag ser det.</pre><pre>Anf. 122  KARL-GÖRAN BIÖRSMARK (fp)\r\nreplik:</pre><pre>Herr talman! Men, kära fru ordförande i utskottet,\r\njag har aldrig påstått att man löser hela problemet\r\nmed ett sådant här litet enkelt förslag -- bara\r\nknäppa med fingret så är allting borta! Ingen\r\nlagstiftning har den effekten i dag, vad jag förstår.</pre><pre>Jag tycker faktiskt att Britta Bjelle har gett upp --\r\nde krafter som vi kämpar emot ligger alltid före, vi\r\nhar inte en chans, osv. Men här har vi ändå vissa\r\nmöjligheter att ge Polisen det redskap som den vill\r\nha.</pre><pre>Lyssna på Polisen, på dem som skall ta fighten ute\r\npå gator och torg! Ge dem det redskap som de\r\nbehöver för att hålla ordning och reda och säkra\r\nannans egendom, kanske t.o.m. liv och lem. Många\r\nskadas ju vid demonstrationerna som urartar.</pre><pre>Det är inget dramatiskt som jag föreslår. Jag tycker\r\nsom sagt att det är litet uppgivet, när ordföranden\r\ni utskottet säger att de kriminella ligger före och att\r\nvi inte har en chans. Ta den här chansen!</pre><pre>Och jag har fortfarande inte fått svar på min fråga:\r\nVad skulle hända, om Polisen vid\r\ntillståndsgivningen skrev in ett förbud mot att bära\r\nrånarhuva? Det skulle vara intressant att få det\r\nprövat, men Polisen vågar inte komma med en\r\nsådan föreskrift, för den signal som har sänts ut är\r\nju att det strider mot regeringsformen. Det blir\r\nnaturligtvis omöjligt för Polisen att ställa ett sådant\r\nvillkor, om signalen från riksdagen är att det strider\r\nmot regeringsformen.</pre><pre>Finns det någon möjlighet för Polisen att skriva in\r\nett sådant villkor? Och vad skulle hända om det\r\nsker? Kan jag få svar på det?</pre><pre>Anf. 123  BERITH ERIKSSON (v) replik;</pre><pre>Herr talman! Vänsterpartiet har ställt sig utanför\r\ndet här motionskravet. Vi anser inte heller att\r\nproblemet är så enkelt som motionärerna gör\r\ngällande. Jag kan hålla med om att det är ett\r\nproblem med demonstrationer som har ett annat\r\nsyfte än att vara en fredlig demonstration. Sådana\r\ndemonstrationer förekommer med eller utan\r\nrånarhuva eller annan mask.</pre><pre>Vad vi däremot har sett på senare tid är flera\r\nexempel på just fredliga demonstrationer, där\r\ndemonstranterna inte har vågat visa ansiktet på\r\ngrund av risken att förlora sitt arbete. Hur skulle\r\nsådana demonstranter hanteras, om vi hade ett\r\nlagrum som förbjöd deltagare i demonstrationer att\r\ndölja ansiktet?</pre><pre>Det finns redan ett lagrum som gäller uniformering\r\nvid demonstrationer, men det har visat sig att även\r\ndet lagrummet är väldigt svårt att använda sig av.\r\nDet är mycket svårt att dra gränserna och beivra\r\növerträdelser.</pre><pre>Det är orsaken till att Vänsterpartiet ställer sig\r\nutanför motionskravet.</pre><pre>Anf. 124  KARL-GÖRAN BIÖRSMARK (fp)\r\nreplik:</pre><pre>Herr talman! När jag diskuterade med\r\nrepresentanter för Vänsterpartiet om att skriva på\r\nmotionen, funderade de länge. De var mycket\r\ntveksamma, och till slut kom beskedet: Nej, vi\r\nställer inte upp! Det får man respektera, men jag\r\ntycker fortfarande att argumentet som de anför inte\r\när tillräckligt starkt.</pre><pre>Jag har också respekt för att det finns tillfällen då\r\ndemonstranter kan känna ett visst obehag. Men\r\nprecis som det har sagts tidigare, är det ju fråga om\r\natt Polisen skall göra en bedömning. Jag tror att\r\nPolisen har möjlighet att göra en avvägning. Om\r\nnågra sjuksköterskor går ut i en demonstration och\r\neventuellt skulle vara rädda för att visa ansiktena\r\nför sin arbetsgivare, så är det en helt annan sak än\r\nen demonstration på Karl XII:s dödsdag eller i\r\nnågot annat sammanhang där man av erfarenhet\r\nvet att demonstrationen spårar ur.</pre><pre>Jag tycker att ni som argumenterar mot att ge\r\nPolisen möjlighet att ställa det villkor som jag talat\r\nom har en väldigt låg uppfattning om Polisens\r\nomdöme, för det är vad det är fråga om här. Det är\r\nfråga om Polisens omdöme när den skall säga ja\r\neller nej.</pre><pre>Anf. 125  BERITH ERIKSSON (v) replik:</pre><pre>Herr talman! Det var ju också att ta till\r\nytterligheter. En Karl XII-demonstration verkar\r\nspåra ur oavsett om demonstranterna har huvor\r\neller inte på sig.</pre><pre>Vad det handlar om är om vi skall ha ett lagrum som\r\nkan användas av polisen. Att utan vidare tro att en\r\nenskild polis i Luleå och en enskild polis i\r\nStockholm skulle använda det här lagrummet på\r\nsamma sätt, tycker jag är att ge Polisen alltför stor\r\nbefogenhet.</pre><pre>Frågan är ju om det lagrummet behövs. Jag kan\r\ninte se att det behövs. Demonstrationer som inte är\r\nfredligt menade måste man kunna stoppa på annat\r\nsätt än genom att införa en lag om huvor.</pre><pre>Anf. 126  KARL-GÖRAN BIÖRSMARK (fp)\r\nreplik:</pre><pre>Herr talman! Jag tror att Berith Eriksson har missat\r\npoängen med motionen och förslaget. Hon säger\r\natt demonstrationer kan spåra ur oavsett om man\r\ntillåter huvor eller inte. Visst kan de det. Poängen\r\när att man av erfarenhet vet att vissa\r\ndemonstrationer är mycket stökigare och bökigare\r\nän andra.</pre><pre>Jag är naturligtvis medveten om att\r\ndemonstrationer kan urarta med eller utan\r\nrånarhuva. Poängen är att polisen inte kan\r\nidentifiera en person med huva. De behöver ett\r\nredskap för att kunna se vem det är som slår in\r\nrutor, attackerar människor och bär sig olagligt åt.</pre><pre>Berith Eriksson säger att vi inte kan överlåta den\r\nbedömningen åt polisen. Jag har förstått att ni inte\r\ntilltror polisen detta omdöme. Det tycker jag är\r\nbeklagligt.</pre><pre>Berith Eriksson säger slutligen att lagen inte\r\nbehövs. Det kan vi som inte behöver gå ut och ta\r\nfighten på gator och torg säga! De som skall göra\r\ndet vill ha lagen. Polisen ber om den.</pre><pre>Jag tycker att denna öppning skulle vara en viktig\r\nsignal. Det är inget dramatiskt. Vi skall besluta oss\r\nför om vi stöder reservationen från Ny demokrati.\r\nDet handlar om att regeringen skall se över\r\nproblemet, undersöka om det finns en lösning och\r\nåterkomma till riksdagen med förslag. Det är allt vi\r\nbegär. Det är en rimlig begäran.</pre><pre>Anf. 127  KARL GUSTAF SJÖDIN (nyd):</pre><pre>Herr talman! Nu börjar diskussionen bli riktigt\r\nintressant. Den som var uppmärksam och lyssnade\r\npå debatten i början inser att det vi talar om nu är\r\ndet jag har efterlyst.</pre><pre>Jag var med på gatan på den tiden då den gamla\r\npolisinstruktionen fanns. Den ändrades tyvärr när\r\npolislagen kom.</pre><pre>En viktig grund för den enskilde polismannen är att\r\nhan har möjlighet att förebygga och beivra brott.\r\nDetta bör anges i polislagens portalparagraf. Om\r\ndet står i polislagen att polisen skall upprätthålla\r\nallmän ordning och säkerhet har man givit en klar\r\nanvisning om hur polisen skall agera.</pre><pre>Det är precis som Karl-Göran Biörsmark säger:\r\nförtroendet för polisen är stort. Poliser har stor\r\nkunskap och är professionella. De har inga som\r\nhelst problem med att skilja på svarta luvor och\r\nsjalar som kvinnor bär. Det är inga som helst\r\nproblem.</pre><pre>Det man vill komma åt är företeelser i samhället\r\nsom vi måste skydda. Vi måste t.ex. värna om\r\ndemonstrationsfriheten.</pre><pre>''Reglerna för polisens befogenheter'' skall med\r\nandra ord läsas som ''polisens\r\ningripandeskyldighet''. Jag vill till reservation 1\r\ntillfoga ett påpekande om att riksdagen skall ge\r\nregeringen tillkänna att direktiven till\r\nPolisrättsutredningen skall utökas. Utredningen får\r\nse över dessa frågor. Man får undersöka om det är\r\nmöjligt att skriva i polislagen att polisen skall\r\nupprätthålla allmän ordning och säkerhet. Den\r\nlagstiftning som finns innebär att det är upp till\r\npolisen att bedöma när man skall göra detta.</pre><pre>Polisen kan bedöma. Jag vet av egen erfarenhet att\r\ndet går ganska bra. Dessutom är förtroendet för\r\npolisen stort i samhället. Det skall alltså inte vara\r\nnågra problem.</pre><pre>Jag ställde tidigare en fråga till Lars-Erik Lövdén\r\nom trafikutskottets yttrande om föreskriftsrätt för\r\nRikspolisstyrelsen. Vet inte socialdemokraterna\r\nvad de vill? Ledamöter i ett utskott vill en sak och\r\nledamöter i ett annat utskott vill tydligen en annan\r\nsak. Jag trodde att ni talade med varandra på era\r\ngruppmöten för att komma överens. Jag resonerar\r\nprecis som de socialdemokratiska ledamöterna och\r\nvår representant i trafikutskottet i det särskilda\r\nyttrande jag fogat till betänkandet.</pre><pre>Till Lennart Fridén vill jag säga att jag har pratat om\r\nklotter och om lille Kalle. Det är inte lätt att få\r\nutskottet att förstå dessa saker.</pre><pre>Om riksdagen bestämmer sig för att yrka bifall till\r\nreservation 1 och går med på att utöka direktiven\r\ntill Polisrättsutredningen är det ingen större fara.\r\nDå får utredningen bedöma om man bör förtydliga\r\nlagen och skriva att polisen skall upprätthålla\r\nallmän ordning och säkerhet.</pre><pre>Anf. 128  LARS-ERIK LÖVDÉN (s):</pre><pre>Jag har fått en fråga av K G Sjödin om\r\ntrafikpolisen. Rikspolisstyrelsen har i uppdrag att\r\nverka för ett genomförande av den reformering av\r\npolisens trafikövervakning som är på gång och att\r\nvara sammanhållande när det gäller uppföljning\r\noch utvärdering av reformen. Vi menar att man bör\r\navvakta resultatet av det uppdraget.</pre><pre>Om det skulle visa sig nödvändigt att införa en\r\nföreskriftsrätt för att få en bra\r\ntrafikpolisverksamhet i landet får vi överväga\r\ndetta, men vi tycker att man kan vänta och se om\r\nden valda metoden är tillräcklig.</pre><pre>När det gäller frågan om demonstrationsfrihet och\r\nmaskerade demonstranter vill jag säga följande.\r\nDet är klart att regeringsformen lägger hinder i\r\nvägen för att införa den regel som motionärerna\r\nefterlyser och som efterlyses i reservationen.</pre><pre>Demonstrationsfriheten får ju bara inskränkas om\r\npolisen inte kan garantera allmän ordning och\r\nsäkerhet. Polisen har en väldigt snäv marginal att\r\nanvända sig av när det gäller att vägra\r\ndemonstrationstillstånd.</pre><pre>Vi minns diskussionen från den 30 november då\r\npolisen ville vägra demonstrationstillstånd och även\r\nmötestillstånd. Det uppstod en debatt om man\r\nverkligen hade möjligheter till detta.\r\nDemonstrationsfriheten är alltså hårt\r\ngrundlagsreglerad, och möjligheterna att inskränka\r\nden är ytterligt begränsade.</pre><pre>När det gäller möjligheten att införa en regel och\r\nförändra regeringsformen säger Britta Bjelle att det\r\när svårt att se skillnad på mask och mask. Det är\r\ninte det enda problemet. Det kan kanske finnas\r\ntillfällen då det är motiverat att demonstrera utan\r\natt röja sin identitet. Det kan vara fråga om någon\r\ninvandrargrupp som vill demonstrera mot regimens\r\nrepresentanter i Sverige och hävda demokrati och\r\nmänskliga rättigheter i sitt hemland. Man kan vara\r\nrädd för att visa sin identitet för att man riskerar att\r\ndrabbas av repressalier från regimens\r\nrepresentation i Sverige.</pre><pre>Berith Eriksson nämnde sjuksköterskorna. SKTF\r\nbedriver för närvarande en omfattande kampanj\r\nom tystnaden inom offentlig sektor. Man visar\r\nexempel på anställda som har hotats av repressalier\r\nför att de har deltagit i demonstrationer. Även där\r\nkanske det kan finnas ett behov av att ibland dölja\r\nsin identitet.</pre><pre>Anf. 129  KARL GUSTAF SJÖDIN (nyd)\r\nreplik:</pre><pre>Herr talman! Förslagen finns i\r\nTrafikpolisutredningen. Lars-Erik Lövdén som\r\nsitter som lekman i Rikspolisstyrelsen borde veta\r\natt frågorna har diskuterats på mycket hög, central\r\nnivå. Det jag föreslår är det som man har begärt.</pre><pre>Vad gäller demonstrationsfriheten vill jag säga att\r\ndet inte är några som helst problem att införa\r\nundantagsbestämmelser i regeringsformen. Ett\r\nexempel är den undantagsbestämmelse som gäller\r\ntelefonavlyssning. Det går att diskutera dessa\r\nfrågor om viljan finns. Det kan inte vara något\r\nproblem. Regeringsformen sätter som tur är inte\r\nhinder i vägen för allting i det här landet.</pre><pre>Man vill sopa problemen under mattan genom att\r\ntala om kurder som vill demonstrera mot sitt\r\nhemland. Polisen skall naturligtvis inte ingripa i\r\nsådana fall. Vi syftar på kriminella och\r\nprofessionella bråkmakare som ger sig in i\r\ndemonstrationer för att förstöra och skapa kaos och\r\noordning på gatorna. Det är detta som Karl-Göran\r\nBiörsmark och vi vill komma åt. Jag tycker inte att\r\ndessa jämförelser hör hemma i den här\r\ndiskussionen.</pre><pre>Anf. 130  KARL-GÖRAN BIÖRSMARK\r\n(fp):</pre><pre>Herr talman! Jag vill bara replikera till Lars-Erik\r\nLövdén. De argument som Lars-Erik Lövdén tar\r\nupp här har jag bemött tidigare. Jag undrar om han\r\nhar lyssnat på vad jag har sagt. Om så inte skulle\r\nvara fallet tar jag upp dem en gång till.</pre><pre>Jag är övertygad om att polisen kan hantera detta.\r\nJag vet också att det finns tillfällen när sådant här\r\nkan vara motiverat. Mitt förslag innebär inte något\r\ntotalförbud. Vid de tillfällen när polisen önskar\r\ndetta redskap skall man kunna använda sig av det.</pre><pre>Jag nämnde tidigare i min diskussion med Berith\r\nEriksson att när det gäller t.ex. SKTF, som har\r\nuppträtt på det här sättet, är det främmande för\r\npolisen att ta till sådana restriktioner. Det borde ni\r\ninse. Jag tror faktiskt att ni gör det också. Ni ser att\r\npolisen kan hantera dessa saker.</pre><pre>Jag vet egentligen inte vad det är som hindrar er\r\nfrån att åtminstone låta regeringen titta på\r\nproblemet. Om vi inte i den här debatten kan ge\r\nalla sakargument kan ju några få sätta sig ner och\r\nfundera över det. Det är väl inte så märkvärdigt.\r\nDet är detta som reservation 20 går ut på. Det är\r\ninte så att vi skall fatta ett beslut här i dag. Det kan\r\nvi inte göra heller. Det är ett uppdrag till regeringen\r\natt titta på detta. Det tycker jag kan vara rimligt.</pre><pre>Anf. 131  LARS-ERIK LÖVDÉN (s):</pre><pre>Herr talman! Jag anser att det är mycket svårt att\r\ngöra skillnad på demonstration och demonstration,\r\nKarl-Göran Biörsmark. Vid den ena\r\ndemonstrationen behöver man inte röja sin\r\nidentitet men vid den andra behöver man göra det.\r\nDet är vad polisen åläggs att säga vid\r\ntillståndsprövningen om vi följer ert förslag. Jag\r\ntror att vi skulle hamna i en mycket omöjlig\r\nsituation med en sådan typ av lagstiftningen och det\r\ningripande i demonstrationsfriheten som den\r\nfaktiskt innebär. Jag vill bestämt avråda från att\r\nbörja tumma på demonstrationsfriheten.</pre><pre>Anf. 132  KARL-GÖRAN BIÖRSMARK\r\n(fp):</pre><pre>Herr talman! Jag är också tveksam till att gå in och\r\ntumma på demonstrationsfriheten. Samtidigt\r\nkänner jag ett obehag över att det är andra krafter\r\nsom tar över. Dessa krafter är egentligen inte ute\r\nefter att demonstrera fredligt för en sak. De har\r\nandra syften. Det vet vi som sitter här att de har.\r\nDet är polisen som skall hantera det. Jag är\r\növertygad om att polisen har omdömet att göra\r\ndetta.</pre><pre>När de tittar på en ansökan inför en demonstration\r\npå Karl XII:s dödsdag funderar de över hur\r\ngrupperna skall gå och hur de skall kunna\r\nupprätthålla samhällsordningen vid\r\ndemonstrationen. Detta innebär att\r\ndemonstranterna får gå på vissa gator och inte på\r\nandra. Bara detta är ju en inskränkning, kan man\r\nsäga. Demonstrationen får vara klockan två och\r\ninte klockan sju, för då är det mörkt. Det är också\r\nen inskränkning. Därför borde polisen också kunna\r\nfå möjligheten att säga att de som går i\r\ndemonstrationen inte får dölja sin identitet genom\r\natt bära en rånarhuva. Jag vill att regeringen tittar\r\npå detta.</pre><pre>Överläggningen var härmed avslutad.</pre><pre>Beslut</pre><pre>LU12 Stiftelser</pre><pre>Mom. 1 (låneförbud)</pre><pre>1. utskottet</pre><pre>2. res. 1 (s)</pre><pre>Votering:</pre><pre>168 för utskottet</pre><pre>132 för res. 1</pre><pre>49 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>72 m, 26 fp, 25 c, 23 kds, 21 nyd, 1 -</pre><pre>För res. 1:</pre><pre>120 s, 1 fp, 9 v, 2 -</pre><pre>Frånvarande:</pre><pre>18 s, 8 m, 6 fp, 6 c, 3 kds, 2 nyd, 5 v, 1 -</pre><pre>Mom. 5 (permutation m.m.)</pre><pre>1. utskottet</pre><pre>2. res. 2 (s)</pre><pre>Votering:</pre><pre>170 för utskottet</pre><pre>133 för res. 2</pre><pre>46 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>72 m, 28 fp, 25 c, 23 kds, 21 nyd, 1 -</pre><pre>För res. 2:</pre><pre>122 s, 9 v, 2 -</pre><pre>Frånvarande:</pre><pre>16 s, 8 m, 5 fp, 6 c, 3 kds, 2 nyd, 5 v, 1 -</pre><pre>Mom. 9 (offentlig styrelserepresentation)</pre><pre>1. utskottet</pre><pre>2. res. 4 (s)</pre><pre>Votering:</pre><pre>170 för utskottet</pre><pre>132 för res. 4</pre><pre>47 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>72 m, 28 fp, 25 c, 23 kds, 21 nyd, 1 -</pre><pre>För res. 4:</pre><pre>121 s, 9 v, 2 -</pre><pre>Frånvarande:</pre><pre>17 s, 8 m, 5 fp, 6 c, 3 kds, 2 nyd, 5 v, 1 -</pre><pre>Övriga moment</pre><pre>Kammaren biföll utskottets hemställan.</pre><pre>LU16 Fotografirättens integration i\r\nupphovsrättslagen, m.m.</pre><pre>\r\nMom. 8 (droit de suite)</pre><pre>1. utskottet</pre><pre>2. res. 1 (s)</pre><pre>Votering:</pre><pre>168 för utskottet</pre><pre>134 för res. 1</pre><pre>1 avstod</pre><pre>46 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>72 m, 26 fp, 25 c, 23 kds, 21 nyd, 1 -</pre><pre>För res. 1:</pre><pre>122 s, 1 fp, 9 v, 2 -</pre><pre>Avstod:</pre><pre>1 fp</pre><pre>Frånvarande:</pre><pre>16 s, 8 m, 5 fp, 6 c, 3 kds, 2 nyd, 5 v, 1 -</pre><pre>Mom. 9 (avbildning av konstverk)</pre><pre>1. utskottet</pre><pre>2. res. 2 (s)</pre><pre>Votering:</pre><pre>174 för utskottet</pre><pre>128 för res. 2</pre><pre>47 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>72 m, 27 fp, 25 c, 23 kds, 21 nyd, 5 v, 1 -</pre><pre>För res. 2:</pre><pre>121 s, 1 fp, 4 v, 2 -</pre><pre>Frånvarande:</pre><pre>17 s, 8 m, 5 fp, 6 c, 3 kds, 2 nyd, 5 v, 1 -</pre><pre>LU17 Skärpta åtgärder mot immaterialrättsliga\r\nintrång</pre><pre>Kammaren biföll utskottets hemställan.</pre><pre>LU20 Konkursrättsliga frågor</pre><pre>Mom. 5 (åtgärder mot ekonomisk brottslighet)</pre><pre>1. utskottet</pre><pre>2. res. 1 (m, fp, c, kds)</pre><pre>Votering:</pre><pre>157 för utskottet</pre><pre>146 för res. 1</pre><pre>46 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>122 s, 3 m, 21 nyd, 9 v, 2 -</pre><pre>För res. 1:</pre><pre>69 m, 28 fp, 25 c, 23 kds, 1 -</pre><pre>Frånvarande:</pre><pre>16 s, 8 m, 5 fp, 6 c, 3 kds, 2 nyd, 5 v, 1 -</pre><pre>Mom. 6 (centralt konkursregister)</pre><pre>1. utskottet</pre><pre>2. res. 2 (m, fp, c, kds)</pre><pre>Votering:</pre><pre>154 för utskottet</pre><pre>149 för res. 2</pre><pre>46 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>122 s, 1 m, 20 nyd, 9 v, 2 -</pre><pre>För res. 2:</pre><pre>71 m, 28 fp, 25 c, 23 kds, 1 nyd, 1 -</pre><pre>Frånvarande:</pre><pre>16 s, 8 m, 5 fp, 6 c, 3 kds, 2 nyd, 5 v, 1 -</pre><pre>Mom. 7 (kungörelse av näringsförbud)</pre><pre>1. utskottet</pre><pre>2. res. 3 (m, fp, c, kds)</pre><pre>Votering:</pre><pre>153 för utskottet</pre><pre>150 för res. 3</pre><pre>46 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>121 s, 21 nyd, 9 v, 2 -</pre><pre>För res. 3:</pre><pre>1 s, 72 m, 28 fp, 25 c, 23 kds, 1 -</pre><pre>Frånvarande:</pre><pre>16 s, 8 m, 5 fp, 6 c, 3 kds, 2 nyd, 5 v, 1 -</pre><pre>Övriga moment</pre><pre>Kammaren biföll utskottets hemställan.</pre><pre>JUU19 Anslag till polisväsendet</pre><pre>Mom. 2 (ändring av polislagen)</pre><pre>1. utskottet</pre><pre>2. res. 1 (nyd)</pre><pre>Votering:</pre><pre>279 för utskottet</pre><pre>23 för res. 1</pre><pre>1 avstod</pre><pre>46 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>122 s, 71 m, 27 fp, 25 c, 22 kds, 9 v, 3 -</pre><pre>För res. 1:</pre><pre>1 m, 1 fp, 21 nyd</pre><pre>Avstod:</pre><pre>1 kds</pre><pre>Frånvarande:</pre><pre>16 s, 8 m, 5 fp, 6 c, 3 kds, 2 nyd, 5 v, 1 -</pre><pre>Mom. 5 (prioritering av den ekonomiska\r\nbrottsligheten)</pre><pre>1. utskottet</pre><pre>2. res. 2 (m, fp, c, kds)</pre><pre>Votering:</pre><pre>153 för utskottet</pre><pre>150 för res. 2</pre><pre>46 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>122 s, 20 nyd, 9 v, 2 -</pre><pre>För res. 2:</pre><pre>72 m, 28 fp, 25 c, 23 kds, 1 nyd, 1 -</pre><pre>Frånvarande:</pre><pre>16 s, 8 m, 5 fp, 6 c, 3 kds, 2 nyd, 5 v, 1 -</pre><pre>Mom. 6 (polisorganisationen för bekämpande av\r\nekonomisk brottslighet)</pre><pre>1. utskottet</pre><pre>2. res. 3 (m, fp, c, kds)</pre><pre>Votering:</pre><pre>154 för utskottet</pre><pre>149 för res. 3</pre><pre>46 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>122 s, 21 nyd, 9 v, 2 -</pre><pre>För res. 3:</pre><pre>72 m, 28 fp, 25 c, 23 kds, 1 -</pre><pre>Frånvarande:</pre><pre>16 s, 8 m, 5 fp, 6 c, 3 kds, 2 nyd, 5 v, 1 -</pre><pre>Mom. 8 (samordning av insatser)</pre><pre>1. utskottet</pre><pre>2. res. 4 (s)</pre><pre>Kammaren biföll utskottets hemställan med\r\nacklamation.</pre><pre>Mom. 9 (översyn av lagstiftning)</pre><pre>1. utskottet</pre><pre>2. res. 5 (s)</pre><pre>Votering:</pre><pre>170 för utskottet</pre><pre>133 för res. 5</pre><pre>46 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>72 m, 28 fp, 25 c, 23 kds, 21 nyd, 1 -</pre><pre>För res. 5:</pre><pre>122 s, 9 v, 2 -</pre><pre>Frånvarande:</pre><pre>16 s, 8 m, 5 fp, 6 c, 3 kds, 2 nyd, 5 v, 1 -</pre><pre>Mom. 12 (utvidgning av lagen om åtgärder mot\r\npenningtvätt)</pre><pre>1. utskottet</pre><pre>2. res. 7 (s)</pre><pre>Votering:</pre><pre>170 för utskottet</pre><pre>133 för res. 7</pre><pre>46 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>72 m, 28 fp, 25 c, 23 kds, 21 nyd, 1 -</pre><pre>För res. 7:</pre><pre>122 s, 9 v, 2 -</pre><pre>Frånvarande:</pre><pre>16 s, 8 m, 5 fp, 6 c, 3 kds, 2 nyd, 5 v, 1 -</pre><pre>Mom. 13 (straffsanktioner)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>292 för utskottet</pre><pre>11 för men.</pre><pre>46 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>122 s, 72 m, 28 fp, 25 c, 23 kds, 21 nyd, 1 -</pre><pre>För men.:</pre><pre>9 v, 2 -</pre><pre>Frånvarande:</pre><pre>16 s, 8 m, 5 fp, 6 c, 3 kds, 2 nyd, 5 v, 1 -</pre><pre>Mom. 18 (övriga organisationsfrågor)</pre><pre>1. utskottet</pre><pre>2. res. 9 (nyd)</pre><pre>Votering:</pre><pre>281 för utskottet</pre><pre>21 för res. 9</pre><pre>47 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>122 s, 72 m, 28 fp, 25 c, 22 kds, 9 v, 3 -</pre><pre>För res. 9:</pre><pre>21 nyd</pre><pre>Frånvarande:</pre><pre>16 s, 8 m, 5 fp, 6 c, 4 kds, 2 nyd, 5 v, 1 -</pre><pre>Mom. 20 (gränskontroll m.m.)</pre><pre>1. utskottet</pre><pre>2. res. 10 (nyd)</pre><pre>Votering:</pre><pre>280 för utskottet</pre><pre>21 för res. 10</pre><pre>1 avstod</pre><pre>47 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>122 s, 71 m, 28 fp, 25 c, 23 kds, 8 v, 3 -</pre><pre>För res. 10:</pre><pre>21 nyd</pre><pre>Avstod:</pre><pre>1 v</pre><pre>Frånvarande:</pre><pre>16 s, 9 m, 5 fp, 6 c, 3 kds, 2 nyd, 5 v, 1 -</pre><pre>Mom. 21 (trafikpolisen)</pre><pre>1. utskottet</pre><pre>2. res. 11 (nyd)</pre><pre>Votering:</pre><pre>280 för utskottet</pre><pre>20 för res. 11</pre><pre>1 avstod</pre><pre>48 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>122 s, 71 m, 28 fp, 24 c, 23 kds, 9 v, 3 -</pre><pre>För res. 11:</pre><pre>20 nyd</pre><pre>Avstod:</pre><pre>1 nyd</pre><pre>Frånvarande:</pre><pre>16 s, 9 m, 5 fp, 7 c, 3 kds, 2 nyd, 5 v, 1 -</pre><pre>Mom. 23 (anslag till Rikspolisstyrelsen m.m.)</pre><pre>1. utskottet</pre><pre>2. res. 12 (m, fp, c, kds)</pre><pre>Votering:</pre><pre>155 för utskottet</pre><pre>148 för res. 12</pre><pre>46 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>122 s, 1 m, 21 nyd, 9 v, 2 -</pre><pre>För res. 12:</pre><pre>71 m, 28 fp, 25 c, 23 kds, 1 -</pre><pre>Frånvarande:</pre><pre>16 s, 8 m, 5 fp, 6 c, 3 kds, 2 nyd, 5 v, 1 -</pre><pre>Mom. 24 (anslag till Säkerhetspolisen)</pre><pre>1. utskottet</pre><pre>2. men. i motsvarande del (v)</pre><pre>Kammaren biföll utskottets hemställan med\r\nacklamation.</pre><pre>Mom. 31 (utbildningsplatser vid Polishögskolan)</pre><pre>1. utskottet</pre><pre>2. res. 13 (nyd).</pre><pre>Votering:</pre><pre>279 för utskottet</pre><pre>20 för res. 13</pre><pre>1 avstod</pre><pre>49 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>122 s, 69 m, 28 fp, 25 c, 23 kds, 9 v, 3 -</pre><pre>För res. 13:</pre><pre>20 nyd</pre><pre>Avstod:</pre><pre>1 nyd</pre><pre>Frånvarande:</pre><pre>16 s, 11 m, 5 fp, 6 c, 3 kds, 2 nyd, 5 v, 1 -</pre><pre>Mom. 35 (översyn av den straffrättsliga\r\nlagstiftningen)</pre><pre>1. utskottet</pre><pre>2. res. 15 (s)</pre><pre>Kammaren biföll utskottets hemställan med\r\nacklamation.</pre><pre>Mom. 44 (maskerade demonstranter)</pre><pre>1. utskottet</pre><pre>2. res. 20 (nyd)</pre><pre>Votering:</pre><pre>262 för utskottet</pre><pre>33 för res. 20</pre><pre>8 avstod</pre><pre>46 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>120 s, 69 m, 20 fp, 21 c, 20 kds, 9 v, 3 -</pre><pre>För res. 20:</pre><pre>1 s, 1 m, 5 fp, 4 c, 1 kds, 21 nyd</pre><pre>Avstod:</pre><pre>1 s, 2 m, 3 fp, 2 kds</pre><pre>Frånvarande:</pre><pre>16 s, 8 m, 5 fp, 6 c, 3 kds, 2 nyd, 5 v, 1 -</pre><pre>Mom. 47 (kontraktsvård för rattfyllerister)</pre><pre>1. utskottet</pre><pre>2. res. 21 (s)</pre><pre>Kammaren biföll utskottets hemställan med\r\nacklamation.</pre><pre>Mom. 48 (narkotikabrott)</pre><pre>1. utskottet</pre><pre>2. res. 22 (nyd)</pre><pre>Votering:</pre><pre>280 för utskottet</pre><pre>22 för res. 23</pre><pre>47 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>122 s, 72 m, 28 fp, 24 c, 22 kds, 9 v, 3 -</pre><pre>För res. 23:</pre><pre>1 c, 21 nyd</pre><pre>Frånvarande:</pre><pre>16 s, 8 m, 5 fp, 6 c, 4 kds, 2 nyd, 5 v, 1 -</pre><pre>Mom. 51 (tillstånd för övervakningskameror)</pre><pre>1. utskottet</pre><pre>2. res. 23 (nyd)</pre><pre>Votering:</pre><pre>275 för utskottet</pre><pre>26 för res. 23</pre><pre>1 avstod</pre><pre>47 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>120 s, 69 m, 26 fp, 25 c, 23 kds, 9 v, 3 -</pre><pre>För res. 23:</pre><pre>1 s, 2 m, 2 fp, 21 nyd</pre><pre>Avstod:</pre><pre>1 m</pre><pre>Frånvarande:</pre><pre>17 s, 8 m, 5 fp, 6 c, 3 kds, 2 nyd, 5 v, 1 -</pre><pre>Bengt Kronblad (s) anmälde att han avsett att rösta\r\nja men markerats har röstat nej.</pre><pre>Mom. 54 (kyrkofrid)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>276 för utskottet</pre><pre>20 för men.</pre><pre>3 avstod</pre><pre>50 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>118 s, 71 m, 24 fp, 25 c, 15 kds, 21 nyd, 2 -</pre><pre>För men.:</pre><pre>2 s, 1 fp, 7 kds, 9 v, 1 -</pre><pre>Avstod:</pre><pre>2 fp, 1 kds</pre><pre>Frånvarande:</pre><pre>18 s, 9 m, 6 fp, 6 c, 3 kds, 2 nyd, 5 v, 1 -</pre><pre>Mom. 58 (klotter)</pre><pre>1. utskottets hemställan</pre><pre>2. utskottets hemställan med den ändring däri som\r\nföranletts av bifall till motion Ju221 (m)</pre><pre>Kammaren biföll utskottets hemställan med\r\nacklamation.</pre><pre>Övriga moment</pre><pre>Kammaren biföll utskottets hemställan.</pre><pre>Beslut om uppskjuten votering</pre><pre>På förslag av tredje vice talmannen medgav\r\nkammaren att de på föredragningslistan\r\nåterstående ärenden fick företas till avgörande vid\r\narbetsplenum torsdagen den 14 mars.</pre><pre>Ajournering</pre><pre>Kammaren beslöt kl. 18.00 att ajournera\r\nförhandlingarna till kl. 19.00 för middagsuppehåll.</pre><pre>Återupptagna förhandlingar</pre><pre>Förhandlingarna återupptogs kl. 19.00.</pre><pre>11 §  Anslag till rättshjälp, m.m.</pre><pre>Föredrogs</pre><pre>justitieutskottets betänkande</pre><pre>1993/94:JuU20 Anslag till rättshjälp, m.m. (prop.\r\n1993/94:100 delvis).</pre><pre>Anf. 133  SIGRID BOLKÉUS (s):</pre><pre>Herr talman! Vi socialdemokrater har avstått från\r\natt komma med förslag om förändringar angående\r\nrättshjälpen. En kommitté arbetar med en översyn\r\nav rättshjälpslagen, och det finns all anledning att\r\ninvänta redovisningen av uppdraget som enligt\r\nplanerna skall komma i maj 1995.</pre><pre>Ett enigt utskott delar uppfattningen i vår och\r\nCenterns motion att bodelningsärenden skall tas\r\nupp i erforderlig omfattning i utredningsarbetet.\r\nUtskottet skriver också i betänkandet att\r\nregleringen av rättshjälp vid bodelning har brister\r\nsamt utgår från att frågan blir föremål för\r\navväganden inom ramen för denna översyn.\r\nDärmed är vi nöjda med motionsbehandlingen,\r\ntrots att det står att motionen avstyrks.</pre><pre>Vi har samma reservation som i fjol. Den gäller\r\nersättning till nämndemän. Den övre gränsen för\r\nersättning till nämndemän anser vi skall höjas från\r\n650 kr till 800 kr per dag fr.o.m. den 1 juli 1994. Ett\r\nmål på sikt bör vara att ersättning skall utgå med\r\nsamma belopp som till kommunalt\r\nförtroendevalda. När Domstolsverket för ett par år\r\nsedan beräknade kostnaderna var summan ca 15\r\nmiljoner kronor. På grund av statens dåliga finanser\r\nföreslår vi denna delreform som kostar ca 2\r\nmiljoner kronor.</pre><pre>Herr talman! Jag yrkar bifall till de\r\nsocialdemokratiska reservationerna.</pre><pre>Anf. 134  KARL GUSTAF SJÖDIN (nyd):</pre><pre>Herr talman! I justitieutskottets betänkande nr 20\r\nhar vi riktat särskild uppmärksamhet mot\r\nrättshjälpssystemet. Riksrevisionsverket har i en\r\ngranskningsrapport över rättshjälpssystemets\r\neffektivitet uttalat sig om orsakerna till\r\nkostnadsutvecklingen. En viktig förklaring till\r\nkostnadsökningarna är, menar\r\nRiksrevisionsverket, utvecklingen av\r\ntimkostnadsnormen, dvs. den beräkningsgrund\r\nsom i allmänhet används för ersättningen till de\r\njuridiska ombuden. Normens ökning förklarar\r\nungefär hälften av hela kostnadsökningen.\r\nRiksrevisionsverket har också konstaterat att den\r\ntid som ombuden debiterar för ett ärende har ökat.</pre><pre>En annan viktig förklaring till kostnadsökningarna\r\när enligt Riksrevisionsverket att en kraftig ökning\r\nhar skett av antalet ärenden där rättshjälp genom\r\noffentligt biträde behövs. Det beror dels på\r\nändringar i lagstiftningen, dels på en kraftig ökning\r\nav antalet asylsökande. Riksrevisionsverket\r\nkonstaterar att de som får allmän rättshjälp har en\r\nklar låginkomstprofil.</pre><pre>Ersättningen till ombud är i flertalet fall 5 000 kr.\r\nRiksrevisionsverket har också funnit att systemets\r\nkonstruktion medför bristande\r\nkostnadsmedvetande och att billigare lösningar inte\r\nhar uppmuntrats samt att det brister i\r\nuppföljningen av kostnadskontrollen.\r\nRiksrevisionsverkets kritik mot rättshjälpssystemet\r\när allvarlig, särskilt om man ser till\r\nkostnadsökningarna. Något radikalt måste alltså\r\ngöras för att minska statens kostnader för\r\nrättshjälpen.</pre><pre>Riksrevisionsverket har för sin del beskrivit tre\r\nmöjligheter att minska kostnaderna för\r\nrättshjälpen. De är en ytterligare avgränsning av\r\nrättshjälpens målgrupp, en överföring av ansvaret\r\nför den allmänna rättshjälpen till privata\r\nförsäkringsbolag och slutligen olika insatser för att\r\nminska kostnaderna.</pre><pre>Ny demokrati delar i allt väsentligt den kritik som\r\nRiksrevisionsverket fört fram. Priset för rättsligt\r\nbiträde är uppenbarligen för högt, vilket möjligen\r\nkan förklaras av advokaternas och\r\nAdvokatsamfundets dominerande ställning. Det\r\nförekommer inte någon konkurrens i fråga om pris\r\noch kompetens på den rättsliga tjänstemarknaden\r\npå det sätt som det gör i andra branscher. Att vara\r\nadvokat eller att ge allmänheten rättsligt biträde\r\ninnebär i allt väsentligt att leva i en skyddad värld,\r\nutan insyn och kontroll av sedvanliga\r\nmarknadsmekanismer.</pre><pre>Det torde inte vara möjligt att snabbt genomföra ett\r\nsystem med pris- och kompetenskonkurrens som\r\nskulle kunna medföra sänkta kostnader för staten\r\noch för den rättssökande allmänheten. I avvaktan\r\npå en genomgripande förändring bör i vart fall\r\ntimkostnadsnormen sänkas. En sådan sänkning kan\r\nockså komma att sänka kostnaderna för\r\nrättsskyddet hos försäkringsbolagen, som kan\r\nanpassa kostnadsersättningen till en lägre\r\ntimkostnadsnorm. Med hänsyn till de förändringar\r\nvi föreslår bör rättshjälpskostnaderna sänkas med\r\n20 % eller 156 miljoner.</pre><pre>Herr talman! När det gäller advokatfrågor finns det\r\nen myt som säger att advokater i allmänhet skall\r\nkunna klara alla ärenden av rättslig natur.\r\nAdvokattiteln fungerar som ett slags\r\nkvalifikationsnorm. Vid vissa slag av uppdrag\r\nföredras advokater, t.ex. uppdrag som offentlig\r\nförsvarare. Advokaterna är näringsidkare i\r\nförhållande till klienten/konsumenten.\r\nAdvokaterna får inte marknadsföra sina\r\nspecialiteter. Inom många rättsområden krävs\r\nspeciell kompetens. Om advokaterna tilläts\r\nmarknadsföra sina specialiteter skulle det\r\nunderlätta ett sakligt riktat val av rättsligt biträde\r\nför konsumenten och leda till lägre kostnader.</pre><pre>Enligt ett EU-direktiv skall det i princip råda fritt\r\nval av ombud vid domstol. Det tycks dock inte\r\ntillämpas i praktiken i EU-staterna.</pre><pre>Advokater är dyra och ger inte alltid goda råd. Det\r\nframgår av anmälningarna till Advokatsamfundet.\r\nAdvokatverksamheten måste bli föremål för insyn.\r\nPrövning av advokatersättning och andra frågor\r\nsom rör advokater bör inte handhas av advokaterna\r\nsjälva. Formerna för detta måste redas ut.</pre><pre>Som framgått är det inte bara den höga\r\nprissättningen som är ett problem, utan också\r\nkompetensen. Det finns faktiskt en hel del dåliga\r\nadvokater och jurister som tillhandahåller\r\nallmänheten rättsligt biträde och rådgivning. Det är\r\ninte ovanligt att ju sämre en advokat är desto mer\r\nkan han tjäna som rättshjälpsbiträde eller som\r\noffentlig försvarare. Arbetsprestationer är svåra att\r\nmäta. En snabb och kompetent advokat får inte\r\nmer betalt, snarare mindre. Det händer att\r\nadvokaterna jämför sina kostnadsräkningar hos\r\ndomstolen och kommer överens om en lämplig\r\nnivå.</pre><pre>Det nuvarande rättshjälpssystemet och systemet\r\nmed offentliga försvarare premierar inte duglighet.\r\nTimkostnadsnormen är för hög.\r\nAdvokatverksamhet och annan juridisk\r\nverksamhet förekommer i en skyddad sektor, utan\r\ninsyn och konkurrens.</pre><pre>Herr talman! I betänkandet tar man upp vad som\r\ngäller nämndemän i domstolarna. Nämndemännen\r\nskall vara folkets representanter i domstolarna men\r\ntillsätts märkligt nog på förslag av\r\nkommunalfullmäktige bland politiskt utsedda\r\npersoner. Sammansättningen av\r\nnämndemannakåren är också i högsta grad\r\ndiskutabel från sociala, åldersmässiga och\r\nkönsmässiga synpunkter. Nämndemannauppdraget\r\nhar låg status och är dåligt betalt. Det finns därför\r\nockså en påtaglig risk att utnämningsproceduren\r\nleder till en snedvridning i fråga om folklig\r\nförankring. Frågan är med andra ord huruvida\r\nnämndemannainstitutet i själva verket motverkar\r\nsitt eget syfte.</pre><pre>Ett sätt att komma till rätta med problemet kan\r\nvara att nämndemännen väljs ut slumpvis bland\r\nsvenska medborgare, att mandatperioderna är\r\nkortare, förslagvis ett år. Urvalet skulle, liksom i\r\nandra länder kunna ske i form av ett noga\r\növervakat och kontrollerat lotteri från\r\nfolkbokföringen.</pre><pre>Ny demokrati vill vidare ha en jämnare och bättre\r\nålderssammansättning bland nämndemännen. En\r\nnämndeman bör inte vara äldre än 60 år.</pre><pre>Nämndemännen bör indelas och utses i tre\r\njämstora åldersgrupper, exempelvis 18--30, 30--45\r\noch 45--60 år. Domstolen skall sträva efter att hålla\r\nen jämn åldersfördelning då nämndemän kallas till\r\ntjänstgöring, dock inte i ungdomsmål då nämnden\r\nbör bestå av ungdomar under 21 år eller ha en\r\nmajoritet av ungdomar. Domstolen skall dock alltid\r\nvinnlägga sig om att få så många yngre nämndemän\r\nsom möjligt att tjänstgöra.</pre><pre>En utredning bör tillsättas med uppgift att se över\r\nnämndemannainstitutet. Denna utredning bör\r\nstudera förhållandena i grannlandet Danmark och\r\nrekryteringen av nämndemän där.</pre><pre>Herr talman! Jag yrkar bifall till reservationerna 1,\r\n2 och 6.</pre><pre>Anf. 135  SIW PERSSON (fp):</pre><pre>Herr talman! I detta betänkande behandlas\r\nregeringens förslag om anslag till rättshjäp m.m.\r\nplus ett antal motioner som väcktes under den\r\nallmänna motionstiden.</pre><pre>Rättshjälpen omfattar allmän rättshjälp, rättshjälp\r\nåt misstänkt i brottmål, bl.a. offentlig försvarare,\r\nrättshjälp genom offentligt biträde samt\r\nrådgivning. Lagen om rättshjälp trädde i kraft den\r\n1 juli 1973. Syftet med lagen var att man skulle\r\nhjälpa den enskilde som behövde ekonomiskt\r\nbistånd i rättsliga angelägenheter.</pre><pre>Många gånger under den tid som rättshjälpslagen\r\nvarit i kraft har den ändrats bl.a. i syfte att minska\r\nstatens kostnader. År 1988 genomfördes\r\nomfattande ändringar, där bl.a. möjligheterna till\r\nrättshjälp utvidgades genom att inkomstgränsen\r\nhöjdes. Vidare sänktes rättshjälpsavgifterna.\r\nSamtidigt begränsades möjligheterna att få allmän\r\nrättshjälp i vissa särskilt kostnadskrävande\r\närendegrupper, bl.a. där man kunde räkna med att\r\nbehovet av juridiskt biträde kunde tillgodoses\r\ngenom den enskildes försäkringar.</pre><pre>Avsikten med 1988 års reform var att koncentrera\r\nsamhällets begränsade resurser som står till buds\r\nför statligt rättsskydd till de områden där de bäst\r\nbehövdes.</pre><pre>Riksrevisionsverket fick av regeringen i uppdrag att\r\nutvärdera 1988 års reform. Uppdraget redovisades\r\ni rapporten Rättshjälpens effektivitet --\r\nregeringsuppdrag. I denna rapport analyserades\r\nockså möjligheterna att minska statens kostnader\r\nför rättshjälpen.</pre><pre>I budgetpropositionen 1992 föreslogs\r\nbesparingsåtgärder med 40 miljoner kronor på\r\nrättshjälpsanslaget. De ändringar som beslutades\r\nav riksdagen innebar bl.a. att de avgifter som de\r\nrättssökande själva skall betala genomgående\r\nhöjdes och att återbetalningsskyldigheten för\r\ntilltalade i brottmål utvidgades.</pre><pre>I årets budgetproposition påtalar regeringen att de\r\nlagändringar m.m. som genomförts på senare tid\r\ntyvärr inte kunnat bromsa kostnadsökningarna för\r\nrättshjälpen. Därför har regeringen tillsatt en\r\nsärskild utredning för att göra en översyn av\r\nrättshjälpslagen -- Rättshjälpsutredningen.</pre><pre>Översynen skall i det närmaste vara\r\ntotalomfattande och avse, förutom villkoren för\r\noch omfattningen av rättshjälpen, regleringen av\r\nersättningen för biträden enligt rättshjälpslagen\r\noch offentliga försvarare, den allmänna\r\nrättshjälpens förhållanden till\r\nrättsskyddsförsäkringar, frågan om regleringen av\r\noffentliga biträden -- som skall överföras till den\r\nmateriella lagstiftningen där de materiella\r\närendekategorierna regleras -- samt\r\norganisatoriska frågor på rättshjälpsområdet.\r\nUtredningen skall vara klar senast den 1 maj 1995.</pre><pre>När det gäller timkostnadsnormen säger regeringen\r\ni budgetpropositionen att de nuvarande\r\nberäkningsgrunderna för att fastställa\r\ntimkostnadsnormen är relativt komplicerade och\r\ndessutom förenade med en del svagheter. Därför\r\ngav regeringen i maj i fjol Riksrevisionsverket i\r\nuppdrag att se över beräkningsgrunderna och\r\nundersöka förutsättningarna för att införa\r\ndifferentierade normer.</pre><pre>I oktober i fjol redovisade Riksrevisionsverket sitt\r\nuppdrag i rapporten Rättshjälp -- till vilken\r\nkostnad? I rapporten diskuterades och\r\nanalyserades bl.a. självkostnadskalkylen,\r\nmöjligheterna till kostnadskontroll och alternativa\r\nberäkningsmodeller. Många av de förslag som i\r\nrapporten togs upp förutsätter enligt regeringen ett\r\nfortsatt utredningsarbete.</pre><pre>Med hänsyn till detta och med beaktande av att\r\nfrågorna sammanhänger med de frågor som\r\nRättshjälpsutredningen har att utreda beslutade\r\nregeringen den 2 december i fjol att rapporten\r\nskulle överlämnas till Rättshjälpsutredningen.</pre><pre>Frågor rörande bl.a. timkostnadsnormen är alltså\r\nföremål för överväganden inom ramen för\r\nRättshjälpsutredningens arbete.</pre><pre>I två motioner från den allmänna motionstiden i år\r\nyrkas på införande av generösare möjligheter till\r\nrättshjälp i bodelningsärenden samt att frågan tas\r\nupp i Rättshjälpsutredningen. Utskottet har i sitt\r\nbetänkande påtalat att gällande regler om\r\nrättshjälp vid bodelning har brister, men man utgår\r\nfrån att frågan blir föremål för överväganden inom\r\nramen för översynen.</pre><pre>Under våren 1992 var frågan om\r\nnämndemannauppdragets karaktär av politiskt\r\nuppdrag föremål för riksdagens behandling. Då\r\nsade utskottet bl.a. att det genom lagstiftning 1975\r\ni rättegångsbalken infördes en uttrycklig\r\nbestämmelse enligt vilken en minoritet i\r\nkommunfullmäktige kan påkalla proportionellt val.\r\nGenom denna möjlighet förhindras ett\r\nmajoritetsparti att till nämnden utse endast\r\nföreträdare för det egna partiet.</pre><pre>Utskottet påpekar att det, genom att valet föregås\r\nav en nominering, är möjligt att tillgodose vad\r\nriksdagen uttalat beträffande de personer som skall\r\nutöva uppdraget som nämndeman. Uppdraget\r\ninnebär utövande av en domarfunktion, vid vilken\r\nstörsta vikt måste fästas vid sådana personliga\r\nkvalifikationer som omdömesgillhet, rättrådighet\r\noch självständighet.</pre><pre>Regeringen tillsatte i april 1993 ytterligare en\r\nutredning, Domstolarna och domarnas ställning\r\ninför 2000-talet. Den skall kartlägga behovet av att\r\nstärka domarnas ställning och lämna förslag till\r\ninriktning av det fortsatta utredningsarbetet. Som\r\nexempel på frågor som är aktuella i sammanhanget\r\nnämns bl.a. nämndemännens ställning. Enligt\r\ndirektiven skall utredningen förutsättningslöst\r\ngranska det svenska nämndemannainstitutet.</pre><pre>När det gäller ersättningen till nämndmännen\r\nuttalade justitieutskottet förra året att man för sin\r\ndel kunde instämma i de socialdemokratiska och\r\ncenterpartistiska motionärernas krav på förbättrad\r\nersättning till nämndemännen. Detta har utskottet\r\npåpekat också tidigare. Men utskottet måste dela\r\njustitieministerns uppfattning och med beklagande\r\nkonstatera att det på grund av det rådande\r\nekonomiska läget tyvärr saknas ekonomiskt\r\nutrymme för ens en försiktig höjning av\r\nnämndemännens ersättning.</pre><pre>De flesta av de frågor jag tagit upp är under\r\nutredning i någon form. Därför yrkar jag, herr\r\ntalman, bifall till utskottets hemställan och avslag\r\npå samtliga reservationer.</pre><pre>Anf. 136  BERITH ERIKSSON (v):</pre><pre>Herr talman! Till betänkandet om anslag till\r\nrättshjälp, m.m. har Vänsterpartiet en\r\nmeningsyttring angående rättshjälp till\r\nfunktionshindrade. Det är riktigt som sägs i\r\nbetänkandet att Handikapputredningen tog upp\r\nfrågan och ansåg att det var rimligt att\r\nhandikappade skulle ha rättighet till rättshjälp i\r\ntvister angående socialförsäkringsfrågor och även i\r\nfall där kommun eller landsting inte följde de\r\nrättslagar som finns och den enskilde behövde föra\r\nrättslig talan mot sin kommun eller sitt landsting.</pre><pre>Utredningens förslag togs inte med i den\r\nproposition som följde på utredningen. Den snabbt\r\nökande privatiseringen inom kommunernas\r\nomsorg i dag innebär att riskerna för att den\r\nenskildes integritet och rättssäkerhet hotas har\r\nökat.</pre><pre>Vi har i olika motioner fört fram frågan om\r\nsanktionsmöjligheter mot de kommuner som inte\r\nlever upp till sina åtaganden. Vi har även ett\r\nmotionskrav som gäller den enskildes möjligheter\r\natt kunna föra sin talan.</pre><pre>En annan av Vänsterpartiets motioner, som helt\r\nkom bort i den interna hanteringen och aldrig blev\r\ninlämnad -- vilket jag bara kan beklaga -- handlade\r\nom ersättning till nämndemän. Ett växande\r\nmissnöje med dagens låga ersättning kan\r\nkonstateras. Vår tolkning är att detta missnöje\r\nväxer i takt med den stora ekonomiska egeninsats\r\nsom blir följden när inte nämndemän får ersättning\r\nför sitt inkomstbortfall. Vi tycker att det är bortom\r\nall rim och reson att nämndemän skall tvingas\r\nbetala för att kunna fullfölja sitt uppdrag eller att\r\nnämndemän tvingas att avgå av det skälet.</pre><pre>Genom att införa individuell rösträtt för\r\nnämndemän har ju riksdagen givit uttryck för att\r\nnämndemännens roll i rättskipningen är av stor\r\nvikt. Det måste rimligtvis också innebära att\r\nsamhället tar ett ekonomiskt ansvar.</pre><pre>Sedan har jag en fråga till Karl Gustaf Sjödin. Jag\r\nkänner igen Henning Sjöströms åsikter i det här\r\nsammanhanget. Han anser att äran att bli utsedd till\r\nnämndeman väger upp olägenheten med ett\r\ninkomstbortfall. Jag vill då fråga: Är detta också\r\nKarl Gustaf Sjödins uppfattning? Även om folk\r\nutväljs slumpvis, måste man bestämma hur det skall\r\nvara med den lagliga rätten till ekonomisk\r\nersättning för inkomstbortfall, resekostnader osv.</pre><pre>Herr talman! Vi kommer att rösta för\r\nreservationerna 4 och 5.</pre><pre>Anf. 137  KARL GUSTAF SJÖDIN (nyd)\r\nreplik:</pre><pre>Herr talman! Jag blev litet ställd inför Berith\r\nErikssons fråga. Jag har inte talat med Henning\r\nSjöström om detta, och vad han anser om denna\r\nfråga vet jag naturligtvis inte. För egen del har jag\r\ninte tagit ställning, eftersom jag inte har haft någon\r\nanledning att fundera över detta, även om frågan\r\ningår i det här ärendet. Jag måste i så fall be att få\r\nåterkomma, Berith Eriksson.</pre><pre>Anf. 138  BERITH ERIKSSON (v) replik:</pre><pre>Herr talman! Det var ju synd att Karl Gustaf Sjödin\r\ninte har tänkt så långt när det gäller den\r\nekonomiska ersättningen. Det är nämligen det som\r\ndiskussionen och reservationen handlar om.</pre><pre>Anf. 139  KARL GUSTAF SJÖDIN (nyd)\r\nreplik:</pre><pre>Herr talman! Som jag sade i mitt anförande\r\nangående bl.a. timkostnadsnormer behöver man se\r\növer de totala kostnaderna. Det är därför som vi\r\nförordar en utredning som skall se på vad som är\r\nrimligt och vilken ersättning som är det är skäligt\r\natt utge.</pre><pre>Överläggningen var härmed avslutad.</pre><pre>(Beslut skulle fattas den 14 april.)</pre><pre>12 §  Anslag till åklagarväsendet</pre><pre>Föredrogs</pre><pre>justitieutskottets betänkande</pre><pre>1993/94:JuU23 Anslag till åklagarväsendet (prop.\r\n1993/94:100 delvis).</pre><pre>Anf. 140  BENGT-OLA RYTTAR (s):</pre><pre>Herr talman! Den borgerliga regeringen startade\r\nsitt fögderi med att prioritera ner kampen mot den\r\nekonomiska brottsligheten.</pre><pre>Det var naturligtvis ingen överraskning för dem\r\nsom har följt utvecklingen. Före regeringsskiftet\r\nmotsatte sig moderaterna alla förslag som gick ut på\r\natt bekämpa ekonomisk brottslighet. Detta har\r\nman fullföljt i regeringsställning.</pre><pre>Nu har vi socialdemokrater tvingat fram mera\r\npengar för detta ändamål än vad regeringen hade\r\ntänkt sig. Lars-Erik Lövdén har på ett uttömmande\r\nsätt gett bakgrunden till detta tidigare i dag.</pre><pre>I och med detta betänkande görs det en viss\r\nsatsning på åklagarsidan genom att medel anslås för\r\natt anställa ytterligare 30 åklagare. Men, herr\r\ntalman, regeringen är alltför passiv i fråga om de\r\nproblem som föreligger när det gäller rekrytering\r\nav åklagare.</pre><pre>Åklagarna har halkat efter i löneutvecklingen i\r\njämförelse med domare och poliser. För att\r\nundvika att åklagarna blir en flaskhals i\r\nbrottsbekämpningen måste regeringen aktivt verka\r\nför att lösa detta problem.</pre><pre>Den ökande komplexiteten kräver också att\r\nutbildningsresurserna förstärks på ett sådant sätt\r\natt brottsligheten kan bekämpas på ett effektivt\r\nsätt, vilket även framgick av Lars-Erik Lövdéns\r\nanförande.</pre><pre>Herr talman! Sverige har i likhet med många andra\r\nindustriländer drabbats av en bankkris som\r\nåsamkat samhället väldigt stor skada.</pre><pre>I andra länder vidtog regeringarna aktiva åtgärder\r\nför att lindra krisen, men så inte den svenska\r\nregeringen, som genom sin passivitet vältrat över\r\nhela kostnaden på skattebetalarna.</pre><pre>Förutom den stora ekonomiska skada som\r\nbankkrisen innebär, har den undergrävt\r\nförtroendet för rättssamhället.</pre><pre>Som en defensiv åtgärd inrättade regeringen\r\nbankakuten för att röja upp i moraset. Bankakuten\r\nhar i alla fall haft det goda med sig att många fall\r\nav misstänkt ekonomisk brottslighet kommit fram i\r\nljuset.</pre><pre>Ett särskilt organ -- RÅSOP -- har inrättats för att\r\nutreda denna kriminalitet. RÅSOP var tänkt som\r\nen extraordinär åtgärd som skulle verka under en\r\nkort tid och sedan upplösas.</pre><pre>I dag är det uppenbart för var och en att gruppen\r\nbehöver mera tid till sitt förfogande. Tiden måste\r\ndärför förlängas och resurser måste garanteras.</pre><pre>Herr talman! Därmed yrkar jag bifall till\r\nreservationerna 1 och 2 som är fogade till\r\njustitieutskottets betänkande 23.</pre><pre>Anf. 141  KARL GUSTAF SJÖDIN (nyd):</pre><pre>Herr talman! När det gäller frågan om hur\r\nåklagarväsendet bäst skall organiseras anser vi i Ny\r\ndemokrati att det sunda förnuftets princip bör\r\ngälla, dvs. man bör välja den organisationsform\r\nsom är mest ändamålsenlig, effektiv och minst\r\nresurskrävande. Att åklagare skall koncentrera\r\nsina insatser på sådana ärenden som kräver\r\nåklagarkompetens är en självklarhet.\r\nÅklagarrollen bör därför renodlas. Förslag som\r\nkan leda till detta bör uppmuntras.</pre><pre>Herr talman! Beträffande åtalsunderlåtelse och\r\nförundersökningsbegränsning innebär detta att en\r\nåklagare inte behöver åtala under vissa i lag angivna\r\nspeciella förutsättningar, trots att brott föreligger\r\noch att åtal får ske. Det är alltså inte fråga om att\r\nlägga ned en förundersökning eller att avskriva ett\r\närende på grund av brist på bevis, dvs. att brott ej\r\nstyrkts.</pre><pre>Åtalsunderlåtelse bör komma till användning i\r\nstörre utsträckning för att man skall kunna frigöra\r\nresuser som kan användas för utredning och\r\nbeivrande av allvarlig brottslighet, t.ex. våldsbrott,\r\nnarkotikabrott och grova ekonomiska brott.</pre><pre>För närvarande finns det ett mycket stort antal\r\nkonkurser där man i många fall kan misstänka att\r\ndet har förekommit brottslighet. Dessutom sker det\r\nen mycket oroande brottsutveckling med tydliga\r\ninternationella inslag och med allt grövre brott.\r\nYtterligare resurser kan generellt avsättas. Alltså\r\nmåste det göras prioriteringar. Befintliga resurser\r\nmåste användas på ett så effektivt sätt som möjligt.</pre><pre>Erfarenheten visar att risken för upptäckt och\r\nlagföring sannolikt har stor brottsavhållande effekt\r\nnär det gäller organiserade eller kalkylerande\r\nbrottslingar som sysslar med att importera eller\r\nsälja narkotika eller med annan brottslighet, där\r\nden ekonomiska vinningen är det övergripande\r\nmotivet för verksamheten. Ökade åklagarresurser\r\nför att bekämpa sådan allvarlig brottslighet kan\r\ndärför ha en preventiv effekt på eventuellt\r\nbrottsbenägna personer.</pre><pre>I statistiken över ärenden som avskrivits för att\r\nbrott inte är styrkt -- det rör sig om uppemot\r\n100 000 per år -- döljs sannolikt en hel del fall där\r\nåklagaren har valt åtalsunderlåtelse där\r\nutredningen med bättre resurser i stället hade\r\nkunnat drivas vidare.</pre><pre>Förundersökning kan också begränsas på ett annat\r\nsätt. Skälet mot att införa\r\nförundersökningsbegränsningsregler är närmast av\r\njuridisk-teknisk art, eftersom det kan vara svårt att\r\ngenom författningsreglering bestämma hur en\r\növergripande prioritering på utredningsstadiet skall\r\nske i praktiken. Därför menar kritikerna mot för\r\nsundersökningsbegränsningsregler att man i första\r\nhand bör välja andra åtgärder.</pre><pre>I motion 810 anger Ny demokrati vilka olika\r\nstyrmedel för förändringar som bör vidtas. De\r\ntraditionella medlen räcker dock inte till om man\r\nsnabbt vill skapa bättre förutsättningar för\r\nåklagarna att rikta in sig på den allvarliga\r\nbrottsligheten. Att staten anvisar ytterligare medel\r\neller uttrycker en viljeriktning för bekämpande av\r\nviss brottslighet är en osäker metod som mestadels\r\ninte ger önskat resultat, vilket praktiken visar.</pre><pre>Avkriminalisering av bagatellbrott, ökad\r\nanvändning av summarisk straffprocess, ökad\r\nanvändning av åtalsunderlåtelse och ändring av\r\nbrottsrekvisit och straffsatser är exempel på\r\nmetoder som kan vara effektiva och som skapar\r\nutrymme för en bättre resursanvändning. För den\r\nsvenske åklagaren gäller absolut åtalsplikt.</pre><pre>Herr talman! Enligt Ny demokratis åsikt är det dags\r\nför Sverige att anpassa sig till Europa och ersätta\r\nden absoluta åtalsplikten med en relativ åtalsplikt.\r\nRättslikheten har ett uppenbart värde i sig, särskilt\r\ni kampen mot internationell brottslighet.\r\nUtgångsläget för närmandet till det gränslösa\r\nEuropa bör då vara ett införande av relativ\r\nåtalsplikt, om inte särskilt starka skäl talar\r\ndäremot. Några tillräckligt starka motargument\r\nfinns faktiskt inte. Dessutom föreligger från\r\neffektivitetssynpunkt uppenbara fördelar med\r\nrelativ åtalsplikt. En renodlad åklagarroll skapar\r\nockså goda förutsättningar för ett system med\r\nrelativ åtalsplikt. Med en relativ åtalsplikt har ju\r\nmålsäganden alltid möjlighet att föra talan om han\r\neller hon vill, så någon större risk för rättsförlust för\r\nmålsäganden borde i princip inte föreligga.</pre><pre>Herr talman! Avslutningsvis yrkar jag därför bifall\r\ntill reservation 3.</pre><pre>Anf. 142  BIRGIT HENRIKSSON (m):</pre><pre>Herr talman! I justitieutskottets betänkande 23\r\nbehandlas anslag till åklagarväsendet.\r\nÅklagarväsendet har tillsammans med övriga delar\r\nav rättsväsendet mycket viktiga uppgifter i\r\nsamhällets kamp mot brottslighet. Liksom många\r\nandra delar av den offentliga sektorn har\r\nåklagarväsendet också ställts inför uppgiften att\r\nmed begränsade resurser ändå klara av en växande\r\narbetsmängd.</pre><pre>Ett mycket omfattande utredningsarbete har\r\ngenomförts under senare tid för att kunna anpassa\r\nverksamheten till framtidens krav.\r\nÅklagarutredningen 90 redovisade sitt uppdrag i\r\naugusti 1992 -- Statens offentliga utredning\r\n1992:61 -- Ett reformerat åklagarväsende. Frågor\r\nom avkriminalisering, åtalsplikt,\r\nförundersökningsförfarande och organisation\r\nbehandlades bl.a. Betänkandet har nu\r\nremissbehandlats och bereds för närvarande inom\r\nJustitiedepartementet. Det var mot denna\r\nbakgrund som regeringen bl.a. gjorde\r\nbedömningen att åklagarväsendets grundläggande\r\norganisatoriska uppbyggnad på regional och lokal\r\nnivå för närvarande inte skall ändras.\r\nRiksåklagaren har även haft regeringens uppdrag\r\natt se över RÅ:s tillsynsverksamhet. Det har alltså,\r\nherr talman, skett en hel del på området.</pre><pre>Riksåklagaren har sedan den 1 juli 1992\r\ndecentraliserat budgetansvaret till regional nivå. I\r\nseptember redovisade Riksåklagaren på uppdrag\r\nav regeringen erfarenheterna och effekterna av\r\ndecentraliseringen. Erfarenheterna visade sig vara\r\npositiva, och effektiviteten i verksamheten hade\r\nhöjts.</pre><pre>Herr talman! I sin anslagsframställning för\r\nbudgetåret 1994/95 liksom också i en senare\r\nupprättad promemoria kallad HD 1992/93 begärde\r\nRiksåklagaren att ramen skulle räknas upp med 24\r\nmiljoner kronor. 16,3 miljoner av dessa skulle\r\ndirekt avsättas till 30 nya åklagartjänster. Detta\r\nskedde mot bakgrund av att man inom såväl RÅ-\r\nväsendet som inom Polisen och skatteförvaltningen\r\nbörjade bli orolig över att just åklagarsidan\r\ntenderade att bli en flaskhals vid bekämpningen av\r\nden ekonomiska brottsligheten.</pre><pre>Regeringen liksom utskottet delade bedömningen.\r\nAv det skälet har ramen för åklagarmyndigheterna\r\nförstärkts med just de 16,3 miljoner som alltså\r\nmedger 30 nya åklagartjänster. Behovet\r\nuppskattades till 30 tjänster, och man fick 30\r\ntjänster, eftersom både regeringen och utskottet\r\nbedömde att frågan var av så stor vikt. Det är\r\nviktigt att bekämpningen av den ekonomiska\r\nbrottsligheten inte stoppas upp av en alltför trång\r\nsektor. Vi vet alla att målen som regel är mycket\r\ntidskrävande. Det innebär att de binder en åklagare\r\nför mycket lång tid.</pre><pre>Herr talman! Såväl regeringen som utskottets\r\nborgerliga ledamöter ser mycket allvarligt på den\r\nekonomiska brottsligheten. En hel rad åtgärder har\r\nvidtagits för att komma till rätta med den sortens\r\nbrottslighet.</pre><pre>Utskottet har också vid ett par s.k. hearings följt\r\nutvecklingen mycket noga. I mars 1991 och så sent\r\nsom i februari i år informerades utskottet om\r\nsakernas tillstånd. Ledamöterna fick också tillfälle\r\natt ställa frågor för att på det sättet ytterligare\r\ninformera sig.</pre><pre>I Socialdemokraternas reservation 1, Resurser för\r\nRÅSOP, hävdas att man redan nu måste garantera\r\natt tillräckliga resurser tillförs RÅSOP-gruppen.\r\nJag måste erkänna att jag inte förstår mig på\r\nreservationen. För mig verkar den vara att slå in\r\nöppna dörrar -- en ren okynnesreservation om jag\r\nskall vara riktigt ärlig.</pre><pre>Vid den hearing som vi nyligen hade framgick\r\ntydligt att de inte var pengar som fattades för\r\nnärvarande. Man hade fått de 30 åklagartjänster\r\nsom man ansåg sig behöva. Det är därför jag kan\r\nyrka avslag på reservationen och bifall till\r\nhemställan i betänkandet i sin helhet. Jag yrkar\r\näven avslag på reservation 2.</pre><pre>Det har som sagt framkommit att det för\r\nnärvarande inte är pengar som fattas, utan\r\nsvårigheten ligger i att få fram tillräckligt många\r\nkompetenta utredare. Detta gäller över hela fältet.\r\nDärför blev jag mycket förvånad när jag hörde\r\nBengt-Ola Ryttar säga att Moderaterna tidigare har\r\nmotsatt sig alla förslag för att bekämpa den\r\nekonomiska brottsligheten. Då har Bengt-Ola\r\nRyttar ett kort minne. Det var den tidigare\r\nborgerliga regeringen som byggde upp\r\nekopolisarbete osv.</pre><pre>Vid hearingarna fick vi också refererat att\r\nåderlåtningen av ekorotlarna som skedde under 80-\r\ntalet har satt sina spår. Det sparades på polis och\r\nåklageri, polisutbildningen inskränktes av\r\nbesparingsskäl och lönerna hölls så låga att stor\r\nkompetens försvann åt annat håll. Detta går inte så\r\nsnabbt att reparera. Det tar lång tid att bygga upp\r\nkompetens.</pre><pre>Vad gäller bankkriserna trodde jag inte att Bengt-\r\nOla Ryttar var omedveten om att regeringen\r\nfaktiskt går in och garanterar alla enskilda\r\nmänniskors sparmedel. Detta, Bengt-Ola Ryttar,\r\när ändå att ta sitt ansvar.</pre><pre>När det gäller reservation 3, som jag yrkar avslag\r\npå, har jag redan redogjort för en hel del av det\r\nutredningsarbete som för närvarande pågår i\r\nJustitiedepartementet. Det är alltså alltför tidigt att\r\nnu ta ställning med tanke på de beredningsarbeten\r\nsom pågår. I fråga om arbetena i detalj hänvisar jag\r\ntill föregående års betänkande, där de finns\r\nredovisade.</pre><pre>Anf. 143  BENGT-OLA RYTTAR (s)\r\nreplik:</pre><pre>Herr talman! När det gäller RÅSOP är det\r\nuppenbart för var och en att den organisationen\r\nmåste få arbeta längre tid än som från början\r\navsågs. Om en organisation skall fungera bra,\r\nmåste den veta vilka villkor som gäller. Den måste\r\nha en viss trygghet i sin situation och veta vad den\r\nnärmaste framtiden innebär. Därför är reservation\r\n1 absolut ingen okynnesreservation utan tvärtom\r\nen viktig reservation.</pre><pre>I fråga om bankkrisen har jag inte angripit\r\nregeringen för att den inte skyddade enskilda\r\ninsättares intressen utan för att den lät bankkrisen\r\nfå sådana följder för skattebetalarna. Regeringen\r\ngjorde ingenting för att motverka fastighetsvärdens\r\nfall. Regeringen vidtog inga relativt enkla\r\nändringar i bokföringslagen, vilket skulle ha\r\ninneburit att bruttosumman av förlusterna för\r\nskattebetalarna hade blivit åtskilligt mindre.</pre><pre>När det gäller regeringens benägenhet att bekämpa\r\nekonomisk brottslighet är det väldigt enkelt att\r\nfölja riksdagstrycket och konstatera den historia\r\nsom Moderaterna har beträffande dessa aktiviteter.\r\nPassivitet och aktivt motstånd har kännetecknat\r\nmoderat politik i fråga om ekobrottsligheten.</pre><pre>Anf. 144  BIRGIT HENRIKSSON (m)\r\nreplik:</pre><pre>Herr talman! Ingenting säger att RÅSOP inte får\r\nfortsätta att arbeta. Jag vet inte varifrån Bengt-Ola\r\nRyttar har fått sin information. När man har fått i\r\ngång organisationen och den har börjat att\r\nfungera -- man börjar nu se det första klara tecknet\r\npå att den har kommit i gång -- är det självklart att\r\nman inte utan vidare avbryter arbetet.</pre><pre>Jag förstår inte vilket medel regeringen skulle ha\r\ntagit till beträffande fastighetsvärdena. Menar\r\nBengt-Ola Ryttar att regeringen skulle ha köpt upp\r\nfastigheterna och hållit överpriserna uppe? Vad\r\nskulle regeringen ha gjort? Jag förstår inte\r\nresonemanget. Regeringen garanterade\r\nsmåspararnas trygghet. Regeringen gick in såsom\r\ngarant. Detta var regeringens uppgift, inte att hålla\r\nde höga fastighetspriserna uppe.</pre><pre>Anf. 145  BENGT-OLA RYTTAR (s)\r\nreplik:</pre><pre>Herr talman! Detta kanske inte är rätta ärendet för\r\natt diskutera bankkrisens lösning. Jag vill bara\r\npåpeka att man i USA och England vidtog åtgärder\r\nför att förhindra fastighetsvärdenas fall. Man\r\ngjorde därmed bankkrisen lindrigare i de länderna\r\nän den annars skulle ha blivit.</pre><pre>Det sägs ganska klart i utskottets betänkande att\r\nRÅSOP behöver längre tid. Vad vi menar med\r\nreservationen är att ge en alldeles klar signal att\r\nriksdagen har chansen att göra klart för regeringen\r\natt RÅSOP skall fortsätta den tid som behövs och\r\ngaranteras medel härför. Gör riksdagen den klara\r\nmarkeringen, kommer RÅSOP såsom organisation\r\natt fungera bättre, vilket vi vill.</pre><pre>Anf. 146  BIRGIT HENRIKSSON (m)\r\nreplik:</pre><pre>Herr talman! Vi kunde själva höra att man vid\r\nhearingen sade att RÅSOP för närvarande\r\nfungerar mycket bra. Man var från det hållet inte\r\nalls orolig för framtiden. Man visste att man skulle\r\nfå fortsätta när man hade kommit i gång. Jag tycker,\r\nBengt-Ola Ryttar, att vi här diskuterar påvens\r\nskägg.</pre><pre>Det är riktigt att bankkrisen inte hör hit. Men jag\r\nvill helt kort påpeka att man varken i England eller\r\ni USA hade de våldsamma överspekulationer som\r\nvi var världsmästare på i Sverige. Därför var krisen\r\nockså mycket svårare i Sverige.</pre><pre>Anf. 147  BERITH ERIKSSON (v):</pre><pre>Herr talman! Såsom en del av den majoritet som\r\nstod bakom RÅSOP:s tillkomst är vi naturligtvis\r\nangelägna om att en bra organisation -- alla verkar\r\növerens om att den är bra -- verkligen skall få\r\nfortsätta sitt arbete. Därför funderar jag litet över\r\nvar Ny demokrati står i denna fråga.</pre><pre>Inte i någon reservation ställs något krav på pengar\r\ni absoluta tal. Men om löneutvecklingen är negativ\r\noch kompetenshöjning och utbildning krävs,\r\nkommer det naturligtvis i slutändan att fordras\r\npengar. Det är ett stort problem. Det handlar om\r\natt försöka angripa problemet innan det har växt en\r\növer huvudet. Vi kommer att rösta på\r\nreservationerna 1 och 2 i detta betänkande.</pre><pre>Överläggningen var härmed avslutad.</pre><pre>(Beslut skulle fattas den 14 april.)</pre><pre>13 §  Försök i vissa kommuner där väljarna skall\r\nkunna avge särskild personröst</pre><pre>Föredrogs</pre><pre>konstitutionsutskottets betänkande</pre><pre>1993/94:KU23 Försök i vissa kommuner där\r\nväljarna skall kunna avge särskild personröst\r\n(prop. 1993/94:129).</pre><pre>Anf. 148  LISBETH STAAF-IGELSTRÖM\r\n(s):</pre><pre>Herr talman! I detta betänkande från\r\nkonstitutionsutskottet behandlas förslaget om\r\nförsök i vissa kommuner -- Helsingborg,\r\nLinköping, Solna, Vaggeryd, Vänersborg,\r\nÖstersund och Övertorneå -- där väljarna skall\r\nkunna avge särskild personröst vid val till\r\nkommunfullmäktige vid valet i september i år.</pre><pre>Personvalskommittén avlämnade sitt betänkande,\r\nÖkat personalval, under våren 1993. Kommitténs\r\nhuvudsakliga uppgifter var att, inom ramen för det\r\nnuvarande partivalssystemet, lägga fram förslag till\r\nökat personvalsinslag samt att föreslå åtgärder som\r\nförhindrar att den fria nomineringsrätten\r\nmissbrukas.</pre><pre>Personvalskommittén lade fram fyra modeller, som\r\nalla bygger på inslag från utländska system. För en\r\nmodifierad dansk modell utarbetade kommittén\r\nmer detaljerade bestämmelser än för de övriga.</pre><pre>I propositionen redovisas att en överenskommelse\r\nhar träffats mellan riksdagspartierna om att\r\npersonröstning enligt den modifierade danska\r\nmodell som Personvalskommittén har presenterat\r\nskall tillämpas första gången vid 1998 års val samt\r\natt en sådan personvalsreform bör föregås av en\r\nförsöksverksamhet genom att det vid\r\nkommunfullmäktigevalet i några kommuner i år\r\nskall vara möjligt för väljarna att personrösta.</pre><pre>Syftet med försöksverksamheten är att vinna\r\nerfarenheter av valteknisk natur. Erfarenheterna\r\nfrån försöksverksamheten kommer att ha stor\r\nbetydelse inför de allmänna valen år 1998, då\r\nsystemet avses bli tillämpat fullt ut. Försöken måste\r\ndärför utvärderas noga.</pre><pre>Utvärderingen bör närmast ta sikte på de tekniska,\r\nekonomiska, organisatoriska och praktiska\r\naspekterna. Ett annat viktigt moment är vilka\r\neffekter det nya systemet får i fråga om vilka\r\npersoner som kommer att besätta de mandat som\r\npartierna tilldelas, bl.a. hur rangordningen mellan\r\nkandidaterna påverkas.</pre><pre>Konstitutionsutskottet framhåller vikten av att den\r\nutvärderande myndigheten förbereder\r\nutvärderingen på ett tidigt stadium och att\r\nutvärderingen omfattar valnämnders och\r\nvalförrättares erfarenheter och iakttagelser inför\r\noch vid själva valtillfället.</pre><pre>Beträffande urvalet av försökskommuner har\r\nbeaktats sådana aspekter som kommunernas\r\ngeografiska placering, antal röstberättigade,\r\nvaldeltagande, fullmäktiges sammansättning vid\r\ndet senaste valet samt synpunkter från central och\r\nregional valadministration.</pre><pre>Vidare anser utskottet att det av ekonomiska och\r\norganisatoriska skäl är rimligt och ändamålsenligt\r\natt urvalet begränsas.</pre><pre>Utskottet föreslår en del förändringar i lagtextens\r\nutformning. I propositionen anges att lagen\r\nkommer att gälla under hela valperioden, vilket\r\ninnebär både att vissa bestämmelser skall tillämpas\r\nom en ledamot avgår och att lagen skall tillämpas\r\nvid eventuella omval i de berörda kommunerna.</pre><pre>Lydelsen av 1 § bör enligt utskottets mening bättre\r\nanpassas till denna ordning.</pre><pre>Herr talman! Jag yrkar bifall till utskottets\r\nhemställan i betänkandet.</pre><pre>Överläggningen var härmed avslutad.</pre><pre>(Beslut skulle fattas den 14 april.)</pre><pre>14 §  Anslag till statschefen och regeringen</pre><pre>Föredrogs</pre><pre>konstitutionsutskottets betänkande</pre><pre>1993/94:KU29 Anslag till statschefen och\r\nregeringen (prop. 1993/94:100 delvis).</pre><pre>Anf. 149  BENGT HURTIG (v):</pre><pre>Herr talman! I årets budget föreslår regeringen en\r\nrätt hygglig höjning av anslaget till den kungliga\r\nhovstaten. Det rör sig om en höjning på ungefär 5,4\r\nmiljoner kronor. Till en del motiveras höjningen\r\nmed att ett anslag för flygtransporter på 4,8\r\nmiljoner kronor flyttas över till anslaget rörande\r\nhovstaten. Resten gäller övrig uppräkning.</pre><pre>Vi tycker att det i en tid då statsförvaltningen i\r\növrigt skall bantas och utsättas för hårda\r\nbesparingar vore rimligt att visa återhållsamhet\r\nockså i fråga om det här anslaget. Visserligen\r\nföreslår också vi en höjning, men med 2 miljoner\r\nkronor mindre.</pre><pre>Vidare nämns det i regeringens proposition att en\r\norganisationsöversyn pågår när det gäller de\r\nkungliga hov- och slottsstaterna och att resultatet\r\nav denna översyn kommer att kunna föranleda en\r\nändrad anslagsstruktur.</pre><pre>I de här sammanhangen borde det vara möjligt att\r\nge en mera detaljerad redogörelse för hur anslaget\r\ntill hovstaten används och för hur den här\r\nklumpsumman är uppdelad i mindre poster.</pre><pre>Vi har också diskuterat besparingar i övrigt\r\nbeträffande regeringskansliet och menar att man\r\nborde se över möjligheterna att avveckla ett\r\ndepartement för att sedan fördela dess uppgifter på\r\nandra departement. Vi tror att det också skulle\r\nkunna betyda en besparing.</pre><pre>För att rationalisera kammarens arbete avstår jag\r\nemellertid från yrkande här.</pre><pre>Anf. 150  KENNETH ATTEFORS (nyd):</pre><pre>Herr talman! Jag skall inte kasta mig in i debatten.\r\nJag går upp i talarstolen därför att Harriet\r\nColliander, tyvärr, inte kunde vara här i kväll.</pre><pre>Vi har en reservation fogad till betänkandet. Vi vill\r\nnämligen minska medelstilldelningen beträffande\r\nregeringskansliet med 33 700 000 kr, dvs. med 2 %.\r\nMed anledning härav yrkar jag bifall till vår\r\nreservation.</pre><pre>Anf. 151  INGVAR SVENSSON (kds):</pre><pre>Herr talman! Jag yrkar bara bifall till utskottets\r\nhemställan.</pre><pre>Överläggningen var härmed avslutad.</pre><pre>(Beslut skulle fattas den 14 april.)</pre><pre>15 §  Riksdagen och dess myndigheter</pre><pre>Föredrogs</pre><pre>konstitutionsutskottets betänkande</pre><pre>1993/94:KU35 Riksdagen och dess myndigheter\r\n(prop. 1993/94:100 delvis).</pre><pre>Anf. 152  BENGT HURTIG (v):</pre><pre>Herr talman! I det här betänkandet behandlas bl.a.\r\nfrågor kring det arbete som pågår för att\r\neffektivisera datanät och hanteringen av\r\nelektronisk post.</pre><pre>I utvecklingen på datateknikens område ser vi stora\r\nmöjligheter att göra riksdagens information\r\ntillgänglig för en större allmänhet och att göra det\r\nlättare för riksdagsledamöterna att kommunicera\r\nmed partiorganisationer och myndigheter.</pre><pre>Naturligtvis tycker vi att det är bra att\r\nförvaltningskontoret arbetar med de här frågorna\r\noch att saker kommer att hända. I en motion\r\nmarkerar vi intresset för detta. Vi tycker att det här\r\narbetet bör påskyndas. Dessutom måste man\r\nförsöka lösa de säkerhetsproblem som kan finnas i\r\nde här sammanhangen.</pre><pre>Anf. 153  SIMON LILIEDAHL (nyd):</pre><pre>Herr talman! Det är inte någon lätt match att\r\nanalysera förvaltningskontorets kostnader som\r\ndessa framgår av konstitutionsutskottets\r\nbetänkande 1993/94:KU35 om riksdagen och dess\r\nmyndigheter.</pre><pre>I fråga om förvaltningskontorets kostnader är man,\r\nsom dessa presenteras i bil. 16 till\r\nbudgetpropositionen, mycket fåordig. Utifrån\r\nsiffrorna här kan det bara konstateras att anslaget\r\nför budgeten 1994/95 överstiger anslaget för\r\n1993/94 års budget med 5 %.</pre><pre>I propositionen står det att i budgeten ingår medel\r\nför en fortsatt investering och reinvestering i ADB-\r\nsystemet. De nya investeringarna i ADB-systemet\r\nskapar förutsättningar för en fortsatt rationalisering\r\nav riksdagens verksamhet. Liksom Bengt Hurtig\r\ntycker också vi att det är bra att systemen\r\nmoderniseras. Så långt verkar det vara gott och väl.</pre><pre>Tyvärr får man ingen uppfattning om hur\r\nförvaltningskontorets kostnader för ADB och\r\nsäkerhetssystem uppdelats på rena driftskostnader\r\noch investeringar i ADB-utrustning. Detta är\r\notillfredsställande. Om det är någonting som jag\r\ntidigare i affärslivet fått respekt för så är det\r\nkostnaderna för introduktion av nya datasystem\r\nliksom för ''hard ware'' och ''soft ware''. De\r\nkostnaderna blir ofta dubbelt så höga som vad som\r\nbudgeterats.</pre><pre>Jag har kunnat läsa mig till att man har investerat\r\n12 miljoner kronor i ADB för 1990/91 och lika\r\nmycket för 1991/92 samt inte mindre än 44 miljoner\r\nkronor för 1992/93. För 1994/95 finns det inte några\r\ninvesteringssiffror alls. Men det är säkert fråga om\r\nbetydande belopp.</pre><pre>Jag tycker således att situationen är mycket\r\notillfredsställande och föreslår att\r\nförvaltningskontoret -- samma sak har vi föreslagit\r\nför två år sedan -- tar fram en treårsbudget eller gör\r\nett slags presentation med siffror för att visa hur\r\nriksdagen har planerat denna datasatsning. Det får\r\ninte vara så att man för varje år sätter till ett visst\r\nantal miljoner, utan att tala om hur många. I stället\r\nmåste man se datainvesteringen under en följd av\r\når så att det går att följa det hela.</pre><pre>Vidare föreslår jag att en liknande presentation\r\ngörs beträffande säkerhetstjänsten, som också\r\nslukar stora investeringar. Osäkerheten i dessa\r\nsiffror gör att det är svårt att kommentera\r\nresterande del av förvaltningskontorets kostnader.</pre><pre>Detta är bakgrunden till att vi i en motion föreslår\r\natt ett sparbeting om 5 % skall införas för\r\nbudgetåret 1994/95.</pre><pre></pre><pre>Det är säkerligen för litet med 5 %. När man gör\r\nsådana här besparingsdrivar är det snarare 10 %,\r\noch det är lätt att uppnå om man inte tidigare har\r\nhaft en kraftig besparingsplan att följa. Sparar man\r\ni statlig och kommunal verksamhet, för att inte tala\r\nom i alla svenska företag, så tycker jag att riksdagen\r\nskall föregå med gott exempel i dessa vargatider.</pre><pre>Jag är besviken att inte övriga partier har velat följa\r\nmed oss att föreslå ett sparbeting på 5 %. Det är\r\ntredje året som Harriet Colliander och jag har\r\npekat på vikten av att även riksdagen sparar, och vi\r\nkommer att fortsätta med denna drive så länge vi är\r\nkvar i riksdagen. I gamla Rom sade man gutta cavat\r\nlapidem non vi sed saepe cadendo; droppen\r\nurholkar stenen, inte genom sin kraft utan genom\r\natt ofta falla.</pre><pre>Härmed yrkar jag bifall till Ny demokratis\r\nreservation nr 1 beträffande\r\nförvaltningskostnaderna, som vi vill reducera till\r\n230 miljoner kronor.</pre><pre>Anf. 154  JOHN BOUVIN (nyd):</pre><pre>Herr talman, övriga riksdagsledamöter! Brottsplats\r\nriksdagen, kan man nästan säga i detta fall. Det\r\ngäller ersättning till Olof af Forselles. Det är på\r\ntiden att göra upp denna lilla affär. Nu får ni passa\r\ner, för nu kommer Henning Sjöström.</pre><pre>I maj 1981 stämde Henning Sjöström riksdagen.\r\nHan gick alltså in i Olof af Forselles-affären, det vet\r\nni alla som är här. 1982 i juni sade Henning\r\nSjöström av sig denna affär med en vädjan att Olof\r\naf Forselles skulle lägga ned åtalet. Men det gjorde\r\nhan inte, utan han kämpade vidare till 1985, då han\r\nfick löfte av riksdagsledamoten Alf Wennerfors att\r\nman skulle greja till det här. Men det gjorde man\r\naldrig, utan denna affär pågår fortfarande.</pre><pre>Nu kommer en av deltagarna kanske tillbaka,\r\nHenning Sjöström, även om han har passerat 70 år,\r\nsom även Olof af Forselles fyllde i går. Det kan vara\r\nintressant att veta. I dag knackar kronofogden på\r\nOlof af Forselles dörr, på grund av att riksdagen\r\ninte har gjort rätt för sig.</pre><pre>Jag har gått igenom tre, fyra, fem A4-pärmar om\r\ndenna affär, och jag kan tala om för er: Den stinker!\r\nHur skall vi i denna riksdag få något förtroende, när\r\nvi inte sopar framför egen dörr? Det är bara en\r\nundran. Nu har ni chansen att i morgon bifalla\r\nHarriet Collianders reservation vid moment 12. Jag\r\ntycker att ni skall göra det, men vi får väl se, för jag\r\ntror att fegheten fortfarande sitter kvar. Man vill\r\ninte erkänna de misstag man har begått.</pre><pre>I samma betänkande behandlas frågan om\r\nuppmätning av Riksdagshuset, för att se hur det\r\nhåller på att ramla sönder. Vi vill att en uppmätning\r\nskall göras med en tredimensionell metod, men det\r\nvägrar man att gå med på, för då kanske man ser\r\natt huset faller i bitar, för det gör det faktiskt. Det\r\nkan ta något år eller så, men det kommer.</pre><pre>\r\nInte ens det vill man göra, för -- hemska tanke! --\r\ndå kanske man ser att Olof af Forselles hade rätt.\r\nMen i morgon är det dags att se hur djärva ni är, om\r\nni kan bifalla det yrkandet. Vi får väl se, men jag\r\ntvivlar. Ni gör nog inte ens detta.</pre><pre>Det är faktiskt ganska bedrövligt att se att man\r\nliksom bara låter det bero. Men vänta, Henning\r\nkommer kanske, och då får vi se vad han gör!</pre><pre>Härmed yrkar jag bifall till reservationen vid punkt\r\n13 också.</pre><pre>Det var väl inte så mycket mer jag hade att säga. Ni\r\nfår ha en vidare trevlig afton. Tack för mig!</pre><pre>Anf. 155  INGVAR SVENSSON (kds):</pre><pre>Herr talman! Ny demokrati har ju ganska gott om\r\npengar på andra områden, så jag förstår inte varför\r\nman måste spara just på riksdagen.</pre><pre>Jag vill bara även här i korthet yrka bifall till\r\nutskottets förslag.</pre><pre>Anf. 156  JOHN BOUVIN (nyd):</pre><pre>Herr talman! Jag vill då säga att i och med att det\r\nyrkas bifall till utskottets förslag vill man inte se\r\nsanningen i vitögat. Jag vill ha det till protokollet.</pre><pre>Överläggningen var härmed avslutad.</pre><pre>(Beslut skulle fattas den 14 april.)</pre><pre>16 §  Den statliga rationaliseringsverksamheten\r\noch revisionen</pre><pre>Föredrogs</pre><pre>finansutskottets betänkande</pre><pre>1993/94:FiU9 Den statliga\r\nrationaliseringsverksamheten och revisionen\r\n(prop. 1993/94:100 delvis).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut skulle fattas den 14 april.)</pre><pre>17 §  Riksgäldskontoret och kostnader för\r\nstatsskuldens förvaltning</pre><pre>Föredrogs</pre><pre>finansutskottets betänkande</pre><pre>1993/94:FiU12 Riksgäldskontoret och kostnader\r\nför statsskuldens förvaltning (prop. 1993/94:100\r\ndelvis).</pre><pre>Förste vice talmannen konstaterade att ingen talare\r\nvar anmäld</pre><pre>(Beslut skulle fattas den 14 april.)</pre><pre>18 §  Utvidgning av det nordiska\r\ndubbelbeskattningsavtalet om arv och gåva</pre><pre>Föredrogs</pre><pre>skatteutskottets betänkande</pre><pre>1993/94:SkU36 Utvidgning av det nordiska\r\ndubbelbeskattningsavtalet om arv och gåva (prop.\r\n1993/94:153).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut skulle fattas den 14 april.)</pre><pre>19 §  Dubbelbeskattningsavtal mellan Sverige\r\noch Gambia</pre><pre>Föredrogs</pre><pre>skatteutskottets betänkande</pre><pre>1993/94:SkU37 Dubbelbeskattningsavtal mellan\r\nSverige och Gambia (prop. 1993/94:154).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut skulle fattas den 14 april.)</pre><pre>20 §  Dubbelbeskattningsavtal mellan Sverige\r\noch Bolivia</pre><pre>Föredrogs</pre><pre>skatteutskottets betänkande</pre><pre>1993/94:SkU38 Dubbelbeskattningsavtal mellan\r\nSverige och Bolivia (prop. 1993/94:155).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut skulle fattas den 14 april.)</pre><pre>21 §  Bibliotek, bildkonst, konsthantverk\r\nm.m.</pre><pre>Föredrogs</pre><pre>kulturutskottets betänkande</pre><pre>1993/94:KrU22 Bibliotek, bildkonst,\r\nkonsthantverk m.m. (prop. 1993/94:100 delvis)</pre><pre>Anf. 157  INGEGERD SAHLSTRÖM (s):</pre><pre>Herr talman! Kulturarbetarna och konstnärerna är\r\nmycket betydelsefulla personer i samhället. Vi\r\nbehöver alla det fria ordet, musiken, teatern,\r\nkonsten och dansen. Vi behöver det originella och\r\ndet egna skapandet. Kulturarbetarna/konstnärerna\r\när de som på olika sätt ger oss impulser till\r\neftertanke och förnyelse.</pre><pre>Om vi säger oss vilja värna om kulturen, anser jag\r\natt vi också måste värna om dess yrkesutövare. Vi\r\nmåste ge kulturarbetarna/konstnärerna rimliga\r\narbetsvillkor. I dag finns det gott om inkomstlösa\r\nkonstnärer. Få yrkesgrupper i vårt land har, trots\r\nden svåra arbetslöshet som råder, så höga\r\narbetslöshetssiffror som konstnärerna.</pre><pre>Situationen för bild- och formkonstnärerna är mer\r\nän katastrofal. Konstmarknaden är svag, och\r\nutsmyckningsuppdragen lyser oftast med sin\r\nfrånvaro. I de besparingstider som nu är sparar\r\nkommuner och landsting, och få uppdrag ges till\r\nbild- och formkonstnärerna.</pre><pre>Vi socialdemokrater anser att ett sätt att mildra den\r\nsvåra situationen är att öka statens möjligheter till\r\ninköp av konst. Vi har därför föreslagit att anslaget\r\ngällande förvärv av konst till statens byggnader\r\nm.m. skall utökas med 4 miljoner kronor utöver\r\nregeringens förslag. För dessa 4 miljoner kronor\r\nskulle beställningar kunna göras så att äldre\r\narbetsplatser, samlingslokaler m.m. runt omkring i\r\nlandet skulle kunna prydas med nyförvärvade\r\nkonstverk. På så sätt skulle dels konstnärerna få en\r\ninkomst, dels många människor kunna glädjas --\r\neller oroas eller förundras -- över ny konst i\r\noffentlig miljö.</pre><pre>Herr talman! Jag beklagar att inte utskottets\r\nborgerliga majoritet kunnat tillmötesgå vårt\r\nsocialdemokratiska förslag om ett utökat anslag till\r\nförvärv av konst.</pre><pre>Positivt, herr talman, är dock att anslaget till\r\nkonstnärlig utsmyckning i bostadsområdena\r\nåterinförs i budgeten. Det är glädjande att vi\r\nsocialdemokrater i förhandlingar har fått alla i\r\nriksdagen att inse vilken betydelse detta anslag\r\nhade och fortfarande har för att öka bild- och\r\nformkonstnärernas arbetsmöjligheter.</pre><pre>1992 beslöt majoriteten här i riksdagen --\r\nborgerligheten och Ny demokrati -- att avveckla\r\nbidraget till konstnärlig utsmyckning i\r\nbostadsområdena. Jag kan konstatera att en\r\ntillnyktring har skett. Det är väl att avvecklingen av\r\ndetta bidrag har stoppats.</pre><pre>Det måste spridas information om möjligheten till\r\nbidrag för konstnärlig utsmyckning i\r\nbostadsområdena. Det fanns tidigare ett förnämligt\r\nprojekt som kallades Konst där vi bor. Genom\r\nupplysning i alla delar av landet väcktes intresset\r\nför och kunskapen om möjligheterna att få statligt\r\nstöd till utsmyckning i bostadsområdena. Ett stort\r\nantal arbetstillfällen skapades på detta vis.</pre><pre>Vi socialdemokrater menar att särskilda medel bör\r\nanslås för denna information. I dag tas ca 1 miljon\r\nkronor från utsmyckningsanslaget för att\r\nupprätthålla denna informationsverksamhet. Det\r\nkan inte vi acceptera. De pengarna behövs för\r\nutsmyckningsarbete. Vi föreslår därför att 2\r\nmiljoner kronor anslås till projektet Konst där vi\r\nbor.</pre><pre>Herr talman! I betänkandet behandlas också frågan\r\nom främjande av hemslöjden. För mig som\r\nsocialdemokrat är en spridning av kultur i alla delar\r\nav landet av största vikt. Hemslöjden har gamla\r\nanor. Genom dess arbete bevaras och levandegörs\r\nen betydande del av vårt kulturarv.\r\nHemslöjdskonsulenterna finns över hela Sverige.\r\nDe utför ett värdefullt arbete. För att denna\r\nlandsomfattande verksamhet skall kunna utvecklas\r\nbör ytterligare medel anslås.</pre><pre>Herr talman! Jag vill med anledning av det jag har\r\nframfört yrka bifall till de tre socialdemokratiska\r\nreservationerna i betänkandet.</pre><pre>Ett bifall till våra reservationer innebär ytterligare\r\n7 miljoner kronor till gagn för landets konstnärliga\r\nyrkesutövare. Jag beklagar att vi socialdemokrater\r\ninte har fått majoriteten för våra förslag i utskottet.\r\nDe 7 miljoner kronorna skulle kunna ge ett antal nu\r\ninkomstlösa kulturarbetare och konstnärer en\r\nutkomst den närmaste tiden.</pre><pre>Anf.158  STINA GUSTAVSSON (c):</pre><pre>Herr talman! I det betänkande vi nu behandlar\r\nlyfter kulturutskottet på ett mycket förtjänstfullt\r\nsätt fram bevarandet av gamla handarbetstekniker.\r\nUtskottet har också tidigare under innevarande\r\nbudgetår i samband med behandlingen av\r\nbetänkande nr 25 framhållit vikten av att även\r\nverksamheter som inte traditionellt inbegrips i\r\nbyggbranschens verksamhet tas till vara i samband\r\nmed restaureringar och nyinvesteringar. Det bör\r\nvara lika naturligt att renovera ett konstverk eller\r\nen textil som själva byggnaden.</pre><pre>Jag delar den uppfattning som Ingegerd Sahlström\r\ngav uttryck för när det gäller att värna vårt\r\nkulturarv.</pre><pre>Herr talman! En motion kan också väcka till\r\neftertanke. Det har t.ex. motionen om\r\nHandarbetets vänner gjort. När motionen skrevs\r\nhade Handarbetets vänner -- Nordens största\r\ntextilateljé -- sagt upp åtta av sina tio hantverkare.\r\nMotionen uppmärksammades av bl.a.\r\nKulturdepartementet, som agerade. Så kom ett\r\nflertal beställningar. Mer härom kan vi läsa i\r\nbetänkandet.</pre><pre>I den rådande konjunkturen har många\r\nyrkesgrupper, precis som Ingegerd Sahlström\r\nangav, fått det besvärligt. Därför har regeringen\r\nföreslagit en fortsättning på Statens konstråds\r\nprojekt Konst där vi bor. Jag tycker personligen att\r\ndet är angeläget att bild- och formkonstnärer på\r\ndetta sätt får möjlighet att medverka i\r\nutsmyckningen av bostadsområden i olika delar av\r\nlandet.</pre><pre>Regeringsföreträdarna i kulturutskottet har inte\r\nmer pengar att anslå till Statens konstråd för\r\ninformationsprojektet Konst där vi bor eller till\r\nförvärv av konst för statens byggnader och anslag\r\ntill främjande av hemslöjden. Det har däremot\r\nsocialdemokraterna i sitt budgetförslag. Därför\r\nmåste jag tyvärr, Ingegerd Sahlström, yrka avslag\r\npå de socialdemokratiska reservationerna. Jag\r\nyrkar likaså avslag på Ny demokratis reservationer\r\nsom, om de bifalles, innebär mindre pengar och\r\nfärre möjligheter till arbetstillfällen för bild- och\r\nformkonstnärer jämväl mindre bidrag till den\r\nregionala biblioteksverksamheten än vad\r\nutskottsmajoritetens förslag innebär.</pre><pre>Herr talman! Sammanfattningsvis yrkar jag bifall\r\ntill hemställan i kulturutskottets betänkande nr 22\r\noch avslag på samtliga reservationer.</pre><pre>Anf. 159  INGEGERD SAHLSTRÖM (s):</pre><pre>Herr talman! Jag tror att Stina Gustavsson och jag\r\ni mycket har samma åsikter när det gäller att ge\r\nkonstnärer och kulturarbetare möjligheter att\r\nanvända sin yrkesskicklighet. Det är bara att\r\nbeklaga att majoriteten i utskottet inte har haft de\r\npengar vi har talat om. Vi socialdemokrater tycker\r\natt det är viktigt att satsa dessa 7 miljoner kronor\r\npå denna yrkeskår som är till så stor glädje för oss\r\nalla.</pre><pre>Det måste ringa en varningens klocka när vi ser\r\nvilken situation Handarbetets vänner befinner sig i.\r\nVi vet att man har fått varsla åtta av tio\r\nhantverkare. Det måste stämma till eftertanke. Vi\r\nmåste kunna bevara den yrkeskunskap och den\r\nyrkesskicklighet som de som arbetar på\r\nHandarbetets vänner besitter för framtiden. Det är\r\nutmärkt att Stina Gustavsson m.fl. har skrivit en\r\nmotion i detta ärende. Men det hade varit väldigt\r\ntrevligt om vi hade kunnat komma överens om att\r\navsätta åtminstone 4 miljoner kronor extra till\r\ninköp av konst till statliga byggnader m.m. För\r\ndessa pengar hade man kunnat göra beställningar\r\nhos bl.a. Handarbetets vänner.</pre><pre>Överläggningen var härmed avslutad.</pre><pre>(Beslut skulle fattas den 14 april.)</pre><pre>22 §  Köp av kollektivtrafik</pre><pre>Föredrogs</pre><pre>trafikutskottets betänkande</pre><pre>1993/94:TU21 Köp av kollektivtrafik (prop.\r\n1993/94:100 delvis).</pre><pre>Anf. 160  ULRICA MESSING (s):</pre><pre>Herr talman! Att vi har tåg och flyg som går på\r\nregelbundna tider runt om i vårt land är viktigt. Det\r\när så viktigt att vi genom politiska beslut har valt att\r\nsubventionera de delar som inte själva förmår att\r\nbära sina kostnader. Delar av vår kollektiva\r\nverksamhet kommer antagligen aldrig att helt\r\nkunna bära sina egna utgifter. Det kommer inte att\r\nske t.ex. i de områden som är glest befolkade eller\r\notillgängliga för andra trafikslag.</pre><pre>Vi har alla ställt oss bakom att SJ skall vara hela\r\nsvenska folkets järnväg. Det är viktigt för oss att\r\nkunna åka tåg och att tåget är ett verkligt alternativ\r\ntill bilen. Tågen måste gå på tider som gör det\r\nmöjligt för människor att åka med. Det är också\r\nviktigt att priserna är sådana, att folk tycker att det\r\när intressant att resa med tåget.</pre><pre>Det kollektiva resandet är bra för vår miljö. Ju mer\r\nmänniskor kan använda kollektiva färdmedel,\r\ndesto bättre.</pre><pre>På långa sträckor vet vi att flyget är enklast och\r\nattraktivast att använda. Det är ett bra sätt att\r\nfärdas långa och annars obekväma avstånd. Det är\r\nviktigt att också de små och medelstora\r\nflygplatserna runt om i vårt land ges möjligheter\r\noch förutsättningar att fortsätta vara aktiva.</pre><pre>I Norrlands inland, där resandeunderlaget inte är så\r\nstort som i andra delar av vårt land, är det svårt för\r\ntrafiken att bära sig. Det anslag vi skall debattera\r\nnu är avsatt just för sådana sträckor.</pre><pre>Vi socialdemokrater ansluter oss i stort sett till\r\npropositionens förslag, men vi har två\r\nkompletteringar. Vi föreslår i vår motion att\r\nsovvagnstrafiken på sträckorna Gävle--Borlänge--\r\nGöteborg och Gävle--Borlänge--Malmö\r\nupphandlas under trafikåret 1994. Vi vet att\r\nnattågen på de här sträckorna inte kan bära sina\r\negna kostnader i dag. Det är över huvud taget svårt\r\nför all sovvagnstrafik att lyckas med det. Det får\r\ninte plats lika mycket folk i sovvagnarna som det\r\ngör i sittvagnarna. Då får man inte heller in lika\r\nmycket pengar.</pre><pre>Sovvagnstrafiken på de här sträckorna är viktig för\r\nde regioner som tågen passerar. Människor pendlar\r\nveckovis till och från både arbeten och\r\nutbildningar. Företagare och besökande reser med\r\nbekvämlighet på nattågen till och från olika orter\r\nlängs sträckan.</pre><pre>Sovvagnstrafiken är också viktig för närliggande\r\nregioner. Att det är enkelt och bekvämt är en\r\nförutsättning för att det skall vara attraktivt. Trots\r\natt sovvagnstrafiken är svår att få lönsam är den\r\nbekväm. Man vinner tid genom att resa på natten.</pre><pre>Trafikutskottet har under arbetsåret uppvaktats av\r\nfolk som bor och arbetar längs sträckan Gävle--\r\nBorlänge--Göteborg. De som bor där är självfallet\r\nbekymrade över vad en förlust av sovvagnstrafiken\r\nkommer att innebära för dem. De ville ha besked\r\nfrån oss om vad vi tyckte om tågtrafiken. Det fick\r\nde. Till deras stora glädje var alla vi som samlats där\r\nfrån de olika partierna ense om att det var viktigt\r\natt tågen skulle gå.</pre><pre>Nu blev den enigheten inte så lång. Inte ens\r\ntågvännen Rune Thorén från Centern håller det\r\nlöftet, trots att han vid uppvaktningen beklagade\r\natt det inte ens var nödvändigt att komma och\r\nuppvakta om en sådan självklar sak.</pre><pre>Vi menar fortfarande att sovvagnstrafiken är bra.\r\nDet är viktigt att den finns kvar för de regioner som\r\nden berör. Vi har i vår motion föreslagit att anslaget\r\nför köp av järnvägstrafik skall räknas upp med tio\r\nmiljoner kronor. Det har vi gjort för att ge\r\nmöjligheter att köra nattågen på sträckan Gävle--\r\nGöteborg--Malmö. Vi har också gjort det för att ge\r\nmöjligheter till statlig upphandling även på andra\r\nsträckor, t.ex. på Mittlinjen Sundsvall--Östersund.</pre><pre>I vår motion avvisar vi också regeringens förslag om\r\natt efter ett år riva upp det femåriga avtal som\r\nträffats mellan SJ, statens förhandlare och två\r\nlänstrafikbolag om trafiken på sträckan Nässjö--\r\nFalköping--Skövde. SJ har vid upphandling i\r\nkonkurrens visat att de kan driva verksamheten\r\nbilligast. Varför skall de då inte göra det? Är det\r\ninte så vi skall använda våra gemensamma pengar?\r\nÄr det inte bra att vi kan få ut så mycket som\r\nmöjligt till bra kvalitet av de uppdrag som vi vill ha\r\nutförda? Självklart är det så!</pre><pre>Vi tycker att förslaget om upphandling av flygtrafik\r\nmellan Östersund och Umeå är riktigt. Men vi\r\ntycker att den trafiksituation som nu råder, utan\r\nmöjlighet till omstigning mellan de olika linjer och\r\nutan möjlighet till någon prissamordning, måste ses\r\növer och förändras. Vid nästa upphandling måste\r\nbåde omstigning och prissamordning bli möjlig\r\nmellan trafiken på sträckan Östersund--Umeå och\r\növriga Norrlandslinjer.</pre><pre>En god infrastruktur är en förutsättning för en god\r\nnäringslivsutveckling. Det är också en förutsättning\r\nför att folk skall kunna bo, verka och leva runt om\r\ni vårt land. Tillgången till fungerande\r\nkommunikationer är i hög grad en fråga om välfärd\r\noch rättvis fördelning. I arbetet med att bygga upp\r\nkollektiva färdsätt och en bättre och mer utvecklad\r\ninfrastruktur måste vi göra flera politiska\r\növerväganden.</pre><pre>Det finns ett samhällsintresse kring det kollektiva\r\nresandet som står över de ekonomiska\r\nförutsättningarna i vissa delar. Det är intressen som\r\ngör att vi är beredda att gå in och subventionera\r\ndetta resande.</pre><pre>Herr talman! Därför vill jag yrka bifall till vår\r\nreservation i betänkandet.</pre><pre>Anf. 161  KARL-ERIK PERSSON (v):</pre><pre>Herr talman! Till trafikutskottets betänkande nr 21\r\nhar Vänsterpartiet fogat en meningsyttring där vi\r\nvill öka anslaget till olönsam järnvägstrafik. Vi har\r\nockså kritiserat regeringen för att den blandar in\r\nmedel till olönsam flygtrafik under det här anslaget.\r\nVi tycker att det är olyckligt. Risken finns att vissa\r\nkommuner kommer att prioritera flygtrafiken på\r\njärnvägstrafikens bekostnad. Därför hade det varit\r\nbättre om dessa anslag hade hållits isär. Då hade\r\nman också på ett enklare sätt kunnat se vad\r\npengarna används till.</pre><pre>Detta är också ett bevis på det som vi har kritiserat\r\nregeringen för, nämligen bristen på samordning.\r\nSkall vi ha en fungerande kollektivtrafik i hela\r\nlandet, måste vi framdeles titta på de olika\r\ntrafikslagens möjligheter att förse människor med\r\nbra kollektivtrafik, precis som Ulrica Messing sade.\r\nDärför tycker vi att det är olyckligt att man blandar\r\nihop olika anslag när man äntligen skall köpa upp\r\ntågtrafik. Det vore mera rättvist om vi fick se vad\r\nvarje trafikslag kostar i sig själv och om det fanns\r\nett system för att komma fram till\r\nsamordningsvinster. Finns det möjligheter att få ut\r\nmer av de pengar vi satsar genom att vi samordnar\r\nde olika trafikslagen?</pre><pre>En av punkterna i 1988 års trafikuppgörelse var\r\nfaktiskt att studera möjligheterna till samordning.\r\nVi har inte sett någonting från\r\nKommunikationsdepartementet på det området.\r\nFrågan är om vi hinner att få se något av dessa\r\nsamordningar innan den här riksdagsperioden är\r\nslut. Jag tror för min del att det kommer att dröja.\r\nDet är olyckligt av flera skäl att man inte ser över\r\nmöjligheten till samordning.</pre><pre>Herr talman! Visst är vi riksdagsledamöter flitiga.\r\nDen här debatten hade vi också i december månad.\r\nJag tror att det är onödigt att nu åter upprepa exakt\r\nsamma saker. Vän av ordning kan säkert leta fram\r\nett snabbprotokoll och se vad som sades då.\r\nIngenting har förändrats från den debatt vi hade då\r\ntill den debatt vi har i dag. Det har alltså inte skett\r\nnågon större förändring vare sig från regeringens\r\nsida eller på annat sätt. Vi står ungefär på samma\r\nställe i dag.</pre><pre>Herr talman! Med det vill jag yrka bifall till den\r\nmeningsyttring under mom. 1 som Vänsterpartiet\r\nhar fogat till betänkandet.</pre><pre>Anf. 162  LARS BJÖRKMAN (m):</pre><pre>Herr talman! Precis som Karl-Erik Persson sade\r\nkommer det här att bli en upprepning av\r\ndecemberdebatten. Det beror på att det är precis\r\nsamma fråga som vi hanterar, med den enda\r\nskillnaden att det finns ett förslag i\r\nbudgetpropositionen med samma innehåll som vi\r\ndiskuterade någon gång i mitten av december.</pre><pre>Herr talman! Utskottets betänkande nr 21\r\navhandlar budgetpropositionens förslag om köp av\r\ninterregional trafik på järnväg. Dessutom\r\nbehandlar det upphandling av flygtrafiken på\r\nsträckan Östersund--Umeå helt i enlighet med det\r\nbeslut som vi fattade vid decembersammanträdet.\r\nHär har regeringen förslagit att en ersättning\r\ndessutom skall utgå till trafikhuvudmännen för köp\r\nav den kollektivtrafik som vi har bundit oss för.\r\nAnslaget till detta är ca 196 miljoner kronor.</pre><pre>Herr talman! Utskottet tillstyrker regeringens\r\nförslag att anslå bruttosumman 437 miljoner kronor\r\nför upphandling av den s.k. olönsamma\r\ninterregionala persontrafiken. Därmed fullföljer\r\nutskottet det redan fattade beslutet om\r\nbeloppsramens storlek för det kommande\r\nbudgetåret. Att nu frångå detta beslut skulle\r\nnaturligtvis innebära att vi skulle dra på oss ökade\r\nkostnader. Detta kan knappast anses tillrådligt med\r\nhänsyn till den statsfinasiella situation som vi har.</pre><pre>Att som socialdemokraterna med ganska\r\ngodtyckliga nerdragningar på\r\nadministrationsanslagen för Banverk respektive\r\nVägverk finansiera ytterligare tågtrafik kan\r\nnaturligtvis vara ett attraktivt och något förenklat\r\nsätt att skapa ett utrymme. Men det vore kanske\r\nändå på sin plats att man talade om vilka\r\nkonsekvenser detta skulle få för de olika verken.</pre><pre>Utskottet avvisar socialdemokraternas förslag, som\r\ninnebär en utökning av kostnadsramen, och jag\r\nyrkar avslag på denna reservation.</pre><pre>Också frågan om satsningen på nattågstrafiken,\r\nsom även den har varit uppe till diskussion i\r\ndebatten, togs upp i samband med\r\ndecemberbeslutet. Vi talade redan då om att vi\r\nskall avvakta vilken effekt de ökade\r\nmarknadsföringsåtgärder som har satts in kan få för\r\nSJ:s del uppe i Dalarna. Vi tror nog ändå att vi får\r\nen ökad beläggning och att det därmed blir möjligt\r\nför SJ att klara av att köra nattågen på samma sätt\r\nsom hittills.</pre><pre>Uppvaktningar har skett både hos utskottet -- som\r\nhar nämnts tidigare i debatten -- och hos\r\ndepartementet, och dessa har blivit väl bemötta.\r\nAnsvarigt statsråd har dessutom i en skrivelse till\r\nett antal kommuner uppe i Dalarna sagt, att han för\r\nsin del är beredd att pröva om de linjer som har\r\nåberopats kan komma att ingå i det\r\ntrafikupphandlingsuppdrag som kommer att vara\r\naktuellt inför 1995 års upphandling. Uppgiften att\r\nbedöma behovet av denna trafik kommer att läggas\r\npå den förhandlare som regeringen kommer att ge\r\nuppdraget att genomföra upphandlingen gentemot\r\nden trafikutövare som kommer att trafikera de\r\nberörda bandelarna.</pre><pre>Utskottet anser att det är viktigt att prövning av\r\nvilka järnvägslinjer och vilka verksamheter som\r\nstaten ekonomiskt skall understödja genom att\r\ntäcka underskott skall ske vid ett och samma\r\ntillfälle. Således kommer det i nästa\r\nupphandlingsomgång åter att vara möjligt att ställa\r\nvikten av en bibehållen nattågstrafik mot\r\nmöjligheten att samtidigt klara av att täcka\r\nunderskotten på övriga aktuella banavsnitt.</pre><pre>Utskottet vill också understryka den möjlighet som\r\nSJ i dag har, och som vi också har pekat på i\r\nbetänkandet, att med hjälp av tillgängliga AMS-\r\nmedel tidigarelägga beställningar av nya sovvagnar.\r\nDet skulle i så fall kunna bli ett attraktivt\r\nkomplement till det utbud man i dag kan erbjuda.</pre><pre>Ur det anslag om 437 miljoner kronor som är den\r\nyttre ramen skall enligt de avtal som redan finns 27\r\nmiljoner gå till Inlandsbanan AB för att täcka en\r\ndel av den verksamhet som bedrivs där.</pre><pre>Herr talman! I detta förslag till beslut inryms vidare\r\nett anslag om 9,3 miljoner kronor, avsett att täcka\r\nkostnader för upphandling av flygtrafiken mellan\r\nÖstersund och Umeå. Som utskottets representant\r\nvill jag tillstyrka även detta förslag.</pre><pre>Jag vill vidare tillstyrka regeringens förslag att\r\nVägverkets och Banverkets\r\nadministrationskostnader skall täckas med de\r\nbegärda beloppen, 475 miljoner respektive 312\r\nmiljoner. Samtidigt yrkar jag avslag på den s-\r\nreservation i vilken finns ett yrkande om\r\nomfördelning av dessa anslag.</pre><pre>Herr talman! Jag vill alltså yrka bifall till utskottets\r\nhemställan och avslag på reservationen.</pre><pre>Anf. 163  ULRICA MESSING (s) replik:</pre><pre>Herr talman! Lars Björkman tycker att vi förenklar\r\ndå vi föreslår att man skall skapa utrymme genom\r\natt minska i administrationen. Så är det inte. Våra\r\nförslag till nedskärningar är mycket små, i\r\njämförelse med den totala summa som\r\nadministrationen omfattar. Den nedskärning av\r\nadministrationen som vi föreslår betyder ändå\r\nväldigt mycket för den praktiska tågverksamhet\r\nsom vi i stället vill satsa pengarna på. Vi tycker att\r\ndet är viktigt att tågen går på de här sträckorna, och\r\ndärför vill vi att pengar flyttas från\r\nadministrationen till tågtrafiken.</pre><pre>Om vi, Lars Björkman, tycker att tågen skall gå på\r\nde sträckor som vi i dag debatterar, måste vi säga\r\ndet nu. SJ måste få besked om detta. Skall\r\nsovvagnstrafiken gå på sträckan Gävle--Göteborg--\r\nMalmö måste SJ veta det nu, eftersom de i så fall\r\nmåste bygga om sina asbestvagnar. Vi kan därför\r\ninte vänta på ytterligare upphandlingar eller nya\r\ndiskussioner, utan vi måste bestämma oss i dag.</pre><pre>Det är bra att Lars Björkman är rädd om\r\npengarna -- det måste vi vara. Vi vet att vi lever\r\nunder knappa förhållanden, och därför skulle det\r\nvara intressant om Lars Björkman ville\r\nkommentera de diskussioner som nu har förts om\r\natt regeringen vill låta den upphandling som\r\nfaktiskt har skett mellan SJ och de intressenter som\r\njag tidigare nämnde gå tillbaka.</pre><pre>Anf. 164  LARS BJÖRKMAN (m) replik:</pre><pre>Herr talman! Jag sade redan i mitt huvudanförande\r\natt jag tycker att det är en förenklad metod att bara\r\nhelt ospecificerat skära ned ett\r\nadministrationsanslag och därmed skapa utrymme\r\nför en verksamhet som man anser vara värdefull\r\noch viktig och därför vill slå vakt om. Vi måste ju\r\nsamtidigt ta ansvar för vilka uppgifter vi har lagt på\r\nrespektive verk, med de ramar för\r\nadministrationskostnader som har anvisats via\r\nbudgetpropositionen.</pre><pre>Med det resonemang som Ulrica Messing här gör\r\nsig till tolk för skulle man naturligtvis kunna\r\nanvända tekniken ännu längre. Om det nu är så\r\nenkelt att skapa nya utrymmen och flytta pengar,\r\nvarför då inte spara ytterligare på\r\nadministrationskostnader, inte bara på de nu\r\naktuella verken utan också på alla andra verk? På\r\nså sätt skulle man kunna konstatera att det finns\r\nutrymme för verksamheter som var och en av oss\r\nkan anse vara intressanta att utveckla vidare. Det\r\när något av ett opportunistiskt knep att\r\nospecificerat skära i de olika anslagen på det sättet.</pre><pre>Om Ulrica Messing är beredd att presentera vilka\r\neffekter hennes förslag får, skall vi naturligtvis\r\nlyssna till hennes argument för att se om förslagen\r\när användbara. Men vi kan inte på förhand lova att\r\nde kommer att användas på just det här området. I\r\nförsta hand blir det naturligtvis fråga om en\r\nbesparing, och i andra hand blir det fråga om att\r\nanvända resurserna på ett nytt område.</pre><pre>Vad gäller möjligheten att utnyttja AMS-medlen\r\ntill att bygga nya sovvagnar eller t.o.m. bygga om\r\nsovvagnar som behöver renoveras, är det möjligt\r\natt man i dag har relativt begränsad tid för att klara\r\nen sådan åtgärd. Som tidigare talare redan har\r\nnämnt, diskuterades frågan vid\r\ndecembersammanträdet. Om SJ bryr sig om\r\nriksdagens beslut, har man haft alla möjligheter att\r\nutnyttja den tidsrymd som har gått från december\r\noch fram till i dag, dvs. ungefär fyra månader. Det\r\när i varje fall tidsmässigt ett bättre utgångsläge än\r\nvad det skulle vara att starta efter det beslut som vi\r\nnu kommer att fatta.</pre><pre>Herr talman! Jag utgår från att Ulrica Messing är\r\nberedd att redogöra för några av de konsekvenser\r\nsom administrationsbidragets neddragning medför.\r\nNär vi får kunskap om de konsekvenserna skall jag\r\ntala om ifall jag tycker att de är godtagbara eller\r\ninte.</pre><pre>Anf. 165  ULRICA MESSING (s) replik:</pre><pre>Herr talman! Jag tycker att Lars Björkmans svar till\r\nmig här i debatten är mer positivt än vad\r\ndiskussionerna i utskottet har varit. Nu säger Lars\r\nBjörkman helt plötsligt att han är intresserad av att\r\ndiskutera de konsekvenser som våra förslag till\r\nbesparingar kan få. Det är bra. Det har inte\r\nutskottsmajoriteten varit intresserad av tidigare. Vi\r\nfår kanske återkomma till det.</pre><pre>Den sovvagnsdiskussion som vi har haft uppe i\r\ndebatten här i dag var inte aktuell när vi\r\ndebatterade ärendet i december. Den har alltså\r\ntillkommit efter det. Det är därför viktigt att SJ i\r\ndag får besked om vad vi anser i frågan.</pre><pre>Anf. 166  LARS BJÖRKMAN (m) replik:</pre><pre>Herr talman! Jag hoppas att Ulrica Messing i\r\nmorgon kommer att läsa protokollet från debatten.\r\nHennes tolkning av mitt inlägg var kanske en aning\r\nlättvindig. Jag sade ganska ordagrant att vi\r\nsjälvfallet är intresserade av att diskutera\r\nmöjligheten till besparingar i fråga om alla\r\nadministrativa kostnader, men vi kan inte på\r\nförhand binda oss för att resurserna kommer att\r\nkunna användas till just det här ändamålet. Först\r\ndå vi vet vilka effekter olika besparingar får kan vi\r\nbestämma vilket utrymme som finns kvar för\r\nnattågs- och annan trafik.</pre><pre>Ulrica Messing påstår att nattågstrafiken inte skulle\r\nha varit uppe till diskussion tidigare. Jag skulle då\r\nvilja påpeka att Ulrica Messing inte har tagit del av\r\nde handlingar som togs fram vid det tillfället i\r\ndecember månad.</pre><pre>Jag deltog i debatten även vid det tillfället, och det\r\nframgick av mitt anförande nu att vi hade exakt\r\nsamma uppfattning med samma argumentering då\r\nsom i dag i fråga om nattågstrafiken. Frågan är inte\r\nny, och frågan har behandlats. Vi är konsekventa\r\nså till vida att vi vill först studera effekterna av\r\nåtgärderna för bearbetning av marknaden.\r\nDärefter vill vi bestämma om det finns möjligheter\r\natt ytterligare satsa på trafiken.</pre><pre>Jag vill också upprepa att departementschefen har\r\nskrivit i ett brev till kommunerna i Kopparbergs län\r\natt han är beredd att med stor uppmärksamhet följa\r\nfrågan för att därefter avgöra om det i nästa\r\nupphandlingsomgång finns möjlighet att inrymma\r\näven sovvagnstrafik.</pre><pre>Anf. 167  HANS STENBERG (s):</pre><pre>Herr talman! Jag vill säga några ord med anledning\r\nav motion T510.</pre><pre>Tågtrafik med X 12-tåg bedrivs på Mittlinjen\r\nmellan Sundsvall och Östersund sedan juli 1992.\r\nTrafiken drivs i ett treårigt utvecklingsprojekt.\r\nIntressenter är kommunerna Östersund, Bräcke,\r\nÅnge och Sundsvall och länsstyrelser och\r\ntrafikhuvudmän i Västernorrlands och Jämtlands\r\nlän samt SJ.</pre><pre>Trafiken tillgodoser ett regionalt pendlingsbehov\r\noch interregionala resor. Tågen har en\r\nsjuttioprocentig genomsnittsbeläggning. Det är\r\nsom alla vet här en hög siffra. På pendelsträckorna\r\när tågen fullsatta och har t.o.m. kapacitetsproblem.\r\nSedan Mitthögskolan inrättades har enligt de\r\nuppgifter som har kommit från SJ antalet\r\ninterregionala resor ökat markant. Men den\r\nökningen sker från en låg nivå, och det dröjer\r\nytterligare några år innan den kan generera ett\r\nekonomiskt hållbart resultat för SJ.\r\nLänsstyrelserna har inte heller resurser för att\r\nfinansiera en förlängning av projektet.</pre><pre>För de två länen Västernorrland och Jämtland är\r\ndet absolut nödvändigt att trafiken på Mittlinjen\r\nkan upprätthållas. Mitthögskolans möjligheter att\r\nfungera som en högskola, både i Jämtland och i\r\nVästernorrland, skulle försämras oerhört om\r\ntrafiken på Mittlinjen läggs ned. Dessutom skulle\r\nsträckan med all säkerhet ha ingått i upphandlingen\r\nav interregional persontrafik på järnväg, om det\r\ninte redan hade pågått ett projekt på sträckan. Mot\r\nden bakgrunden kan det inte vara rimligt att\r\ntrafiken på den sträckan inte kan fortgå när\r\nprojektet avslutas.</pre><pre>För att säkra trafikens överlevnad och utveckling\r\nbör den upphandlas av staten i samband med att\r\nprojektet upphör. Trafiken har goda möjligheter att\r\npå sikt bli företagsekonomiskt lönsamt, och\r\ntrafiklösningen är tungt förankrad i både länen.</pre><pre>Herr talman! Jag vill därför avsluta med att yrka\r\nbifall till den socialdemokratiska reservationen. Då\r\nkan det ges möjligheter till upphandling av trafik.</pre><pre>Anf. 168  RUNE THORÉN (c):</pre><pre>Herr talman! Jag hade inte anmält mig på\r\ntalarlistan, men när Ulrica Messing åberopade att\r\njag hade varit närvarande vid ett sammanträde\r\ntyckte jag att det vore oartigt att inte svara på detta.</pre><pre>Jag kände en stark sympati för hela Ulrica Messings\r\nanförande. Våra uppfattningar överensstämmer\r\nmycket väl. Men vi har ändå inom majoriteten\r\nrespektive inom minoriteten litet olika syn på när\r\nman kan vara beredd att satsa pengar.</pre><pre>Jag uppmärksammade i Ulrica Messings anförande\r\natt hon var rädd om pengarna. Det är egentligen\r\ndet som det handlar om. Jag och vi inom Centern\r\ntycker att de pengar som satsas när det är absolut\r\nnödvändigt är väl använda. SJ har dock vid olika\r\ntillfällen krävt bidrag inte bara för\r\nsovvagnstrafiken. Trafikutskottets ledamöter\r\ngjorde vid ett tillfälle ett besök i Halland och kunde\r\ndå läsa i tidningen att SJ krävde bidrag för\r\nVästkustbanan. Så får det inte vara.</pre><pre>Mycket av resonemanget kommer igen när vi så\r\nsmåningom skall diskutera frågan om\r\nkonkurrensen, något som vi är positiva till.</pre><pre>Ulrica Messings beskrivning av det sammanträde\r\nsom hon hänvisade till var helt riktig. Jag står\r\nfortfarande kvar vid min uppfattning. Jag erkänner\r\natt jag skulle känna mig som en svikare om det\r\nskulle komma en dag när sovvagnstrafiken läggs\r\nned. Det är min bestämda uppfattning att den inte\r\nskall läggas ned. Det besked som skall ges till SJ\r\nefter dagens sammanträde är naturligtvis att\r\nsovvagnstrafiken skall vara kvar.</pre><pre>Lars Björkman har redovisat att vi har den\r\nuppfattningen, och vi trycker också på hos\r\nregeringen om att detta skall klaras. Näringslivet,\r\nSJ och regeringen skall tillsammans kunna lösa den\r\nuppgiften. Om det visar sig vara nödvändigt\r\nkommer man kanske i sista hand och begär pengar\r\nför detta, men vi får inte anslå några medel i förväg\r\nför detta ändamål.</pre><pre>Jag kan ha förståelse för att det kan skilja litet\r\ngrand i uppfattning mellan opposition och\r\nmajoritet, men vi är helt överens om att\r\nsovvagnstrafiken är nödvändig och att den skall\r\nvara kvar.</pre><pre>Anf. 169  ULRICA MESSING (s):</pre><pre>Herr talman! Jag vill börja med att tacka för Rune\r\nThoréns artighet. Jag uppskattar den, även om\r\nRune Thorén i dag kanske inte lyckas få gehör för\r\nsina åsikter inom den majoritet som han tillhör. Jag\r\nskall ta kopior av protokollet från denna debatt och\r\ndela ut dem hemma. Det som Rune Thorén nu har\r\nsagt är precis det som människor som bor längs den\r\naktuella sträckan vill höra. Tyvärr ger inte hela\r\nutskottet uttryck för samma uppfattningar.</pre><pre>Det som Rune Thorén säger är viktigt, men SJ\r\nmåste få besked om att denna uppgift är så viktig att\r\nvi i dag är beredda att satsa pengar på den. Annars\r\nkommer det inte att finnas några sovvagnar att åka\r\ni. Då blir det inte fråga om att tågen kanske\r\nkommer att finnas kvar, utan det kommer i\r\nverkligheten inte att vara möjligt att driva\r\nsovvagnstrafik på sträckan, eftersom det inte finns\r\nnågra vagnar att ta i anspråk.</pre><pre>Överläggningen var härmed avslutad.</pre><pre>(Beslut skulle fattas den 14 april.)</pre><pre>p7p &gt; 23 §  Funktionshindrades resemöjligheter</pre><pre>Föredrogs</pre><pre>trafikutskottets betänkande</pre><pre>1993/94:TU22 Funktionshindrades resemöjligheter\r\n(prop. 1993/94:100 delvis).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut skulle fattas den 14 april.)</pre><pre>24 §  Meteorologi, geoteknik m.m.</pre><pre>Föredrogs</pre><pre>trafikutskottets betänkande</pre><pre>1993/94:TU23 Meteorologi, geoteknik m.m. (prop.\r\n1993/94:100 delvis).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut skulle fattas den 14 april.)</pre><pre></pre><pre>25 §  Bordläggning</pre><pre>Anmäldes och bordlades</pre><pre>Proposition</pre><pre>1993/94:213 Godkännande av grundläggande\r\nprinciper för avtal rörande Arlandabanan</pre><pre>26 §  Anmälan om interpellationer</pre><pre>Anmäldes att följande interpellationer framställts</pre><pre>den 12 april</pre><pre>1993/94:130 av Birgitta Dahl (s) till socialministern\r\nom Sverige och FN:s barnkonvention:</pre><pre>Vi socialdemokrater har länge varnat för följderna\r\nför barnen av regeringens och de borgerliga\r\nkommunledningarnas politik.</pre><pre>I en rapport, som vi lade fram i september 1993 --\r\nBarnen -- de stora förlorarna -- redovisade vi att\r\nbarnen drabbades mer än några andra av\r\nregeringens politik och kommunernas besparingar.</pre><pre>Värst drabbas de barn som är mest sårbara och\r\nbehöver mest stöd för sin utveckling. Ur det som\r\nBengt Westerberg brukar kalla valfrihetsrevolution\r\nhåller det på att växa fram en sorts ''de bortvaldas\r\nsegregation'', där barn växer upp i skilda världar,\r\nsom beror på plånboken eller t.o.m. på språk,\r\nreligion ellet etnisk tillhörighet.</pre><pre>Den rapport som Socialstyrelsen nu publicerat visar\r\natt vi på alla punkter haft rätt i de varningar som\r\nregeringen och de borgerliga kommunpolitikerna\r\ninte velat lyssna till. Barnombudsmannen påpekar\r\natt rapporten visar att Sverige inte lever upp till sina\r\nåtaganden enligt FN:s barnkonvention. Den\r\nstadgar bl.a. att varje land är skyldigt att efter\r\nmåttet av sin förmåga göra sitt yttersta för att\r\ntillgodose barnens behov.</pre><pre>Sverige var en av initiativtagarna till FN:s\r\nbarnkonvention och en av de första stater som\r\nundertecknade barnkonventionen. Vi har därför\r\nett särskilt ansvar att leva upp till våra åtaganden.</pre><pre>Mot bakgrund av ovanstående vill jag fråga\r\nsocialminister Bengt Westerberg:</pre><pre>Vilka åtgärder tänker regeringen vidta för att\r\nsäkerställa att Sverige lever upp till sina åtaganden\r\nenligt FN:s barnkonvention?</pre><pre>1993/94:131 av Johan Lönnroth (v) till\r\nstatsministern om informationsteknologin:</pre><pre>''Det är i Europa och dess idéer som framtiden\r\nligger'', skrev Carl Bildt i boken Hallänning,\r\nsvensk, europé. Mot den bakgrunden framstår det\r\nsom paradoxalt att hans första internationella\r\nelektroniska brev var ställt till USA:s president --\r\ndet handlade om embargot mot Vietnam -- samt till\r\njust Vietnam.</pre><pre>I statsministerns tal Människan -- tekniken --\r\nframtiden vid IVA:s jubileumssymposium den 7\r\nfebruari nämndes över huvud taget varken Europa\r\neller den europeiska unionen. Det är begripligt mot\r\nbakgrund av att EU är på efterkälken när det gäller\r\nanvändningen av den moderna\r\ninformationsteknologin. Statsministern hade inte\r\nkunnat koppla upp sig mot Jacques Delors eller\r\nHelmuth Kohl via det system statsministerns\r\nanvänder -- Internet.</pre><pre>Statsministern föröskte i sitt IVA-tal göra ideologi\r\nav den nya tekniken. Denna gång nämndes inte\r\nMarx produktivkrafter. I stället talades det om\r\n''kollektivismens successiva borttynande'' och om\r\nden ''marknadsekonomiska revolutionen''.\r\nStatsministern hyllade också de ''förfinade\r\nintelligensens och småskalighetens teknologier''\r\nsom dominerar i stället för ''den råa styrkan''.</pre><pre>Men den nya informationsteknologins dialektik är\r\nalldeles för komplicerad för att rymmas inom\r\nramen för sådana slagord. Internet har sitt ursprung\r\ni den federala statens beställningar och har inte haft\r\nnågon kommersiell operatör bakom sig. Det har\r\nbyggt på samarbete mellan engagerade människor\r\noch organisationer med små inslag av\r\nprofitintressen. Internet har, som Lars Gustafsson\r\npåpekar (SvD Kultur den 10 april 1994), inte någon\r\nägare eller styrelse.</pre><pre>Statsrådsberedningens s.k. Bulletin Board System\r\nhar inrättats efter förebild från Vita huset. Det\r\nligger då nära till hands att jämföra statsministerns\r\ntal den 4 februari med vice president Al Gores tal i\r\nsamma ämne den 11 januari i Los Angeles. Gore\r\nbetonade där det samhälleliga ansvaret för att inte\r\nprivata intressen skall skapa monopol och\r\nförhindra allas tillgång till teknologi.</pre><pre>Al Gore sade också i sitt tal att skolorna var de\r\nfattigaste samhällsinstitutionerna när det gäller\r\ntelekommunikationer och lovade att\r\nadministrationen skulle ''take action to avoid\r\ncreating a society of information haves and have\r\nnots''. Bildt talade mera vagt om att ''bredda''\r\nanvändningen men gav inga exempel på hur detta\r\nskulle gå till.</pre><pre>Den ''datoriserade tågluffargenerationen vill\r\nerövra hela världen'', sade statsministern också,\r\noch det är lätt att instämma i det. Men den unga\r\ngenerationenär också djupt misstänksam mot den\r\nmaktkoncentration som finns i såväl ekonomi och\r\npolitik som informationsteknologi. I medievärlden\r\när ett litet fåtal jättebolag helt dominerande.</pre><pre>Vänsterpartiet välkomnar -- som bl.a. framgår av\r\nvår informationsteknologiska motion från\r\nallmänna motionstiden -- ett ökat samhälleligt\r\nengagemang på detta område. Vi tycker också att\r\ndet är bra att statsministern själv tagit\r\nordförandeskapet i den kommission som skall leda\r\narbetet. Men vi är kritiska till avsaknaden av\r\noffentlig debatt om målet med verksamheten och\r\nhävdar behovet av demokratisk insyn och\r\nmedinflytande från riksdag och allmänhet.</pre><pre>I den nyligen framlagda propositionen Utbildning\r\noch forskning föreslås att medel ur Fond 92--94\r\nskall avsättas till en stiftelse för att främja ökad\r\nanvändning av informationsteknologi. Enligt\r\nuppgifter i Computer Sweden från den 8 april har\r\nnu också Kommunikationsdepartementet vänt sig\r\ntill sju internationella konsultgrupper med en\r\nförfrågan om de vill lämna anbud på leverans av en\r\nrapport till den 23 juni som skall ''identifiera vad\r\nsom konstituerar en informationsteknologisk\r\ninfrastruktur av världsklass på meddellång (ett till\r\ntre år) och lång sikt (fem till tio år)''.</pre><pre>Regeringen avser tydligen att före valet och utan\r\noffentlig debatt låta en stiftelse, vars ledning den\r\nsjälv utsett, låsa fast den framtida IT-strategin på\r\nbasis av idéer från internationella konsultbolag.</pre><pre>Mot denna bakgrund vill jag fråga statsministern:</pre><pre>1.  Vilka initiativ avser statsministern ta för att den\r\nmoderna informationsteknologin skall främja\r\ndemokrati, mångfald och jämlik tillgång till\r\ninformation i Sverige och världen?</pre><pre>2.  På vad sätt kommer allmänhet, riksdag och den\r\nkommande regeringen efter valet att få påverka\r\nden informationsteknologiska strategin?</pre><pre>27 §  Kammaren åtskildes kl. 20.47.</pre><pre>Förhandlingarna leddes</pre><pre>av talmannen från sammanträdets början t.o.m. 5\r\n§ anf. 65 (delvis),</pre><pre>av andre vice talmannen därefter t.o.m.\r\nmeddelandet om samlad votering,</pre><pre>av tredje vice talmannen därefter t.o.m.\r\najourneringen kl. 18.00 och</pre><pre>av förste vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}