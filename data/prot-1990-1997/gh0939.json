{"dokumentstatus":{"dokument":{"hangar_id":"2349305","dok_id":"GH0939","rm":"1993/94","beteckning":"39","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"39","slutnummer":"0","datum":"1993-12-08 00:00:00","systemdatum":"2005-10-27 13:37:51","publicerad":"1993-12-08 00:00:00","titel":"Riksdagens snabbprotokoll 1993/94:39 Onsdagen den 8 december","subtitel":null,"status":null,"htmlformat":null,"relaterat_id":null,"source":"webbnav","sourceid":"{67EB3AB3-750B-41CE-8992-6CAFC571FA62}","dokument_url_text":"http://data.riksdagen.se/dokument/GH0939/text","dokument_url_html":"http://data.riksdagen.se/dokument/GH0939","dokumentstatus_url_xml":"http://data.riksdagen.se/dokumentstatus/GH0939","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1993/94:39</div>\r\n<div class=\"sidhuvud_datum\">Onsdagen den 8 december</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Justering av protokoll</pre><pre>Justerades protokollet för den 2 december.</pre><pre>2 §  Hänvisning av ärenden till utskott</pre><pre>Föredrogs och hänvisades</pre><pre>Propositionerna</pre><pre>1993/94:108 till skatteutskottet</pre><pre>1993/94:109 till lagutskottet</pre><pre>3 §  Förnyad bordläggning</pre><pre>Föredrogs men bordlades åter</pre><pre>Finansutskottets betänkanden 1993/94:FiU4 och\r\nFiU5</pre><pre>Lagutskottets betänkanden 1993/94:LU9 och LU11</pre><pre>Jordbruksutskottets betänkanden 1993/94:JoU9,\r\nJoU11 och JoU12</pre><pre>Näringsutskottets betänkanden 1993/94:NU6, NU8\r\noch NU10</pre><pre>Meddelande om samlad votering</pre><pre>Talmannen meddelade att socialutskottets\r\nbetänkanden SoU10, SoU9, SoU12 och SoU13,\r\nkonstitutionsutskottets betänkanden KU11 och\r\nKU15, lagutskottets betänkande LU8,\r\nskatteutskottets betänkande SkU9 samt\r\njustitieutskottets betänkanden JuU7, JuU8 och\r\nJuU9 skulle avgöras i ett sammanhang efter\r\navslutad debatt.</pre><pre>4 §  Familjerådgivning</pre><pre>Föredrogs</pre><pre>socialutskottets betänkande</pre><pre>1993/94:SoU10 Familjerådgivning (prop.\r\n1993/94:4).</pre><pre>Anf. 1  MAUD EKENDAHL (m):</pre><pre>Fru talman! Familjerådgivning är en verksamhet\r\nsom har till uppgift att genom samtal hjälpa\r\nmänniskor att bearbeta samlevnadsproblem.\r\nFamiljerådgivningen är också en utåtriktad\r\nverksamhet som förmedlar kunskap och sprider\r\ninformation om samlevnad.</pre><pre>Samtliga partier i riksdagen är överens om att\r\nfamiljerådgivningen har en väsentlig betydelse när\r\ndet gäller att ge stöd till människor som behöver\r\nbearbeta sina relationsproblem. Det är angeläget\r\natt den verksamheten får fortleva och att den\r\ngaranteras.</pre><pre>I dag drivs familjerådgivningen till allra största\r\ndelen av landstingen. Men det är tyvärr inte alltid\r\ntillfredsställande. I t.ex. Norrland saknas möjlighet\r\ntill familjerådgivning, och i vissa delar av landet är\r\nväntetiderna till rådgivningen mycket långa.</pre><pre>Regeringen föreslår därför ett enhetligt\r\nhuvudmannaskap och framhåller att rådgivningen\r\nligger nära och i anknytning till kommunernas\r\nverksamhet varför denna verksamhet skall föras\r\növer från landstingen till kommunerna. Det\r\ninstämmer utskottet i. Det finns i detta inget hinder\r\natt den faktiska verksamheten ligger kvar hos\r\nlandstingen eller sköts av lämpliga privata\r\nrådgivare.</pre><pre>Vad gäller avgifter för rådgivningen är den i dag\r\nkostnadsfri för klienten. Men regeringen\r\nframhåller att familjerådgivningen torde utgöra en\r\nsådan socialtjänst som kommunerna har möjlighet\r\natt ta ut avgift för. Också det instämmer utskottet\r\ni. Vi anser att kommunerna bör ges möjlighet att ta\r\nut skäliga avgifter.</pre><pre>Detta kan möjliggöras genom att begreppet\r\nfamiljerådgivning läggs till i uppräkningen över de\r\ntjänster för vilka kommunen har rätt att ta ut\r\navgifter. Denna ändring skall ske 35 § 1 st i\r\nsocialtjänstlagen. Utskottet föreslår därför att\r\nriksdagen antar det av utskottet i bil. 2 framlagda\r\nförslag till ändring i socialtjänstlagen.</pre><pre>Fru talman! På en punkt skiljer vi i de borgerliga\r\npartierna oss åt från majoriteten. Det gäller frågan\r\nom sekretess. Sekretesslagens bestämmelser\r\nomfattar också familjerådgivare. Sekretess gäller\r\nenligt 1 kap. 6 § sekretesslagen för uppdragsgivare\r\nsom har hand om uppgiften i kommunen.</pre><pre>För anställda i privata företag som enligt avtal med\r\nkommunen kan komma att bedriva\r\nfamiljerådgivning är tystnadsplikten begränsad till\r\nuppgifter om den enskildes personliga\r\nförhållanden. Inom den kommunalt bedrivna\r\nfamiljerådgivningen är även uppgiften om någon\r\nvänt sig dit sekretesskyddad.</pre><pre>Tystnadsplikten är alltså inte riktigt lika\r\nlångtgående för privata företag som enligt avtal\r\nmed kommunen tar hand om familjerådgivningen.\r\nMen denna skillnad är inte större än att frågan om\r\nenhetliga sekretess- och tystnadspliktsregler utan\r\nstörre olägenheter kan anstå i avvaktan på\r\nytterligare överväganden. Därför anser vi från de\r\nborgerliga partierna att något tillkännagivande till\r\nregeringen inte behövs på den här punkten.</pre><pre>Fru talman! Jag yrkar bifall till utskottets\r\nhemställan förutom majoritetens förslag vad gäller\r\nsekretess, varför jag i stället yrkar bifall till\r\nreservationen avseende mom. 3.</pre><pre>Anf. 2  EVA ZETTERBERG (v):</pre><pre>Fru talman! Familjerådgivningen är en synnerligen\r\nviktig verksamhet som har fungerat i närmare 50 år.\r\nDen har på många sätt kunnat hjälpa familjer till\r\natt antingen återförenas och fungera ihop eller,\r\nvilket inte är mindre viktigt, genom att se till att\r\nbåda föräldrar efter en skilsmässa ändå kan fungera\r\nihop såsom föräldrar och sköta sina angelägenheter\r\nmed gemensamma barn.</pre><pre>Familjerådgivningen fyller en oerhört viktig\r\nfunktion. Det har varit en brist att den inte varit\r\nlagreglerad och att det inte har funnits ett krav på\r\nkommuner att ha familjerådgivning. Man har\r\nunder flera års tid utrett verksamheten. Det är\r\ndärför mycket bra att vi äntligen kan komma till ett\r\nbeslut om att familjerådgivning är en kommunal\r\nuppgift och att den bör finnas i hela landet.</pre><pre>Fru talman! Vi vet att det på många håll inte har\r\nvarit möjligt att ge denna service till de invånare\r\nsom bor i en viss kommun. Det har inte varit\r\nmöjligt att bygga ut verksamheten på ett sätt som\r\ndefinitivt behövts. Man har på vissa håll infört ett\r\navgiftssystem och på detta sätt tagit bort köer och\r\nminskat underlaget fast behovet har kvarstått.</pre><pre>Det är därför bra att socialutskottet i stort sett är\r\nenhälligt i betänkandet och nu yrkar bifall till\r\npropositionen om familjerådgivning. Men det som\r\när mindre bra är den punkt där majoriteten och\r\noppositionen skiljer sig åt. Det gäller\r\nsekretesslagstiftningen. Jag har oerhört svårt att\r\nförstå varför majoriteten, i detta fall representerad\r\nav Maud Ekendahl, inte har ansett att\r\nverksamheten hos privata rådgivare skulle lyda\r\nunder samma sekretessregler som den som finns\r\nunder landsting och kommuner.</pre><pre>Jag har mycket svårt att förstå varför\r\nregeringspartierna inte anser att detta är lika\r\nväsentligt och att man inte såsom vi i oppositionen\r\nvill driva kravet att så snart som möjligt få fram\r\nsamma regler för privata rådgivare. Jag yrkar\r\ndärför bifall till majoritetens skrivning på denna\r\npunkt.</pre><pre>Jag vill också nämna betydelsen av en utvidgad plan\r\nför familjerådgivningen för att se till att det finns\r\ntäckning i hela landet och att man kan arbeta på ett\r\nbra sätt.</pre><pre>Till slut, fru talman, vill jag ta upp frågan om\r\navgifterna inom familjerådgivningen. Beklagligtvis\r\nhar man ju varit tvungen att på vissa håll ta ut\r\navgifter på grund av ökade kostnader totalt sett.\r\nNaturligtvis hade det varit önskvärt att hela\r\nfamiljerådgivningen hade varit avgiftsfri, så att inte\r\nmänniskor som kanske redan har en svår\r\nfamiljesituation och dessutom ekonomiska\r\nproblem i det läget avstår från familjerådgivning på\r\ngrund av avgiften.</pre><pre>Med tanke på den situation vi befinner oss i anser\r\njag ändå att kommunerna skall kunna ta ut avgift.\r\nI det läget bör man emellertid ändå införa ett\r\nhögkostnadsskydd. Det finns också förslag på ett\r\nsådant, och jag yrkar bifall till det förslaget.</pre><pre>Vi från Vänsterpartiet välkomnar förslaget. Vi vill\r\nha en lagreglering av familjerådgivningen, men vi\r\nanser att staten egentligen samtidigt borde skicka\r\nmed pengar för den här verksamheten. Vi vet\r\nnämligen att kommunerna, som i dag har ett svårt\r\nekonomiskt läge, kommer att ha svårt att se till att\r\nfamiljerådgivningen byggs ut där den saknas utan\r\natt man därmed måste göra avkall på andra, kanske\r\nangelägna verksamheter.</pre><pre>Fru talman! Jag vill slutligen yrka bifall till\r\nutskottsmajoritetens skrivning i det här\r\nbetänkandet men också till min meningsyttring,\r\nsom avser hemställanspunkten under mom. 6 och 8\r\nom högkostnadsskydd och uppbyggnaden av\r\nfamiljerådgivningen.</pre><pre>Anf. 3  MAUD EKENDAHL (m) replik:</pre><pre>Fru talman! Eva Zetterberg frågar mig varför vi\r\ninte vill göra ett tillkännagivande vad gäller\r\nsekretesslagstiftningen. Jag tycker att det är så\r\nenkelt. Både regeringen i propositionen och vi från\r\nde borgerliga partierna i betänkandet säger att vi är\r\nmedvetna om att det inte stämmer överens fullt ut.\r\nMen den här lagen skall ju inte träda i kraft förrän\r\nden 1 januari 1995. Vi tycker därför att det är\r\nonödigt att gå ut med ett tillkännagivande till\r\nregeringen, eftersom vi är medvetna om saken och\r\nfrågan kommer att hinna lösas innan lagen är\r\nanvändbar i kommunerna.</pre><pre>Jag vet också att Eva Zetterberg önskar en plan vad\r\ngäller utbyggnaden av familjerådgivningen. På s. 11\r\ni vårt betänkande har vi tagit upp det som också\r\nsägs i propositionen, nämligen att detta skall ligga\r\npå Socialstyrelsen. Man finner att det är väldigt\r\nangeläget att Socialstyrelsen, tillsammans med\r\nSvenska kommunförbundet, nu hjälper\r\nkommunerna att bygga upp den här verksamheten.\r\nDet är alltså inte en uppgift som bara skall slängas\r\nut till kommunerna, utan man skall verkligen följa\r\nupp arbetet och vara ett stöd åt kommunerna.\r\nDärför anser vi att det är rätt att ansvaret ligger hos\r\nSocialstyrelsen, som tillsynsmyndighet.</pre><pre>Anf. 4  EVA ZETTERBERG (v) replik:</pre><pre>Fru talman! Jag skall bara kommentera den första\r\nfrågan som Maud Ekendahl tar upp, nämligen att\r\nvi borde nöja oss med propositionen och att vi inte\r\nbehöver skriva något mer om\r\nsekretesslagstiftningen. Men, Maud Ekendahl, vi\r\när rätt många i den här församlingen som börjar få\r\nerfarenhet av med vilken brådska regeringen gör\r\nsaker och ting, utan att åtgärderna är ordentligt\r\nunderbyggda. Det finns alltså en väl befogad rädsla\r\nför att ingenting kommer att hända om vi inte i\r\nbetänkandet klart och tydligt säger ut att detta skall\r\nske skyndsamt, om vi inte gör ett tillkännagivande\r\nom att vi förväntar oss att något skall ske mycket\r\nsnabbt.</pre><pre>Jag är därför oerhört angelägen om att i god tid\r\navisera att det här måste komma och att det inte\r\nskall komma sent på hösten 1994, inför\r\nikraftträdandet i januari 1995. Det bör i stället\r\nkomma så snart som möjligt, någon gång tidigt på\r\nvåren 1994.</pre><pre>Anf. 5  MAUD EKENDAHL (m) replik:</pre><pre>Fru talman! Vi vet ju inte när det kommer. Vi\r\nskiljer ju oss åt i att vi inte som Eva Zetterberg kan\r\nsäga att det skall komma precis på våren 1994. Det\r\nkan komma litet senare, kanske framåt höstkanten.\r\nVad som är viktigt är att lagen kommer att träda i\r\nkraft den 1 januari 1995, och då skall de här\r\nfrågorna vara lösta.</pre><pre>Anf. 6  EVA ZETTERBERG (v) replik:</pre><pre>Fru talman! Jag kan bara konstatera att Maud\r\nEkendahl och den borgerliga utskottsmajoriteten i\r\nden här frågan uppenbarligen inte är lika angelägna\r\nsom vi på oppositionssidan.</pre><pre>Anf. 7  MAJ-INGER KLINGVALL (s):</pre><pre>Fru talman! Riksdagen har i dag att ta ställning till\r\nett förändrat huvudmannaskap för\r\nfamiljerådgivningen.</pre><pre>Bakgrunden till regeringens proposition är ett\r\nriksdagsbeslut från hösten 1990. Med anledning av\r\ntvå motioner, en socialdemokratisk och en från\r\nVänsterpartiet, konstaterade ett enhälligt\r\nsocialutskott att familjerådgivningen är viktig och\r\natt regeringen skyndsamt bör ta upp frågan hur\r\nverksamheten skall tryggas. Det blev också\r\nriksdagens beslut.</pre><pre>Regeringen föreslår i sin proposition att\r\nkommunerna, genom en ändring i\r\nsocialtjänstlagen, åläggs en skyldighet att sörja för\r\natt de som så önskar får tillgång till\r\nfamiljerådgivning. Utskottet tillstyrker\r\npropositionen med undantag för några mindre\r\nförändringar.</pre><pre>35 § i socialtjänstlagen ändras, så att det klart\r\nframgår att kommunerna får ta ut avgifter för\r\nfamiljerådgivningen. Avgifterna får dock inte ligga\r\npå en sådan nivå att någon därför avhåller sig från\r\natt vända sig till familjerådgivningen. Utskottet\r\nförordar också, genom ett tillkännagivande, att\r\nregeringen snarast återkommer till riksdagen med\r\nförslag om enhetliga sekretess- och\r\ntystnadspliktsbestämmelser för den kommunalt\r\nbedrivna familjerådgivningen och den\r\nfamiljerådgivning som bedrivs av annan enligt avtal\r\nmed kommunen.</pre><pre>Som vi hörde alldeles nyss har kravet om ett\r\ntillkännagivande märkligt nog inte mött någon\r\nförståelse hos moderater, folkpartister,\r\ncenterpartister och kristdemokrater i utskottet. De\r\nhar reserverat sig på den här punkten, med\r\nmotiveringen att frågan utan större olägenhet kan\r\nanstå i avvaktan på ytterligare överväganden.</pre><pre>I samband med att regeringen hösten 1991 lade\r\nfram propositionen om valfrihet i barnomsorgen\r\npåpekade vi socialdemokrater behovet av enhetliga\r\nsekretess- och rättssäkerhetsbestämmelser när\r\nkommunen lämnar över verksamhet till annan\r\nhuvudman. Vi upprepade de kraven när regeringen\r\nhösten 1992 lade fram propositionen om ökad\r\nkonkurrens i kommunal verksamhet. Det kravet\r\nframfördes även av Lagrådet i dess remissvar.</pre><pre>Vår inställning i de här frågorna är klar. För att\r\ngarantera god vård och behandling i den\r\nverksamhet som läggs ut på skilda entreprenörer\r\nmåste kvalitetskraven läggas fast. Rättssäkerheten\r\nmåste tryggas. Det gäller regler för sekretess och\r\nlika behandling samt möjlighet till insyn och\r\nkvalitetsbedömning av verksamheten. Risken är\r\nannars att samma verksamhet ur sekretessynpunkt\r\nkan komma att behandlas olika beroende på om\r\nden bedrivs i offentlig eller enskild regi.</pre><pre>Fru talman! När det gäller\r\nfamiljerådgivningsverksamheten är ett fullgott\r\nsekretesskydd av utomordentligt stort värde för\r\nden enskilde. De personer som vänder sig till\r\nfamiljerådgivningen skall kunna lita på att de\r\nuppgifter som lämnas där inte sprids vidare på\r\nnågot sätt, och därför råder absolut sekretess inom\r\nden kommunala familjerådgivningen.</pre><pre>Utskottsmajoriteten anser att enhetliga regler bör\r\ngälla för all familjerådgivning, oavsett om den\r\nbedrivs av en kommun eller en entreprenör.\r\nRegeringen bör därför snarast återkomma till\r\nriksdagen med förslag om enhetliga sekretess- och\r\ntystnadspliktsbestämmelser för\r\nfamiljerådgivningen. Vi anser att det är mycket\r\nviktigt att denna fråga är löst innan lagen träder i\r\nkraft den 1 januari 1995. Jag beklagar och har\r\ndessutom svårt att förstå att de fyra borgerliga\r\npartierna inte har gjort samma bedömning.</pre><pre>Jag yrkar därmed bifall till utskottets hemställan i\r\nbetänkande 10 och avslag på reservationen.</pre><pre>Anf. 8  MAUD EKENDAHL (m) replik:</pre><pre>Fru talman! Jag tycker att det är ledsamt -- vi är så\r\növerens, men vi skiljer oss åt i fråga om en liten\r\npunkt. Jag har tidigare försökt säga att det här\r\nkommer att ordnas upp senare. Jag tycker att ni\r\nskall lita på oss, för vi kommer att ordna upp det\r\nhär. På s. 7 i vårt betänkande redovisas vad\r\nregeringen skriver i sin proposition, nämligen:</pre><pre>''Arbetet med kompletterande\r\ntystnadspliktsbestämmelser för privata vårdgivare\r\nbör dock fortsätta i syfte att ytterligare förstärka\r\nskyddet för uppgifter som enskilda lämnar i\r\nsamband med rådgivningen. Regeringen säger sig\r\nvara medveten om att de rådgivare som tecknar\r\navtal med kommunen inte kommer att få en fullt\r\nlika långtgående tystnadsplikt som den som gäller\r\ninom den kommunala familjerådgivningen, men\r\nanser att frågan om enhetliga sekretess- och\r\ntystnadspliktsregler utan större olägenheter kan\r\nanstå under en tid.''</pre><pre>Jag säger än en gång att den här lagen inte skall\r\nträda i kraft förrän den 1 januari 1995. Det finns tid\r\natt rätta till dessa saker. Vi är överens på den\r\npunkten också. Det är bara hastigheten vi inte är\r\növerens om.</pre><pre>Anf. 9  MAJ-INGER KLINGVALL (s)\r\nreplik:</pre><pre>Fru talman! Vi skiljer oss på den här punkten. Vi\r\ntycker inte att den här frågan skall anstå. Vi tycker\r\natt det är mycket viktigt att utskottet tar även detta\r\npå stort allvar. Utskottsmajoriteten har gjort den\r\nbedömningen och därav detta tillkännagivande. Vi\r\nvill se den här frågan löst före den 1 januari 1995 då\r\nlagen träder i kraft.</pre><pre>Anf. 10  SYLVIA LINDGREN (s):</pre><pre>Fru talman! Det är bra att man äntligen kommer till\r\nskott och föreslår ett enhetligt huvudmannaskap\r\nför familjerådgivningen. Däremot tycker jag att\r\nargumenten för placeringen är tunna. I ena\r\nandetaget säger man att familjerådgivningen är\r\nartfrämmande för landstingens verksamhet. I nästa\r\nandetag hävdas att många kommuner är för små för\r\natt bedriva verksamheten. Därför kan den här\r\nverksamheten ligga kvar på landstingen, och\r\nkommunerna får köpa tjänsterna därifrån.</pre><pre>I och med det här dubbla uttalandet kan man lätt\r\ndra slutsatsen att regeringen vill privatisera\r\nverksamheten på sikt. Jag vill klart uttala att jag\r\ninte har något emot andra driftsformer inom den\r\noffentliga sektorn. Jag tror t.o.m. att det i många\r\nfall kan vara positivt. Men man måste först göra\r\nklart för sig om verksamheten blir bättre, billigare\r\noch effektivare. Självfallet får man inte göra avkall\r\npå kvalitet och uppföljning. Det får inte bli en\r\nprivatisering för privatiseringens skull, vilket vi\r\ntyvärr upplever inom en rad kommuner och\r\nlandsting i dag.</pre><pre>Jag är glad att utskottets majoritet anser att\r\nregeringen snarast bör återkomma om enhetliga\r\nsekretess- och tystnadspliktsbestämmelser för\r\nfamiljerådgivningen. Det är för mig en sådan\r\nsjälvklarhet att det är svårt att förstå att någon kan\r\nreservera sig mot detta.</pre><pre>En konsekvens av att man lagstiftar om att\r\nfamiljerådgivningen skall finnas är att\r\nverksamheten måste byggas ut så att den täcker\r\nhela landet. För att nå detta mål behöver\r\nverksamheten utvecklas, och det kostar pengar. För\r\natt finansiera utbyggnaden av familjerådgivningen\r\nbör därför en ekonomisk reglering ske mellan\r\nstaten och kommunsektorn inför 1995. Där bör\r\nkonsekvenserna av förändringen av\r\nfamiljerådgivningen beaktas. Tyvärr tycker jag mig\r\nha upplevt detta förr, man lägger på kommunerna\r\nuppgifter utan att ersätta dem. Det blir inte\r\ntrovärdigt i längden.</pre><pre>Att en viss del av verksamheten skall\r\navgiftsfinansieras har jag också förståelse för, men\r\ndet får inte bli så att ekonomiska skäl avhåller\r\nenskilda från att vända sig till familjerådgivningen.</pre><pre>Fru talman! Jag tycker också att man tar alltför lätt\r\npå kvalitetskraven när man skriver att det är\r\nkommunens ansvar att den verksamhet som\r\ntillhandahålls är av god kvalitet. Socialstyrelsen\r\nborde som tillsynsmyndighet få klara direktiv att se\r\ntill att familjerådgivning i såväl kommunal som\r\nenskild regi fyller skäliga krav på kvalitet.</pre><pre>Jag tycker också att familjerådgivningens\r\nmöjligheter att erbjuda samarbetssamtal\r\nundervärderas i propositionen när man säger att det\r\nborde vara en möjlighet att anförtro mer\r\nkomplicerade samarbetssamtal till\r\nfamiljerådgivare. Inom familjerådgivningen finns\r\nväl utvecklade metoder och mångårig erfarenhet av\r\natt bedriva samarbetssamtal av vitt skilda slag.</pre><pre>Fru talman! Den syn på samlevnadsproblem och\r\nfamiljerådgivarnas förhållningssätt till de\r\nhjälpsökande som propositionen ger uttryck för\r\nstämmer inte överens med vare sig allmänhetens\r\nsyn på samlevnad eller familjerådgivarnas\r\nuppfattning om sin yrkesroll. I propositionen sägs\r\natt syftet med familjerådgivningen är att bistå\r\nmänniskor med samlevnadsproblem så att man kan\r\nhantera sina konflikter, problem och krissituationer\r\npå sådant sätt att de kan fortsätta att leva\r\ntillsammans. Det är underförstått att skilsmässor\r\noch separationer till varje pris skall undvikas. Det\r\när ett uttryck för en människosyn som jag och\r\nmånga familjerådgivare inte delar.</pre><pre>Målformuleringen borde i stället ha utformats så att\r\nrådgivningen syftar till att hjälpa par med\r\nrelationssvårigheter att förändra eller upplösa sin\r\nrelation och att vid skilsmässa hjälpa föräldrar till\r\nett fortsatt samarbete kring barnen. En skilsmässa\r\nbehöver inte splittra en familj. Här kan\r\nfamiljerådgivarna hjälpa till så att det inte sker,\r\ntrots en skilsmässa. Att fortsätta att leva i ett dåligt\r\näktenskap kan få oerhört svåra konsekvenser.\r\nDärför kan man inte uttala sig så kategoriskt som\r\nman gör i den proposition som nu behandlas i\r\nbetänkandet.</pre><pre>Fru talman! Det finns faktiskt justa skilsmässor.</pre><pre>Anf. 11  MAUD EKENDAHL (m) replik:</pre><pre>Fru talman! Sylvia Lindgren sade att det kanske\r\ninte är bra att det är kommunen som har hand om\r\nfamiljerådgivningen. Det är kanske inte det bästa\r\nsättet att lägga den där. Men verksamhetsområdet\r\nfamiljerådgivning anknyter i mycket större\r\nutsträckning till kommunerna än till sjukvården,\r\ndär landstingen har haft hand om den.</pre><pre>Vi tycker att kommunerna själva skall kunna få\r\navgöra om de skall driva detta i egen regi, om en\r\nprivat rådgivare skall ta hand om det eller om det\r\nskall få finnas kvar inom landstinget eftersom det\r\nfungerar bra där. Vi vill ge just den här\r\nvalmöjligheten. Det är det som skiljer oss många\r\ngånger, Sylvia Lindgren. Vi på den borgerliga\r\nsidan, och framför allt vi moderater, vill öppna\r\ndörrarna och ge valfrihet. Vi tycker att flera kan\r\nvara lämpliga att ta hand om samma uppgift. Det\r\nbehöver inte vara en och samma instans, oftast den\r\noffentliga. Vi vill mjuka upp och ge privata\r\nvårdgivare en chans.</pre><pre>Det kan ju vara så att Sylvia Lindgren själv har\r\narbetat inom landstinget och tycker att hon vill\r\nöppna en egen familjerådgivning i privat regi. Då\r\nskall hon kunna göra det. Det är så vi ser på saken.</pre><pre>Var inte så rädd för att kvalitetskraven kommer att\r\nbli åsidosatta, Sylvia Lindgren! Socialstyrelsens\r\nuppgifter står längst ner på s. 11 i betänkandet. Jag\r\nsade tidigare att det gällde både stöd och råd, och\r\ninte minst skall man kontrollera och tillförsäkra hög\r\nkvalitet.</pre><pre>Anf. 12  SYLVIA LINDGREN (s) replik:</pre><pre>Fru talman! Jag är inte riktig säker på att Maud\r\nEkendahl lyssnade på vad jag sade. Jag sade att i\r\nena andetaget säger man att den här verksamheten\r\när artfrämmande för landstingen. I nästa andetag\r\nsäger man att verksamheten kanske inte kan\r\nbedrivas i små kommuner och därför mycket väl\r\nkan ligga kvar hos landstingen. Jag tycker att\r\nargumentationen för placeringen är tunn. Det är\r\ndet jag vill påpeka. Jag tycker alltså att man talar\r\nmed dubbla tungor i propositionen.</pre><pre>Jag sade också att jag inte är främmande för olika\r\ndriftsformer inom den offentliga sektorn. Jag\r\ntycker t.o.m. att det är bra. Då börjar Maud\r\nEkendahl tala om enbart privatisering och att man\r\nhär skall kunna få välja. Vilka valmöjligheter har\r\nman egentligen, när verksamheten kanske inte kan\r\nbyggas ut i sin helhet?</pre><pre>I övrigt tycker jag att kvaliteten när det gäller\r\nverksamheten med familjerådgivning är oerhört\r\nviktig. I propositionen sägs att det är kommunerna\r\nsom skall ha ansvaret för kvaliteten och, tycker jag,\r\natt Socialstyrelsen borde vara tillsynsmyndighet.\r\nHär får jag en hänvisning till s. 11 i betänkandet.\r\nMen det som står i den del av betänkandet som\r\nMaud Ekendahl hänvisar till handlar ju till stor del\r\nom uppbyggnaden av familjerådgivningen.</pre><pre>I inledningen sade jag också att jag tycker att det är\r\nbra att man får ett enhetligt huvudmannaskap. Men\r\njag vidhåller att man i regeringen kanske inte har\r\ntänkt tanken fullt ut, när man använder de\r\nargument som finns i propositionen.</pre><pre>Anf. 13  MAUD EKENDAHL (m) replik:</pre><pre>Fru talman! Sylvia Lindgren tycker att vi ger dubbla\r\nbudskap när vi talar om verksamhet som är\r\nartfrämmande för landstinget. När man har gjort\r\nundersökningar har det visat sig att det t.ex. i\r\nNorrland inte har fungerat när landstinget skulle ha\r\nhand om verksamheten. Då är det väl inget som\r\nhindrar att man i Norrland, om förutsättningarna\r\nför det är bättre, låter kommunen ta hand om\r\nverksamheten eller att det t.ex. finns en privat\r\nvårdgivare. Det är så vi ser det. Vi vill se\r\nmångfalden. I en kommun eller ett landsting passar\r\nen modell. I ett annat län passar en annan modell.\r\nDet är därför vi gör så här, för att det skall fungera.\r\nVi är ju överens om att familjerådgivningen är\r\nviktig, Sylvia Lindgren.</pre><pre>Anf. 14  SYLVIA LINDGREN (s) replik:</pre><pre>Fru talman! Det kanske är jag som är dålig på att\r\ntala om vad jag menar. Det står uttryckligen i\r\nbetänkandet att denna verksamhet är\r\nartfrämmande för landstingen, underförstått att\r\nlandstingen inte skall ägna sig åt den. Samtidigt\r\nsäger man att många kommuner är så små att\r\nlandstingen kanske behöver ha denna verksamhet\r\noch att kommunerna får köpa verksamhet därifrån.\r\nDet må inte minst gälla Norrlandskommunerna.\r\nDet jag befarar är att man vill privatisera denna\r\nverksamhet i dess helhet. Från regeringens sida\r\npratar man inte om andra driftsformer än privata.\r\nEn hysterisk privatiseringsiver går fram igenom\r\nkommuner och landsting. Det upplever vi redan i\r\ndag. Det har vi åtskilliga exempel på. Här kommer\r\nytterligare ett.</pre><pre>Anf. 15  ÅKE CARNERÖ (kds):</pre><pre>Fru talman! Det är glädjande att riksdagen i dag\r\nbeslutar om kommunernas skyldighet att sörja för\r\natt de som så önskar får tillgång till\r\nfamiljerådgivning. Utskottet menar att\r\nfamiljerådgivningen är av stort värde och att det är\r\nangeläget att verksamheten fortlever.\r\nKommunerna bör ges frihet att praktiskt ordna\r\nverksamheten utifrån lokala förutsättningar.</pre><pre>I propositionen anges inte vilka uppgifter\r\nfamiljerådgivarna skall ha, men i\r\nspecialmotiveringen sägs att tanken är att\r\nfamiljerådgivarna liksom hittills skall ha som\r\nhuvuduppgift att genom samtal medverka till\r\nbearbetning av samlevnadsproblem och konflikter.\r\nDessutom anges ytterligare en uppgift: att förmedla\r\nkunskap och sprida information om samlevnad.</pre><pre>Fru talman! ''En av de allra viktigaste\r\nutmaningarna för framtiden är att ge bättre\r\nförutsättningar för trygga familjer och för barnens\r\nuppväxt och omvårdnad'', sägs i\r\nregeringsförklaringen 1992. Den familjesplittring\r\nsom äger rum i vårt land drabbar många människor\r\nårligen och framför allt barn. Att plötsligt uppleva\r\natt den grundläggande trygghet som finns i familjen\r\nraseras kan hos både yngre och äldre\r\nfamiljemedlemmar sätta djupa spår för lång tid\r\nframöver. Samhället har därför mycket att vinna på\r\natt uppvärdera, stötta och stödja den mest naturliga\r\nav alla närmiljöer, dvs. familjen. Samhället kan\r\ngenom familjerådgivarna ha en beredskap att\r\nhjälpa familjer som får det svårt. Detta måste\r\nsjälvfallet vara det viktigaste, att ge stöd i\r\nkrissituationer.</pre><pre>En annan mycket viktig uppgift är att informera om\r\nsamlevnad, framför allt inom skola, barnomsorg\r\noch hälsovård. Dessutom är familjerådgivningen en\r\nvärdefull resurs i föräldrautbildning. Även här tror\r\njag att familjerådgivarna kan vara samhällets\r\nspjutspetsar när det gäller att framhålla\r\nföräldraskapets stora betydelse och att uppvärdera\r\nföräldrarollen.</pre><pre>Inriktningen av familjerådgivningen bör vara att\r\näktenskapet framhålls som bästa grund för\r\nfamiljebildning och att vikten av trohet och respekt\r\nmakar emellan lyfts fram. Som en motvikt till den i\r\nmassmedia ofta ytliga synen på samlevnad måste\r\ndet ömsesidiga ansvarstagandet och betydelsen av\r\ntrofast kärlek makar emellan och mellan barn och\r\nföräldrar betonas. Stabila familjerelationer bör\r\nvara ett viktigt mål i samhällets familjepolitik.</pre><pre>Fru talman! I min motion 1993/94:So7 har jag lyft\r\nfram äktenskapet, föräldraskapet och\r\nföräldrautbildningen som betydelsefulla delar och\r\nbegrepp i familjerådgivarnas arbete. Jag hoppas att\r\ndessa delar inte glöms bort när lagen träder i kraft\r\nden 1 januari 1995.</pre><pre>1994 är utlyst som familjens år av FN under mottot:\r\nI familjen läggs grunden för ett demokratiskt\r\nsamhälle. Familjerådgivningslagen blir därför ett\r\nviktigt bidrag när det gäller att öka tryggheten för\r\nsmå och stora familjemedlemmar.</pre><pre>Fru talman! Jag yrkar härmed bifall till hemställan\r\ni utskottets betänkande.</pre><pre>Överläggningen var härmed avslutad.</pre><pre>(Beslut fattades efter 14 §.)</pre><pre>5 §  Import av och partihandel med starköl</pre><pre>Föredrogs</pre><pre>socialutskottets betänkande</pre><pre>1993/94:SoU9 Import av och partihandel med\r\nstarköl (prop. 1992/93:253).</pre><pre>Anf. 16  RINALDO KARLSSON (s):</pre><pre>Fru talman! Jag börjar med att yrka bifall till vår\r\nreservation i detta betänkande. Betänkandet är\r\nmycket tunt. Jag skall också fatta mig ganska kort.</pre><pre>Även om det är ett tunt betänkande är det en\r\nallvarlig fråga vi i dag behandlar. Den är allvarlig av\r\nflera anledningar. Först och främst är detta en del\r\nav avmonopoliseringen, som en del av er kanske\r\ntycker är bra. I dag diskuterar vi alkoholen i vårt\r\nland. Alkoholen debatteras också flitigt i ett\r\nEuropaperspektiv, och många vill att vi skall\r\navskaffa monopolet. Alkohol, i synnerhet öl, är en\r\nav de allvarligaste frågor vi har i dag, tack vare att\r\nfolk nonchalerar den. Många gånger är öl en\r\ninkörsport till ett alkoholberoende. Det har blivit\r\nfint att dricka öl, och det anses oskyldigt. Jag menar\r\natt det därför är farligt.</pre><pre>Vad har nu detta med betänkandet att göra, att öl\r\när farligt? Här handlar det om att släppa importen\r\nav öl fri för var och en som handskas med olika\r\ntyper av restaurangverksamhet.\r\nRestaurangrörelsen är mycket omdebatterad. Jag\r\nvill inte generalisera och slänga fula ord efter\r\nrestaurangrörelsen. Men branschen är ett ganska\r\nstort problem. Vi vet att det förekommer att man\r\njobbar svart och att man har olika saker för sig. Om\r\nbranschen får rätten att fritt importera öl kommer\r\ndet att försvinna öl på vägen. Det handlar inte bara\r\nom att staten inte kan få in skatten. Det är ett\r\nproblem för sig. Jag tänker mest på hela\r\nalkoholproblemet.</pre><pre>Vi läste i dagens tidning att öl också försvinner på\r\nvägen ut ur Sverige. Det är också ett problem i sig.\r\nOm vi skulle få tusentals importörer i detta land\r\nreser det många frågor, både om kvaliteten och\r\nstyrkan på ölet. Vi vet att man i dag blandar vatten\r\ni starköl för att få mellanöl, t.o.m. i bryggerierna.\r\nÖl innehåller ända upp till 12 % alkohol. I\r\nDanmark kan man köpa öl med 12 % alkohol. Jag\r\nhar själv druckit det. Jag tillhör inte nykteristerna.\r\nDärför känner jag till allvaret i det hela. Jag pratar\r\nfrån den synvinkeln.</pre><pre>Vi måste se upp. Det vi nu diskuterar är ingen\r\noskyldig vara. Jag tror att vi kan vara överens om\r\natt vi inte skall importera 96-procentig eller 100-\r\nprocentig alkohol till detta land och att vi inte heller\r\nskall släppa monopolet när det gäller att importera\r\nvin och starkare drycker, men ölen bortser vi ifrån.</pre><pre>Var är riksdagens nykterister i dag? Jag ser en del\r\nframför mig i kammaren. Detta är inte bara en\r\ndebatt för nykteristerna utan för hela svenska\r\nfolket. Jag vill betona att vi måste se upp.\r\nÖlkonsumtionen är ett mycket större problem än\r\nvad vi tror.</pre><pre>Vi ser hur restauranger gör reklam för öl på gator\r\noch torg. Det står ''Kom in här och drick en öl!''.\r\nJag tror att jag drack en häromdagen för 18 kr. Det\r\nvar så billigt att man kan dricka två. Detta tror jag\r\när livsfarligt.</pre><pre>Jag uppmanar kammaren att inte nonchalera\r\nproblemet. Vi är få här i kammaren, men jag vet att\r\nmånga lyssnar ute i landet.</pre><pre>Vad håller regeringen egentligen på med? Man har\r\ntillsatt en alkoholkommission som skall skriva klart\r\nsitt betänkande innan året är slut, men regeringen\r\nkör sitt eget ''race'' vid sidan om. Det är inte första\r\ngången. Frågan om husläkare utreds vid sidan om.\r\nRegeringen kör rakt över folk i full speed. Folk\r\nhinner inte hänga med utan avvaktar utredningar\r\nsom skall komma. Regeringen kör sitt eget ''race''\r\nvid sidan om. Det måste bli ett slut på det sättet att\r\nfatta beslut. Det kommer att utgöra en fara för hela\r\nden svenska demokratin.</pre><pre>Fru talman! Jag skall inte bli mer långdragen. Jag\r\nhoppas att andra har lyssnat och tar över debatten\r\nutifrån sina egna synpunkter. Frågan är betydligt\r\nallvarligare än vad tjockleken på betänkandet visar.</pre><pre>Anf. 17  EVA ZETTERBERG (v):</pre><pre>Fru talman! Den föreliggande propositionen om\r\nmöjligheter till import av starköl och om att\r\nunderlätta för bryggerierna att direktimportera\r\nstarköl visar på ett mycket tydligt sätt vilken\r\nhycklande inställning som regeringen och den\r\nborgerliga majoriteten har i alkoholfrågan.</pre><pre>Å ena sidan talar man i väldigt många sammanhang\r\nom alkoholens offer. I regeringsdeklarationen lyfte\r\nman särskilt fram barn till alkoholister. I en rad\r\nandra sammanhang -- inte minst i EG-\r\nförhandlingarna -- hävdar regeringen att\r\nalkoholfrågan är oerhört väsentlig och att den i hög\r\ngrad skall påverka Sveriges ställningstagande.</pre><pre>Regeringen och samtliga partier ställer sig såvitt jag\r\nhar förstått bakom WHO:s mål att minska\r\nalkoholkonsumtionen med 25 %. Det är den ena\r\nsidan.</pre><pre>Vad innebär den andra sidan av regeringens\r\nalkoholpolitik? Jo, den innebär att man på olika\r\nsätt underlättar tillgängligheten och ökar tillgången\r\npå alkohol. Det visar sig på olika områden.</pre><pre>EES-avtalet underlättar grundligt just\r\nalkoholtillgängligheten i vårt land. Alldeles för få\r\nmänniskor upptäckte alldeles för sent att det var\r\nfallet.</pre><pre>Jag menar att direktimporten av starköl kraftigt\r\nökar tillgängligheten och förmodligen också den\r\nmängd alkohol och starköl som kommer att\r\nserveras i landet.</pre><pre>Den föreliggande propositionen, som föreslår att\r\nutländska tillverkare av starköl skall ges möjlighet\r\natt sälja direkt på den svenska marknaden, kommer\r\nväsentligt att bidra till att ytterligare öka\r\nstarkölskonsumtionen. Vi vet att den är på\r\nuppgång.</pre><pre>Det är inte en uppgång som jag tycker är positiv.\r\nOm vi menar allvar med påståendena om att vi vill\r\nminska alkoholkonsumtionen och ser att alkoholen\r\norsakar omfattande skador och att starkölen på\r\nintet sätt är undantagen, vilket Rinaldo Karlsson\r\nföredömligt framhöll tidigare, så måste vi också ta\r\nkonsekvenserna av det. Då kan vi inte acceptera att\r\nregeringens förslag går igenom.</pre><pre>Fru talman! Vi vet att det finns en omfattande\r\nsymbios mellan bryggerinäring -- de som tillverkar\r\nstarköl -- och restauranger. Vi vet att man på olika\r\nsätt lockar kunder -- gärna unga -- till en\r\nalkoholkonsumtion genom att lova billiga priser\r\noch trevlig samvaro. Vi vet också att\r\nbryggerinäringen har en omfattande\r\nlobbyverksamhet i EG för att motverka de försök\r\njag ändå uppfattar att regeringsförhandlarna gör\r\nför att få EG att acceptera Sveriges syn på\r\nalkoholpolitiken.</pre><pre>Jag är rädd för att symbiosen mellan bryggerierna,\r\nimportörerna och restaurangerna ytterligare\r\nkommer att öka om propositionen går igenom.</pre><pre>Vi i Vänsterpartiet vill ha en ytterligare skärpning\r\nav reglerna. Vi vill inte bara avslå propositionen\r\nutan också ha en återgång till de regler som gällde\r\nföre 1977. Dessa regler angav att även de svenska\r\nförsäljarna skulle sälja genom Systembolaget.</pre><pre>Fru talman! Jag är ytterligt förvånad över\r\npropositionens innehåll. Många tunga\r\nremissinstanser har varit mycket kritiska och gått\r\nemot propositionen. Jag tycker att\r\nregeringspartiernas representanter i utskottet\r\nborde ha besinnat sig, stannat upp och konstaterat\r\natt förslaget inte för alkoholfrågan framåt i Sverige.</pre><pre>Så är inte fallet. Man har genomdrivit\r\npropositionens förslag och inte ändrat dem på\r\nnågon punkt.</pre><pre>Därför vill jag, fru talman, i första hand yrka bifall\r\ntill min motion, och i andra hand till den\r\nsocialdemokratiska reservationen. Det minsta man\r\nkan begära av samtliga partier är att den instans\r\nsom har att på bred parlamentarisk grund se över\r\nhur vi skall minska alkoholskadorna och\r\nalkoholkonsumtionen i vårt land åtminstone får\r\nbehandla frågan. Förhoppningsvis kan man komma\r\nfram till ett gemensamt ställningstagande.\r\nRiksdagen skall inte föregå Alkoholkommissionens\r\nställningstagande.</pre><pre>Fru talman! Jag yrkar alltså bifall till min motion\r\nvad gäller propositionen och betänkandet om\r\npartihandel med starköl.</pre><pre>Anf. 18  ULLA ORRING (fp):</pre><pre>Fru talman! Det övergripande målet för svensk\r\nalkoholpolitik är att begränsa den totala\r\nalkoholkonsumtionen. Att genomföra denna\r\nmålsättning och därigenom tränga tillbaka\r\nmissbruk och motverka alkoholskador är och\r\nkommer att vara den viktigaste socialpolitiska\r\nuppgiften.</pre><pre>Det är uppenbart att missbruk av alkohol leder till\r\nskador av olika slag såväl för enskilda som för\r\nsamhället. Grundläggande åtgärder blir inte minst\r\natt åstadkomma återhållsamma alkoholvanor och\r\nsatsa mer på förebyggande insatser och på\r\ninformation -- särskilt till den unga generationen.</pre><pre>I olika sammanhang, inte minst här i riksdagen och\r\ngenom regeringens ställningstagande för att inrätta\r\nen alkoholkommission, har målsättningen kommit\r\ntill konkreta uttryck. Alkoholkommissionens\r\narbete för att genomföra åtgärder i syfte att stoppa\r\nupp missbruket är nu i sitt slutskede.</pre><pre>Det kan därmed också vara lämpligt att påminna\r\nom alkoholkommissionens särskilda uppgift att se\r\növer delar av det svenska regelsystemet. Om det\r\nbehöver förändras med hänsyn till EG:s regelverk\r\nbör kommissionen lägga fram förslag till reviderad\r\nlagstiftning. Kommissionen skall även kartlägga\r\noch redovisa de ökade svårigheter att uppfylla de\r\nalkoholpolitiska målen som en svensk anpassning\r\ntill EG kan inrymma.</pre><pre>Detta konstateras också i socialdemokraternas\r\nreservation, där det framhålls att man bör vänta\r\nmed beslut i fråga om import och handel med\r\nstarköl tills Alkoholkommissionens arbete är\r\nfärdigt.</pre><pre>Vi skall i dag fatta beslut beträffande sådan import.\r\nMajoriteten i utskottet delar inte reservanternas\r\nbedömning. Vi har i utskottsmajoritetens skrivning\r\nvelat betona vår grundläggande inställning till\r\nalkoholfrågorna. Jag vill än en gång kraftigt\r\nunderstryka vår målsättning inom\r\nalkoholpolitiken.</pre><pre>Reservanterna anför att det föreliggande förslaget\r\nskulle strida mot vår målsättning. Jag vill på det\r\nbestämdaste ta avstånd från detta. Jag vill också ta\r\navstånd från Rinaldo Karlssons yttrande att det nu\r\nhandlar om att släppa importen fri för varje\r\nrestaurang. Så enkelt är det inte.</pre><pre>Vi avvisar från utskottets majoritet av flera skäl den\r\ninställning som socialdemokraterna ger uttryck för.\r\nBl.a. har efter det att kommissionen tillsattes en ny\r\nkonkurrenslag satts i sjön. Lagen är utformad efter\r\nförebild av Romfördraget och EES-avtalets\r\nkonkurrensregler.</pre><pre>Genom den lagen har Sveriges riksdag ställt sig\r\nbakom regler innebärande principiella förbud mot\r\nkonkurrensbegränsande samarbete mellan företag\r\noch mot missbruk från ett eller flera företags sida\r\nav en dominerande ställning på marknaden. Denna\r\nreglering träffar alla former av\r\nkonkurrensbegränsande samarbete.</pre><pre>Ett sådant föreligger ju i dag vad avser leverans av\r\nstarköl till näringsställen. Enbart svenska\r\nstarkölstillverkare tillåts leverera direkt till\r\nrestauranger. För utländska tillverkare tillämpas ett\r\nannat system.</pre><pre>Detta förhållande är klart konkurrensbegränsande\r\ngentemot utländska tillverkare. Dessutom uppstår\r\nett starkt beroende genom den koppling som den\r\nsvenska bryggerinäringen har till restaurangerna.</pre><pre>Det förslag som vi från majoritetens sida vill\r\ngenomföra handlar enbart dels om att uppnå\r\nlikställighet beträffande tillgängligheten på den\r\nsvenska marknaden mellan utländska och svenska\r\ntillverkare, dels om att utländska tillverkare skall\r\nges möjlighet att föra in eget tillverkat starköl i\r\nlandet, samtidigt som restauranger med\r\nserveringstillstånd får rätt att inköpa starköl direkt\r\nfrån tillverkaren, oberoende av om det tillverkats i\r\nSverige eller utomlands. Detta innebär att\r\nkonkurrensen mellan svensktillverkat och\r\nutländskt starköl kan utövas på lika villkor.</pre><pre>Inför EES-avtalets genomförande och ett svenskt\r\nnärmande till EG är det nödvändigt att\r\ndiskriminerande regler avskaffas, och detta beslut\r\nskall ses i den andan. Detta är vad Sveriges riksdag\r\ni dag skall ta ställning till.</pre><pre>Det går självfallet aldrig att förutse alla tänkbara\r\nkonsekvenser, men vi har fortfarande fullt\r\nbrukbara instrument för att följa utvecklingen inom\r\nrestaurangbranschen. De myndigheter som har\r\nansvaret för tillsynen över alkoholhanteringen,\r\nsåsom kommunerna, länsstyrelserna och\r\nSocialstyrelsen, kommer att få behålla sitt ansvar.</pre><pre>Det kan inte nog poängteras att restauranger som\r\nserverar starköl står under -- låt mig säga så -- daglig\r\ntillsyn från såväl länsstyrelse och polis som\r\nsocialtjänst. Sköts inte en restaurang korrekt ur\r\nredlighets- och alkoholpolitisk synpunkt, kan och\r\nkommer dess serveringstillstånd att dras in.</pre><pre>Fru talman! Med detta vill jag yrka bifall till\r\nförslagen i propositionen, dvs. bifall till utskottets\r\nhemställan, och avslag på reservtionen vid\r\nutskottets betänkande. Jag yrkar likaså avslag på\r\nden motion som Eva Zetterberg hänvisade till.</pre><pre>Anf. 19  RINALDO KARLSSON (s) replik:</pre><pre>Fru talman! Det är egentligen litet förvånansvärt\r\natt socialdemokrater skall behöva debattera mot\r\nfolkpartister i nykterhetsfrågor. Våra båda partier\r\nhar varit de främsta förespråkarna för skärpta\r\nrestriktioner för alkoholkonsumtionen.</pre><pre>Om Ulla Orring tror att det inte blir ett större\r\ninflöde från utlandet när restauranger får importera\r\nöl, måste jag säga att hon är naiv. Jag vet att det\r\nkommer att bli ett stort inflöde. Det är i och för sig\r\nfråga om restauranger med serveringstillstånd, men\r\ndet har utdelats tillstånd också till restauranger som\r\ninte sköter sig exemplariskt. Det kan vi dagligen\r\nläsa om i tidningarna.</pre><pre>Det är också otvivelaktigt så att starkölet kommer\r\natt fara ut på marknaden innan det når fram till\r\nrestaurangerna. Konsumtionen kommer att öka,\r\noch priskriget kommer att bli livligare än i dag.\r\nStarkölet kommer att bli en s.k. lockvara.</pre><pre>Jag tror för min del att detta är ett sätt att börja\r\nsmyga in ett borttagande av monopolet. Kom ihåg\r\nvad jag nu säger! Vi talar nu bara om styrkegrader,\r\nmen det är fråga om alkohol. Släpper vi importen\r\nav starköl fri, kommer vi nästa gång att släppa vinet\r\noch därefter starkspriten fria. Vi resonerar nu bara\r\nom alkoholstyrkan, men det är fråga om ett fritt\r\nflöde över gränserna, och på detta sätt kommer\r\nkonsumtionen att öka. Vill Sveriges riksdag detta,\r\nmå det vara okej, men att liberalernas Bengt\r\nWesterberg skulle gå i spetsen för en sådan\r\nutveckling trodde jag att jag aldrig skulle få\r\nuppleva. Men vi får väl se om han ändrar sig.</pre><pre>Anf. 20  ULLA ORRING (fp) replik:</pre><pre>Fru talman! Jag kan inte uppfatta Rinaldo\r\nKarlssons inlägg på annat sätt än att han\r\nförespråkar konkurrenshindrande åtgärder. Det är\r\ni och för sig inte något nytt från ett\r\nsocialdemokratiskt parti.</pre><pre>De farhågor som Rinaldo Karlsson radar upp är\r\ninte relevanta. Vi har en stor alkoholkonsumtion i\r\nSverige, vilken vi inom ramen för\r\nAlkoholkommissionens arbete försöker att\r\nbegränsa. Vi vill satsa mycket mer på information\r\noch kunskap hos många ungdomar. Genom den\r\nskärpta tillsyn som Alkoholkommissionen skall\r\nföreslå kommer länsstyrelser, socialtjänst, polis och\r\nandra myndigheter att åläggas ett större ansvar än\r\nvad de har i dag för att hålla efter de delar av\r\nrestaurangnäringen som inte sköter sina\r\nåligganden.</pre><pre>Jag tror inte alls att vi skall se det här som ett första\r\nsteg mot att upphäva monopolet. Om Rinaldo\r\nKarlsson har följt med i den debatt som har förts\r\nom detaljhandelns önskemål om att få försälja vin i\r\nlivsmedelsbutiker, vet han att Socialdepartementet\r\nklart har uttalat att detta är förbjudet enligt svensk\r\nlag.</pre><pre>Jag är ledsen över att Rinaldo Karlsson inte\r\nlyssnade när jag i mitt anförande tog upp de viktiga\r\nåtgärder som vi måste tillgripa i det svenska\r\nsamhället för att hålla tillbaka alkoholmissbruket.\r\nVi har fortfarande en hög målsättning för detta\r\narbete.</pre><pre>Anf. 21  RINALDO KARLSSON (s) replik:</pre><pre>Fru talman! Ulla Orring behöver inte vara ledsen.\r\nJag lyssnade mycket noga och sade också att\r\nliberalerna och socialdemokraterna har varit de\r\nfrämsta förespråkarna för att hålla\r\nalkoholkonsumtionen nere.</pre><pre>Jag tycker också att det är viktigt att man lyssnar på\r\nvad som sägs från det organ,\r\nAlkoholkommissionen, som bl.a. Ulla Orring sitter\r\nmed i. Den vill att vi skall avvakta de förslag till\r\nregler som kommissionen skall lägga fram.</pre><pre>Ulla Orring är ute och seglar om hon menar att jag\r\när förespråkare för förbud och monopol. Jag trodde\r\ndock att vi var överens om inriktningen att man kan\r\nlägga vissa restriktioner på alkoholen. Vi kan inte\r\nlåta alkoholen flöda. Det är inte köttfärs som vi\r\ntalar om, utan om något som försämrar folkhälsan\r\ni vårt land.</pre><pre></pre><pre>Vi bör därför vidta motåtgärder. Genom vissa\r\nrestriktioner bör vi hålla konsumtionen nere. Här\r\nblandas äpplen och päron när det sägs:\r\nSocialdemokraterna är för en politik som innebär\r\natt man inte fritt skall kunna importera över\r\ngränser. Men nu är det alkohol vi diskuterar. Kan\r\nvi inte vara överens om att alkohol utgör en fara för\r\nfolkhälsan?</pre><pre>Anf. 22  ULLA ORRING (fp) replik:t</pre><pre>Fru talman! Jag drar slutsatsen, Rinaldo Karlsson,\r\natt Socialdemokraterna vill hålla fast vid\r\nkonkurrensbegränsande åtgärder. Det handlar ju\r\nom att företag skall få arbeta på lika villkor. Inte\r\nens Rinaldo Karlsson kan väl tycka det vara särskilt\r\nrättvist att svensk bryggerinäring skall få leverera\r\ndirekt till restauranger och näringsställen, om inte\r\nden utländska bryggerinäringen får göra det.</pre><pre>Det är absolut inte fråga om att släppa starköl fritt,\r\nutan denna införsel skall ju enbart avse de\r\nrestauranger som har tillstånd att servera starköl.\r\nVi har också instrument i vår hand att kunna\r\nkontrollera dessa restauranger. Det kommer att ske\r\nen skärpning vad gäller tillsynen.</pre><pre>Det beslut som tidigare fattats av riksdagen om den\r\nnya konkurrenslagen kan då följas. Eller, Rinaldo\r\nKarlsson, skall det beslutet inte gäller alla\r\nområden?</pre><pre>Anf. 23  EVA ZETTERBERG (v) replik:</pre><pre>Fru talman! Jag vill meddela att jag har blivit\r\nuppmärksammad på att jag av formella skäl inte\r\nkan yrka bifall till min motion. Därför yrkar jag\r\nbifall till den socialdemokratiska reservationen.</pre><pre>Till Ulla Orring vill jag rikta några kommentarer.\r\nUlla Orring hävdar att man från\r\nregeringspartiernas sida har en mycket hög\r\nmålsättning vad gäller att minska\r\nalkoholkonsumtionen. Jag har oerhört svårt att se\r\ndet, Ulla Orring. I själva verket ökar ni\r\ntillgängligheten genom att underlätta för\r\nimportörer av starköl. Det kan inte ha undgått Ulla\r\nOrring att starkölskonsumtionen redan i dag har\r\nökat. En sådan konsumtion underlättas det för\r\ngenom detta förslag.</pre><pre>Oegentligheterna i bryggerinäringen fick vi senast i\r\ndag exempel på när det gäller det som Pripps utsätts\r\nför vid förespeglade leveranser från Sverige. Vad är\r\ndet som säger att samma problem inte kan komma\r\natt uppstå i motsatt riktning -- till Sverige?</pre><pre>Låt mig, Ulla Orring ta upp frågan om\r\nkonkurrensförhållandet. Från utskottsmajoritetens\r\nsida hävdas ju att den här förändringen måste\r\ngenomdrivas av det skälet. Om man nu är så\r\nangelägen om att svenska producenter i\r\nbryggerinäringen, inte skall ha fördelar framför den\r\nutländska bryggerinäringen är det bara att yrka\r\nbifall till Vänsterpartiets motionsförslag. Precis det\r\nförslaget har Vänsterpartiet lagt fram, nämligen en\r\nåtergång till reglerna som gällde före 1977. Dessa\r\nregler innebar att även svensk bryggerinäring var\r\ntvungen att gå via Systembolaget.</pre><pre>Anf. 24  ULLA ORRING (fp) replik:</pre><pre>Fru talman! Tillgängligheten av öl, vin och sprit,\r\nsom Eva Zetterberg berör, är en väldigt viktig\r\nfråga. Men fortfarande anser jag att Eva Zetterberg\r\nhar missuppfattat den fråga som vi nu diskuterar,\r\neftersom det här handlar om att leverera en viss\r\nvara till de restauranger som har tillstånd att\r\nservera den. Det handlar inte om någonting annat.</pre><pre>Att återgå, som Eva Zetterberg vill, till det som\r\ngällde före 1977 är att hänge sig åt mer krångel och\r\nformell hantering, utan att det på något sätt\r\npåverkar nykterheten. Det framgår också av de\r\nyttranden som remissinstanserna lämnat i denna\r\nfråga. Kammarrätten i Stockholm säger klart att\r\nframlagt förslag innebär att de diskriminerande\r\ninslagen i lagen om handel med drycker avskaffas.\r\nDet betyder också att antalet aktörer blir tämligen\r\nbegränsat, eftersom endast tillverkaren ges rätt att\r\nbedriva partihandel.</pre><pre>Jag hävdar att framlagt förslag vilar på\r\nuppfattningen att det skall ges rätt till konkurrens\r\npå lika villkor vad gäller distribution av starköl till\r\nolika näringsställen; det skall råda likställighet\r\nmellan utländska och svenska tillverkare.</pre><pre>Anf. 25  EVA ZETTERBERG (v) replik:</pre><pre>Fru talman! Ulla Orring svarar inte på min fråga.\r\nOm man nu verkligen vill åstadkomma lika\r\nkonkurrens mellan utländska och svenska\r\ntillverkare av starköl, är det ju bara att jämställa\r\ndem och gå tillbaka till det system som vi i Sverige\r\nhade tidigare.</pre><pre>Jag har också mycket svårt att förstå att inte Ulla\r\nOrring inser att en sådan här lagförändring kommer\r\natt öka alkoholkonsumtionen, eftersom det innebär\r\nett underlättande av införsel. Det är visserligen inte\r\nbra med krångel och byråkrati -- ingen gillar det\r\nspeciellt mycket. Men i det här fallet är de fråga om\r\natt på olika sätt minimera tillgängligheten av\r\nalkohol genom att inte ytterligare underlätta\r\ninförseln.</pre><pre>Vi som är småförbrukare av alkohol får då ta vissa\r\nolägenheter. Men här kommer\r\nregeringenspartiernas hycklande inställning in.\r\nMan är inte beredd att ta de olägenheter som det\r\nkan innebära att gå längre för att genomföra en\r\nverklig minskning av alkoholkonsumtionen och för\r\natt minska missbruket. Jag är beredd att hålla med\r\nRinaldo Karlsson som undrar vad det är som säger\r\natt detta förslag inte är ett första steg i att sedan gå\r\nvidare och underlätta för import och försäljning av\r\nvin och starksprit i exempelvis konsumbutiker.</pre><pre>Bl.a. sådana farhågor har vi i Vänsterpartiet tagit\r\nupp i fråga om EES-avtalet och ett svenskt EG-\r\nmedlemskap. Detta förslag rimmar illa med den\r\nambition som regeringen uttalat i EG-\r\nförhandlingarna, nämligen att Sverige självt skall\r\nbestämma dess alkoholpolitik.</pre><pre>Anf. 26  ULLA ORRING (fp) replik:</pre><pre>Fru talman! Jag vill på det bestämdaste avvisa Eva\r\nZetterbergs påstående vad gäller utskottets\r\nbedömning i de alkoholpolitiska frågorna.\r\nRegeringspartierna har fortfarande inställningen\r\natt missbruk skall hållas tillbaka och att det bör\r\nsatsas mer på information, utbildning, m.m. Det\r\ngav jag också uttryck för i mitt huvudanförande.</pre><pre>Jag svarade Eva Zetterberg på frågan om\r\nkonkurrensbegränsning och dess effekter, om man\r\nskulle följa det förslag som Eva Zetterberg lagt\r\nfram i sin motion. En konkurrensbegränsning\r\nskulle på intet sätt leda till en minskad\r\nölkonsumtion utan till en ökad byråkrati. Det är\r\nmin bestämda uppfatting.</pre><pre>Vi har instrument på olika områden i samhället att\r\ngenom kommuner, länsstyrelser och Polis hålla\r\nefter de restauranger som missköter givna tillstånd.\r\nOch vi talar fortfarande enbart om att tillverkare av\r\nutländskt öl skall få leverera till restauranger som\r\nhar tillstånd att servera öl.</pre><pre>Denna lag syftar till att åstadkomma lika villkor för\r\nbåde svenska och utländska tillverkare av öl. Den\r\noheliga allians som uppstått mellan bryggerinäring\r\noch andra förespråkare är förvånande. Det är\r\nmycket egendomligt att man uppenbarligen\r\nmissförstår syftet med den föreslagna\r\nlagstiftningen.</pre><pre>Anf. 27  Socialminister BENGT\r\nWESTERBERG (fp):</pre><pre>Fru talman! Den proposition som nu diskuteras i\r\nkammaren är en följd av EES-avtalet, en följd av\r\natt EES-avtalet förväntas träda i kraft vid\r\nårsskiftet. Det är inte ett slags förtida anpassning\r\ntill ett EG-medlemskap som det handlar om.</pre><pre>I EES-förhandlingarna tvingades Sverige medge att\r\ndagens regler för försäljning av starköl i Sverige är\r\ndiskriminerande i förhållande till utländska\r\nproducenter. Det är bakgrunden till framlagt\r\nförslag.</pre><pre>Jag aviserade också i den s.k. EES-propositionen\r\natt det här förslaget skulle komma, och det ledde\r\ndå inte till någon erinran från kammaren.</pre><pre>De regler som nu föreslås är också principiellt\r\nviktiga för de diskussioner med EG som pågår. Som\r\nkammaren väl känner till är våra ambitioner i\r\nförhandlingarna att övertyga EG om att vi från\r\nsvensk sida inte är ute efter att diskriminera några\r\nutländska producenter, utan att det är av\r\nhälsopolitiska skäl som vi är angelägna om att slå\r\nvakt om svensk alkoholpolitik.\r\nStarkölspropositionen skall ses i det här ljuset,\r\nliksom den testförsäljning som just nu pågår i\r\nsystembutikerna.</pre><pre>Det finns inte någon anledning att tro att\r\nåtgärderna, möjligheterna att sälja starköl direkt i\r\nrestaurangerna och testförsäljningen i\r\nsystembutikerna, kommer att leda till någon\r\nökning av alkoholkonsumtion eller alkoholskador.</pre><pre>Restauranger som har tillstånd att sälja alkohol kan\r\nredan i dag sälja obegränsade mängder av starköl.\r\nJag tycker alltså att det är svårt att förstå den\r\nkoppling som Rinaldo Karlsson och Eva Zetterberg\r\ngjorde, nämligen att den möjlighet som öppnas\r\nskulle leda till kraftigt ökad försäljning.</pre><pre>Däremot skulle naturligtvis ett avskaffande av\r\nframför allt detaljhandelsmonopolet allvarligt\r\nförsvaga svensk alkoholpolitik. Om man, vilket ni\r\ntidigare i diskussionen var inne på, skulle börja\r\nsälja alkohol i Konsumbutiker, ICA-butiker eller i\r\nbutiker av motsvarande slag -- man har i debatten\r\ntalat om s.k. licensierade butiker -- är det ingen\r\ntvekan om att det skulle leda till en kraftigt ökad\r\nförsäljning, kraftigt ökad konsumtion och kraftigt\r\nökade skador.</pre><pre>Därför måste inriktningen i de förhandlingar som\r\nvi nu bedriver med EG vara att sträva efter att få\r\nförståelse för denna svenska ståndpunkt. Vi måste\r\nalltså slå vakt om den s.k. desintresseringsprincipen\r\ni alkoholhanteringen.</pre><pre>Vi går nu in i avgörande förhandlingar med EG.\r\nFör att vi skall klara av att föra en bra\r\nalkoholpolitik i förhandlingarna, är det nödvändigt\r\natt EG tror på oss när vi säger att vi inte är ute efter\r\natt diskriminera.</pre><pre>Propositionen som nu diskuteras har varit ett av\r\nvåra tyngsta bevis för att vi, i de diskussioner som\r\nförs med EG, inte är ute efter att diskriminera. Om\r\ndet vapnet slits ur våra händer är det klart att vår\r\nförhandlingsposition försvagas en hel del.</pre><pre>Fru talman! Från och med det årsskifte som nu\r\nligger framför oss är vi bundna av EES-avtalet. Det\r\ninnebär att frågor som blir föremål för behandling\r\ni svensk domstol också kan hamna i EG/EFTA-\r\ndomstolen. När den skall yttra sig till en svensk\r\ndomstol kommer den svenska domstolen i sin tur\r\natt inhämta yttranden från EG-kommissionen, och\r\nvad EG-kommissionen säger till domstolen\r\nkommer att vara av mycket stor betydelse för vilka\r\nslutsatser den kommer fram till. I de diskussioner\r\nvi nu för med EG-kommissionen har vi därför varit\r\nangelägna om att nå fram till en uppgörelse så snart\r\nsom möjligt, innan några frågor behandlas i\r\nEG/EFTA-domstolen.</pre><pre>Om vi lyckas med det kommer nämligen\r\nkommissionen att i sitt yttrande till domstolen säga\r\natt svensk alkoholpolitik är förenlig med de regler\r\nsom gäller för EG. Då är våra chanser att vinna i\r\ndomstolsförhandlingarna utomordentligt goda.</pre><pre>Om vi inte skulle nå fram till en uppgörelse inom\r\nrimlig tid finns det en betydande risk för att det blir\r\nEG/EFTA-domstolen, i stället för Sveriges riksdag,\r\nsom kommer att lägga fast den svenska\r\nalkoholpolitiken. Ingen av oss önskar den\r\nutvecklingen.</pre><pre>Förslagen i propositionen strider inte mot\r\nalkoholpolitiska intressen. I själva verket är det\r\nprecis tvärtom. De som säger nej till förslagen i\r\npropositionen kommer att spela rysk roulette med\r\nsvensk alkoholpolitik.</pre><pre>Fru talman! Även om vi skulle nå ett mycket gott\r\nförhandlingsresultat i diskussionerna med EG,\r\nkommer öppningen mot Europa att på olika sätt\r\nkräva en viss tyngdpunktsförskjutning i den\r\nsvenska alkoholpolitiken. Jag vill understryka att\r\ndet inte innebär att vi skall revidera målen, utan att\r\nvi bör ändra sammansättningen av de medel som vi\r\nanvänder i alkoholpolitiken. Jag tror t.ex. att det är\r\nrealistiskt att anta att det blir svårt att använda\r\nprispolitiken lika aktivt som vi skulle kunna göra\r\nom Sverige var mer isolerat.</pre><pre>Detta var själva utgångspunkten när regeringen\r\ntillkallade Alkoholpolitiska kommissionen. Den\r\nhar alltså till uppgift att fundera just på hur\r\ntyngdpunkten skall läggas i den svenska\r\nalkoholpolitiken inför EG. Vår gissning är att\r\nkommissionen kommer att föreslå en betydligt\r\nstörre omfattning av de insatser som vi nu gör i form\r\nav förebyggande åtgärder, information, kampanjer\r\noch liknande. Därför har vi också i det\r\nbudgetförslag som kommer att föreläggas\r\nriksdagen i början på januari reserverat betydande\r\nbelopp för att kunna motsvara de förslag som\r\nkommissionen antas lägga fram.</pre><pre>Fru talman! Motståndet mot förslaget i\r\npropositionen kommer från en ohelig allians, som\r\nUlla Orring kallade det. Här finns bryggare, som\r\nvill att vi skall misslyckas i förhandlingarna med\r\nEG. De vill gärna att EG/EFTA-domstolen skall\r\navgöra svensk alkoholpolitik, därför att de räknar\r\nmed att det kommer att gagna deras intressen, i den\r\nständigt pågående diskussion som vi för med\r\nBryggareföreningen och de företag som är anslutna\r\ndit. De vill i slutändan nå målet att kunna sälja\r\nstarköl i livsmedelsbutikerna. Det är deras skäl för\r\natt säga nej till förslaget.</pre><pre>Nykterhetsrörelsens företrädare tror å andra sidan\r\natt vi kan blunda för att Sverige nu kommer att vara\r\nanslutet till EES-avtalet från årsskiftet och att det\r\ninte kräver några som helst åtgärder från svensk\r\nsida. Vi kan inte följa de lockropen heller, om vi\r\nskall bedriva en effektiv alkoholpolitik i Sverige.</pre><pre>Det är inte heller rimligt med en återgång till de\r\nregler som gällde före 1977, som Eva Zetterberg\r\nförespråkade. De ledde till massor av byråkrati,\r\npappershantering och annat, men de hade inte\r\nnågon alkoholpolitisk effekt. När vi tog bort de\r\nreglerna, dvs. om att all försäljning från svenska\r\nbryggerier till restaurangnäringen formellt skulle\r\nske genom Vin  &amp;  Sprit och Systembolaget, ledde\r\ndet inte till en kraftigt ökad alkoholkonsumtion. I\r\nsjälva verket följdes detta beslut, kompletterat med\r\nen rad andra beslut, av minskad\r\nalkoholkonsumtion under en rad år. Jag skall inte\r\nsäga att detta beslut var en orsak till den minskade\r\nalkoholkonsumtionen, men det visar ändå alldeles\r\ntydligt att det går att uppnå en minskning av\r\nalkoholkonsumtionen även om man genomför den\r\nhär typen av organisatoriska förändringar.</pre><pre>Därför är min slutsats, fru talman, att det för oss\r\nsom vill slå vakt om en restriktiv alkoholpolitik och\r\nsom menar att den skall utformas här i riksdagen,\r\ninte av EG/EFTA-domstolen, är nödvändigt att\r\nvisa att vi inte är ute efter att gynna svenska\r\nproducenter på bekostnad av utländska\r\nproducenter.</pre><pre>Det är bakgrunden till det förslag som kammaren\r\ni dag behandlar. Jag hoppas livligt att kammarens\r\nmajoritet kommer att stödja detta förslag.</pre><pre>Anf. 28  RINALDO KARLSSON (s) replik:</pre><pre>Fru talman! Herr socialminister! Det var också min\r\ntanke och tro att det är i riksdagen som vi\r\nbestämmer saker och ting. Men Bengt Westerberg\r\nuttrycker sig så att vårt öde redan verkar vara\r\nbestämt, i och med att vi har undertecknat EES-\r\navtalet. Det kommer inte att bli lätt för oss som är\r\nförespråkare för en Europamarknad att hävda den,\r\nom vi över huvud taget inte kan hävda rätten att\r\nfatta egna beslut i riksdagen.</pre><pre>Jag trodde inte i min vildaste fantasi att\r\nkonkurrenslagen var överordnad folkhälsan. Jag\r\ntrodde att folkhälsan stod över allt annat. Men nu\r\nverkar det som om det är konkurrenslagen som har\r\ntagit över också folkhälsan i detta land. Det trodde\r\njag inte att man skulle få höra från en\r\nsocialminister.</pre><pre>Att ölkonsumtionen kommer att öka är det väl\r\nändå inget tvivel om. Både jag och Bengt\r\nWesterberg har levt i 50 år -- vi vet ungefär hur det\r\nser ut här i landet. Tillgängligheten kommer att öka\r\nkonsumtionen -- det är helt klart.</pre><pre>Jag känner också oro över att öl inte räknas som\r\nalkohol. Det är också ett jättestort problem. Öl är\r\nalkohol. Släpper vi det fritt nu så att man kan ta in\r\ndet hur man vill kan det också mycket lättare\r\ndistribueras till butikerna än t.ex. vin och sprit. Det\r\när en inkörsport till att man släpper lös det hela.\r\nDet här är bara början på det helvete vi kommer att\r\nfå uppleva!</pre><pre>Anf. 29  Socialminister BENGT\r\nWESTERBERG (fp):</pre><pre>Fru talman! Riksdagen har ställt sig bakom EES-\r\navtalet. Det har såvitt jag vet också Rinaldo\r\nKarlsson gjort. När riksdagen behandlade EES-\r\navtalet förelåg det mycket tydlig information om att\r\ndet skulle få vissa konsekvenser för hanteringen av\r\nstarkölet. Jag aviserade i propositionen att jag\r\nskulle återkomma till riksdagen med förslag -- det\r\nblev något försenat i förhållande till vad jag angav\r\ni propositionen. Det var alldeles tydligt att det var\r\nnödvändigt att göra någonting för att skapa\r\nkonkurrensneutralitet, och en återgång till de\r\ngamla reglerna tycker jag är olämplig. Det här har\r\nbefunnits vara den lämpligaste lösningen på\r\nproblemet att skapa konkurrensneutralitet.</pre><pre>Rinaldo Karlsson säger att tillgängligheten kommer\r\natt öka. Men detta förslag i sig ökar ju inte tätheten\r\nav restauranger eller någonting annat. De\r\nrestauranger som finns får möjlighet att importera\r\nstarköl och kan sälja det vidare, men redan i dag\r\nhar restauranger med tillstånd möjlighet att sälja\r\nhur mycket starköl som helst, också från utländska\r\nbryggerier, även om de köper det via Vin  &amp;  Sprit\r\noch Systembolaget. Där sker alltså ingen som helst\r\nförändring.</pre><pre>Precis som Rinaldo Karlsson tycker jag -- och det\r\när ett allmänt problem -- att vi dricker för mycket\r\nalkohol i Sverige och att vi har för omfattande\r\nalkoholskador. Men det kan vi inte komma åt\r\ngenom att säga nej till konkurrensneutralitet på det\r\nhär området, utan det måste vi komma åt genom\r\nandra, förebyggande insatser. Sådana är vi beredda\r\natt göra. Regeringen kommer också tillbaka till det\r\ni den folkhälsoproposition som föreläggs riksdagen\r\ni vår.</pre><pre>Anf. 30  RINALDO KARLSSON (s) replik:</pre><pre>Fru talman! Bengt Westerberg har inför denna\r\nriksdag sagt att alkoholfrågorna inte är några\r\nproblem i förhandlingarna med Europeiska\r\ngemenskapen. Vi kommer att klara monopolen när\r\ndet gäller alkohol -- det har Bengt Westerberg själv\r\nsagt och därmed kanske invaggat oss i en falsk\r\nsäkerhet. Jag trodde faktiskt att det gällde all\r\nalkohol! Men det är möjligt att jag är enfaldig -- det\r\nfår någon annan avgöra; själv tycker jag inte det.</pre><pre>Är det inte alkohol i öl? Är det inte det -- då vet jag\r\ninte riktigt vad vi resonerar om. Men Bengt\r\nWesterberg har inför denna kammare deklarerat att\r\nalkoholen är undantagen på grund av att den utgör\r\nen risk för folkhälsan. Jag tycker att den\r\nfortfarande är det.</pre><pre>Anf. 31  Socialminister BENGT\r\nWESTERBERG (fp):</pre><pre>Fru talman! Jag vet inte om jag har sagt att det inte\r\när några problem -- det skulle förvåna mig mycket\r\nom jag hade uttalat mig så.</pre><pre>Det är klart att det är jättestora problem att\r\növertyga EG om rimligheten i svensk\r\nalkoholpolitik. Vi har vidtagit en rad extraordinära\r\nåtgärder just för att övertyga EG. Vi har haft\r\nföreträdare för EG på plats i Sverige för att visa hur\r\ndet svenska Systemet fungerar. Rader av\r\ntjänstemän och politiker har varit nere i EG och\r\ndiskuterat med dess politiker för att övertyga dem\r\nom rimligheten i svensk alkoholpolitik. Vi har\r\nunder den processen gjort betydande framsteg.\r\nDärför är jag optimistisk om att vi skall komma\r\nfram till en bra uppgörelse med EG. Men en\r\navgörande förutsättning för att vi skall lyckas med\r\ndet är att EG tror på oss när vi säger att vår avsikt\r\ninte är att diskriminera utländska producenter, utan\r\natt det är just folkhälsoskäl som gör att vi driver den\r\nhär frågan.</pre><pre>Skulle riksdagen i dag säga nej till det här\r\nförslaget -- och särskilt om man gör det med de skäl\r\nsom Rinaldo Karlsson framför -- kommer man nere\r\ni Bryssel naturligtvis att säga sig att detta bara var\r\nmunväder från svensk sida och att vi inte alls har\r\nnågra tankar på att låta bli att diskriminera\r\nutländska producenter. Det skulle i alla fall\r\ninnebära en stor risk för bakslag och minska våra\r\nmöjligheter att nå ett gott förhandlingsresultat.</pre><pre>För att vi skall nå ett bra förhandlingsresultat är det\r\noerhört viktigt att kammaren i dag bifaller\r\npropositionen, så att detta tunga argument i\r\nförhandlingarna visar sig vara korrekt och inte\r\ntillbakavisas av riksdagen. Annars blir beskedet till\r\nmig och mina medarbetare, som för de här\r\ndiskussionerna: Ni har ju inte er riksdag med er!\r\nDärför kan vi inte lita på vad ni säger i de här\r\ndiskussionerna. -- Det vore mycket allvarligt.</pre><pre>Anf. 32  EVA ZETTERBERG (v) replik:</pre><pre>Fru talman! Jag skall inte upprepa de argument som\r\njag tog upp i diskussionen med Ulla Orring, men\r\ndetsamma gäller Bengt Westerberg och regeringen:\r\nNi har en i mina ögon hycklande inställning till\r\nalkohol och när det gäller viljan att ta itu med\r\nalkoholproblemen i Sverige.</pre><pre>Det jag särskilt vill ta upp med Bengt Westerberg\r\ngäller EES-avtalet. När frågan om EES-avtalet\r\nbehandlades i riksdagen tog mitt parti, framför allt\r\ngenom Gudrun Schyman, upp just möjligheterna\r\natt driva svensk alkoholpolitik även vid ett EES-\r\navtal. Det har alltså förekommit; det kanske är\r\nnågot som Bengt Westerberg i dag inte vill erkänna,\r\nmen vi tog upp alltså upp farhågorna för att det inte\r\nskulle bli möjligt att fortsätta att bedriva svensk\r\nalkoholpolitik.</pre><pre>Vad jag skulle vilja höra mer om av Bengt\r\nWesterberg gäller EG och den möjliga utvecklingen\r\natt EG och EFTA-domstolen skall fatta beslut om\r\nsvensk alkoholpolitik, vilket jag naturligtvis djupt\r\nbeklagar. Det är självklart riksdagen som skall göra\r\ndet.</pre><pre>Jag skulle också vilja fortsätta den tankegång som\r\nBengt Westerberg var inne på: Hur tänker\r\nregeringen och speciellt Bengt Westerberg själv\r\nförfara om vi får ett nej, om vi inte får behålla vare\r\nsig alkoholmonopolet på producentsidan eller\r\nförsäljningsmonopolet? Är Bengt Westerberg då\r\nfortfarande positiv till ett EG-medlemskap eller\r\nskall detta kunna avhålla oss från ett svenskt\r\nmedlemskap?</pre><pre>Den här frågan är av oerhört stor betydelse för\r\nmånga svenskar, kanske speciellt i\r\nnykterhetsrörelsen, men även i andra grupper än de\r\norganiserade nykteristerna är man mycket oroad\r\növer det. När Bengt Westerberg dessutom säger att\r\nprispolitiken inte kommer att kunna användas på\r\nsamma sätt ökar naturligtvis den oron.\r\nPrispolitiken har ju varit ett viktigt sätt att minska\r\nalkoholkonsumtionen, och jag hoppas att vi skall\r\nkunna behålla den.</pre><pre>Till slut till frågan om konkurrens, Bengt\r\nWesterberg. Vi accepterar att utländska\r\nproducenter får sälja till Sverige. Det är fråga om\r\npå vilket sätt de skall göra det. Det är för att inte\r\nåstadkomma en ökning av starkölskonsumtionen\r\nsom vi vill avslå propositionen.</pre><pre>Anf. 33  Socialminister BENGT\r\nWESTERBERG (fp):</pre><pre>Fru talman! Låt mig först konstatera att den\r\nordning vi hade för starkölsdistribution och -\r\nbokföring före 1977 inte löste några\r\nalkoholpolitiska problem alls. Det var skälet till att\r\nden ordningen avskaffades inom ramen för en\r\nproposition som handlade om just hur vi skulle\r\nskärpa alkoholpolitiken i Sverige. Det byggde på\r\ninsikten att detta inte hade några som helst effekter.\r\nDet är alltså inte ett hållbart argument när man\r\nhävdar att en återgång till den ordningen skulle lösa\r\nnågra alkoholpolitiska problem i Sverige.</pre><pre>Det är riktigt att Vänsterpartiet också är eller var\r\nemot EES-avtalet och därför naturligtvis kunde gå\r\nemot det på denna punkt. Men en stor majoritet i\r\nkammaren, inklusive Rinaldo Karlsson, var för\r\nEES-avtalet. Och de som var för EES-avtalet vet\r\nockså att när den frågan behandlades i riksdagen\r\noch i socialutskottet aviserades ett förslag rörande\r\nstarkölsförsäljningen, så det kan inte komma som\r\nnågon nyhet för dem som har varit med och\r\nbehandlat ärendet.</pre><pre>Jag tycker inte att det är tänkbart för Sverige att\r\nsläppa efter när det gäller väsentliga byggstenar i\r\nsvensk alkoholpolitik, och jag ser framför allt\r\ndetaljhandelsmonopolet som en sådan mycket\r\nväsentlig byggsten. Det är naturligtvis också den\r\ntillståndsgivning och den kontroll av\r\nrestaurangnäringen som vi har. På den punkten kan\r\njag mycket väl tänka mig en ordning som innebär\r\nskärpt kontroll -- Rinaldo Karlsson var ju inne på\r\natt det förekommer en del fuffens i\r\nrestaurangnäringen. Jag kan nämna att jag på\r\ntorsdag skall träffa landshövdingarna och diskutera\r\nbl.a. denna fråga.</pre><pre>Monopolet är alltså oerhört viktigt, och det tycker\r\njag att vi skall slå vakt om. Jag är inte beredd att\r\ndiskutera konsekvenserna om det skulle\r\nmisslyckas -- hela vår inriktning är att det skall\r\nlyckas. Jag är mycket optimistisk till att vi också\r\nskall nå detta resultat i förhandlingarna med EG.</pre><pre>Det är självklart att vi skall fullfölja svensk\r\nalkoholpolitik -- med samma mål som tidigare,\r\nnämligen att minska alkoholkonsumtionen och att\r\nminska alkoholskadorna.</pre><pre>Jag hoppas att Sverige inom en inte alltför avlägsen\r\nframtid skall vara medlem i EG. Då är det\r\nrealistiskt att räkna med att vi kommer att behöva\r\nändra tyngdpunkten i den svenska\r\nalkoholpolitiken.</pre><pre>Som jag sade i mitt anförande innebär detta\r\nsannolikt att det kommer att bli en ökad satsning på\r\nförebyggande insatser, t.ex. kampanjer och\r\ninformation. Det behöver inte betyda någon\r\nförsvagning av alkoholpolitiken. Förhoppningsvis\r\nkan detta utformas så att det t.o.m. blir en mer\r\nrestriktiv alkoholpolitik än den som vi hittills har\r\nfört.</pre><pre>Anf. 34  EVA ZETTERBERG (v) replik:</pre><pre>Fru talman! Jag vill först instämma med Bengt\r\nWesterberg. Självklart är förebyggande insatser\r\noch information de tyngsta instrumenten för att få\r\nen minskad alkoholkonsumtion och en\r\nalkoholpolitik som står i samklang med vad de\r\nflesta invånarna i vårt land vill ha.</pre><pre>Jag tror dock inte att det räcker med förebyggande\r\ninsatser. Till dem måste man foga en mycket\r\nrestriktiv alkoholpolitik. Detta har vi olika\r\nuppfattning om. Jag anser att denna proposition går\r\nifrån just målet med en restriktiv alkoholpolitik.</pre><pre>Jag vill också ta upp reglerna före 1977 och de\r\nförhållanden som då rådde. Bengt Westerberg\r\nsäger mycket kategoriskt att reglerna bara var av\r\nondo. Jag tror förvisso att det var mycket byråkrati\r\noch mycket krångel, men det behöver naturligtvis\r\ninte vara samma byråkrati i dag. Jag är övertygad\r\nom att dessa problem går att lösa på ett betydligt\r\nenklare sätt, genom en bättre byråkratisk hantering\r\nav frågan.</pre><pre>Jag skall också ta upp frågan om skärpt kontroll på\r\nkrogar och restauranger. Det kan säkert vara bra,\r\nBengt Westerberg, men prisinstrumentet finns\r\nfortfarande. Man konkurrerar med priset. På olika\r\nhåll kan man sänka priset avsevärt och därigenom\r\ngöra det billigare och mer lättillgängligt för\r\nungdomar att köpa starköl. Just priskontrollen,\r\nmöjligheten att i Sverige hålla höga priser på\r\nalkohol, är en viktig del i en restriktiv\r\nalkoholpolitik.</pre><pre>Jag kan till sist konstatera att Bengt Westerberg\r\ninte vill svara på frågan om vad som händer om man\r\ni EG säger nej till svensk alkoholpolitik. Jag förstår\r\nsvaret, men beklagar det. Detta måste klaras ut\r\nföre EG-omröstningen. För många av oss svenskar\r\nsom är angelägna om att behålla svensk\r\nalkoholpolitik i stort sett som den är i dag, kanske\r\nmed några smärre förändringar, är det mycket\r\nbetydelsefullt att veta om det går att göra det vid ett\r\nEG-medlemskap.</pre><pre>Anf. 35  Socialminister BENGT\r\nWESTERBERG (fp):</pre><pre>Fru talman! Låt mig för det första konstatera att\r\nden ordning som vi hade före 1977 innebar att de\r\nsvenska bryggerierna körde ölet direkt från fabrik\r\ntill restaurang. Sedan skickades det en massa\r\npapper till Vin  &amp;  Sprit och till Systembolaget. Som\r\nalla inser hade detta självklart inte någon som helst\r\npositiv alkoholpolitisk effekt.</pre><pre>Nu vill vi åstadkomma en liknande ordning för\r\nutländska bryggerier som den som gäller för de\r\nsvenska, så att de inte skall diskrimineras på den\r\nsvenska marknaden.</pre><pre>För det andra vill jag säga att frågan om vad som\r\nhänder om EG skulle säga nej till svensk\r\nalkoholpolitik inte har någon som helst relevans. Vi\r\ndriver dessa förhandlingar med inriktning på att vi\r\nskall få ett ja till att fullfölja svensk alkoholpolitik.\r\nAtt ställa en sådan fråga är ungefär som att fråga\r\nvad som händer om EG säger nej till\r\noffentlighetsprincipen eller till någonting annat\r\nsom vi tycker är oerhört viktigt.</pre><pre>Förhandlingarna drivs naturligtvis med sikte på att\r\nvi skall slå vakt om viktiga svenska värden.\r\nAlkoholpolitiken tillhör dessa viktiga svenska\r\nvärden. Jag är dessutom på goda grunder mycket\r\noptimistisk om att vi skall få gehör för svensk\r\nalkoholpolitik, under förutsättning att vi tydligt kan\r\nvisa att vi inte är ute efter att diskriminera.</pre><pre>Den proposition som vi nu diskuterar är ett tydligt\r\nbevis, inför EG, för att vi inte är ute efter att\r\ndiskriminera utländska producenter. Det är\r\nhälsopolitiska skäl som ligger bakom propositionen\r\noch den svenska alkoholpolitiken.</pre><pre>Anf. 36  GÖRAN MAGNUSSON (s):</pre><pre>Fru talman! Jag har egentligen inga svårigheter att\r\ninstämma i de huvudsakliga resonemang som\r\nstatsrådet Westerberg för kring den svenska\r\nalkoholpolitiken. Därför är det extra trist att\r\ndebatten kring förändringen när det gäller\r\npartihandel med starköl skall föras just nu.\r\nPropositionen ger enligt min uppfattning felaktiga\r\nsignaler till våra EG-förhandlare och framför allt\r\ntill EG i övrigt.</pre><pre>Alkoholpolitiska kommissionen har en väsentlig\r\ninvändning mot propositionen. Jag skall ta mig\r\nfriheten att citera vad det i en bilaga till\r\npropositionen står att Alkoholpolitiska\r\nkommissionen anser: ''det är önskvärt att de förslag\r\nsom genomförs tillsammans utgör en helhet och ett\r\nsammanhållet lagkomplex. Först då kan riskerna\r\nmed dellösningar motverkas. Allmänt sett finns\r\nrisk för förluster i följsamhet till de grundläggande\r\nprinciper som kommer att läggas fast i politisk\r\nordning.'' Detta är alltså Alkoholpolitiska\r\nkommissionens uppfattning. Därför är det något\r\nförvånande att Ulla Orring, som är ledamot i\r\nkommissionen, ägnar så mycket tid och kraft åt att\r\nförklara att Alkoholpolitiska kommissionen\r\negentligen har fel på den här punkten.</pre><pre>Det grundläggande för min inställning i detta\r\nsammanhang är något som jag läste i en ledare i\r\nDagens Nyheter för en eller annan vecka sedan. I\r\nden stod det också att det inte finns någon\r\nanledning för Sveriges riksdag att nu göra den\r\npositionsförändring beträffande partihandel med öl\r\nsom föreslås i propositionen. Dagens Nyheter\r\ntillhör de tidningar som oftast är välorienterade och\r\nhar en genomtänkt syn när det gäller den svenska\r\nalkoholpolitiken. I denna ledare står det alltså att\r\ndet inte finns någon anledning att göra denna\r\nförändring nu och att den skulle sända ut fel signal\r\ntill EG, en signal om att vi är villiga att göra\r\nförändringar som inte är särskilt påkallade.</pre><pre>Det är beklagligt att regeringen har lagt fram denna\r\nproposition. Jag har uppfattat det som att den mer\r\nbehövdes för att man skulle klara av enigheten i\r\nregeringen och mindre för att lösa ett problem som\r\nman påstår hänger samman med EES-avtalet.</pre><pre>Även om tiden är knapp vill jag invända mot det\r\nresonemang som Bengt Westerberg för. Han säger\r\natt riksdagens ledamöter skulle vara bundna till\r\ndetta förslag redan genom den avisering som\r\ngjordes när EES-avtalet antogs. Om man drar ut\r\ndet resonemanget leder det till ganska märkliga\r\nkonsekvenser för den politiska debatten.</pre><pre>Jag tror att Bengt Westerberg har sagt att\r\nSocialdemokraterna säger saker och ting i bisatser.\r\nDet uttalandet slår nu tillbaka på Bengt\r\nWesterberg. Han har anfört att man skall komma\r\nmed ett förslag. Jag är ganska säker på att Bengt\r\nWesterberg, om jag vid det tillfället hade tagit upp\r\nden här diskussionen, hade sagt att jag skulle vänta\r\npå propositionen och se vad den innehåller. Där\r\nstår vi nu. Det är inte motiverat att den här\r\npropositionen skall bifallas här i kammaren.</pre><pre>Det är beklagligt att det inte redan i utskottet gick\r\natt samla en majoritet mot propositionen. Det finns\r\nstarka krafter som anser att den lösning som nu\r\nföreslås inte är bra ur alkoholpolitisk synpunkt. Det\r\nhar berörts på många olika sätt tidigare. Jag skall\r\ninte närmare gå in på det nu, men jag hoppas att de\r\nsom vill markera uppslutningen kring den\r\nhittillsvarande svenska alkoholpolitiken inför EG-\r\nförhandlingarna röstar på ett sådant sätt att EG och\r\nandra inte får den uppfattningen att vi är beredda\r\natt göra anpassningar i dessa frågor.</pre><pre>Fru talman! Till sist skulle jag vilja ta upp den fråga\r\nsom handlar om vilken domstol som skall avgöra\r\neventuella tvister med anledning av EES-avtalet.\r\nDet har under hösten förts en omfattande debatt\r\nkring bl.a. försäljning av alkohol i ICA-butiker.\r\nSåvitt jag har begripit den information som jag har\r\nfått är det den svenska domstolen som har att\r\navgöra frågan om det föreligger brott mot EES-\r\navtalet. Frågan om de förvecklingar som kan\r\nuppstå genom att man sedan skulle studera hur det\r\nfunger i EG menar jag att man inte behöver gå in\r\npå närmare. Det går att avgöra detta i den svenska\r\ndomstolen. Det skulle vara intressant att höra\r\nBengt Westerberg uttveckla den frågan ytterligare.\r\nDet är en viktig upplysning till handlare och övriga\r\nsvenska folket om det är så att vi redan genom att\r\nanta EES-avtalet har luckrat upp alkoholpolitiken\r\ni en sådan omfattning att det skulle vara möjligt att\r\nstarta med försäljning från årsskiftet. Framför allt\r\nvill jag hävda att det är den svenska domstolen som\r\nhar att avgöra dessa frågor kring EES-avtalet.</pre><pre>Avslutningsvis vill jag yrka bifall till reservationen\r\ni socialutskottets betänkande nr 9.</pre><pre>Anf. 37  ULLA ORRING (fp) replik:</pre><pre>Fru talman! Göran Magnusson talade här om\r\nAlkoholkommissions yttrande. För klarhets\r\nvinnande vill jag säga att jag inte har deltagit i det\r\nbeslutet.</pre><pre>Göran Magnusson sade också att det fanns starka\r\nkrafter inom utskottet som ville skjuta på beslutet.\r\nSåsom ledamot av utskottet kan jag säga att det var\r\nsocialdemokraterna som stod för förslaget att man\r\nskulle skjuta på beslutet.</pre><pre>För min och utskottsmajoritetens del vill jag säga\r\natt många debattörer drar felaktiga slutsatser. Det\r\nhar vi debatterat ganska ingående här i dag. Man\r\ndrar felaktiga slutsatser och vill gärna framföra\r\nsynpunkten att ölet kommer att flöda fritt. Så är\r\ninte fallet. Det har framgått av tidigare inlägg, inte\r\nminst från socialministerns sida.</pre><pre>Anf. 38  GÖRAN MAGNUSSON (s) replik:</pre><pre>Fru talman! Om man är ledamot av\r\nAlkoholkommissionen kan man möjligen säga att\r\nman inte var närvarande när ett beslut fattades och\r\ndärför inte står för den uppfattningen. Jag tycker\r\natt det fanns anledning även för Ulla Orring, som\r\nledamot i kommissionen, att noga läsa\r\nkommissionens yttrande. Där finns den\r\ngrundläggande invändningen mot propositionen,\r\nnämligen att man i ett sammanhang bör ta ställning\r\ntill de förändringar som kan bli nödvändiga. Jag\r\ntror att t.o.m. nykterhetsrörelsen inser att det kan\r\nvara nödvändigt med förändringar, framför allt\r\nmed anledning av ett EG-medlemskap. Det är\r\nnaturligtvis enkelt att säga att man inte deltog och\r\ndärför inte är bunden av den ståndpunkten. Sakligt\r\nsett borde Ulla Orring ta till sig vad kommissionen\r\nhar sagt på den här punkten.</pre><pre>I ett tidigare inlägg satte Ulla Orring en mycket\r\nstark tilltro till tillsynsmöjligheterna och\r\nmöjligheterna att t.ex. dra in serveringstillstånd. I\r\nmånga år har jag som kommunalpolitiker följt\r\nfrågorna om serveringstillstånden. Får jag därför\r\nbara konstatera att om Ulla Orring skall kunna\r\nsätta sin tilltro till kontrollverksamheten fordras\r\ndet en kraftig skärpning från\r\nkontrollmyndigheternas sida och framför allt när\r\ndet gäller resurser för den kontroll och uppföljning\r\nsom enligt min mening är helt nödvändig\r\noberoende av den här propositionen. Om\r\npropositionen vinner bifall förstärker det behovet\r\nav att öka resurserna och att intensifiera kontroll-\r\noch tillsynsverksamheten. Som det ser ut i dag har\r\nUlla Orring ingen anledning att sätta någon större\r\ntilltro till detta.</pre><pre>Anf. 39  ULLA ORRING (fp) replik:</pre><pre>Fru talman! Jag kan försäkra Göran Magnusson att\r\njag noga läser handlingarna från\r\nAlkoholkommissionen. I Alkoholkommissionen\r\ningår jag, liksom de andra ledamöterna, som\r\nenskild ledamot. Jag tar själv ställning i olika\r\nfrågor, vilket kommer att framgå i\r\nAlkoholkommissionens fortsatta arbete.</pre><pre>Det var bra att Göran Magnusson lyssnade på vad\r\njag sade om tillsynen av restaurangnäringen.\r\nAlkoholkommissionen arbetar mycket kraftigt för\r\natt skärpa tillsynen. Det arbetet följer samma anda\r\nsom Göran Magnusson talade om. Jag tror att det\r\nbehövs mycket starka krafter ifrån alla\r\nmyndigheter -- länsstyrelser, kommuner, polis och\r\ninte minst socialtjänsten -- för att man skall kunna\r\nåstadkomma en annan tingens ordning så att de\r\nrestauranger som har tillstånd att servera öl skärper\r\nsig för att få behålla sitt tillstånd.\r\nAlkoholkommissionen kommer att lägga fram det\r\nförslaget.</pre><pre>Anf. 40  KARIN ISRAELSSON (c):</pre><pre>Fru talman! Den svenska alkoholpolitiken utreds\r\nför närvarande med målet att finna åtgärder som\r\nbidrar till att minska alkoholkonsumtionen med\r\n25 % fram till år 2000.</pre><pre>Alkoholkommissionen skall också utreda vilka\r\nåtgärder som behöver vidtas för att vi vid ett\r\neventuellt EG-medlemskap skall klara detta mål.\r\nNu verkar socialministern ha givit upp hoppet om\r\natt klara målet. Och visst kan det tyckas svårt att\r\nfinna alternativ till alkoholkonsumtion främst för\r\nvåra stora ungdomsgrupper. Men med de vindar\r\nsom nu blåser i övriga Västeuropa och inte minst i\r\nMedelhavsländerna känns det mera hoppfullt.\r\nÄven i Italien, Spanien och Portugal drivs nu en\r\naktiv alkoholpolitik med stöd av den aktionsplan\r\nsom Europas WHO-avdelning antagit.</pre><pre>Det är i skenet av detta svårförklarligt att en\r\nproposition har lagts fram som skall medge denna\r\ndirektimport. En viss oro avspeglas dock i\r\npropositionsförslaget. Det står i en viss bjärt\r\nkontrast till vad Bengt Westerberg har sagt i dag.\r\nJag skall citera ett avsnitt: ''De myndigheter som\r\nhar tillsyn över alkoholområdets olika sektorer bör,\r\nenligt regeringen, uppmärksamt följa utvecklingen\r\nmed tanke på risken att marknadsföringen av\r\nstarköl ökar eller att andra alkoholpolitiska\r\nolägenheter uppstår i och med att flera aktörer\r\nkommer in på den svenska marknaden.''</pre><pre>Detta tycker jag är en nyckelmening i\r\npropositionsförslaget. Den talar starkt för att den\r\noro vi känner är mycket berättigad och inte har\r\nuppstått på grund av att vi, inte minst vi från\r\nnykterhetsrörelsen, skulle vara emot alla\r\nförändringar.</pre><pre>Man kan också fundera över diskrimineringen.\r\nDen innebär att man inte får sälja så mycket man\r\nvill. Om man tar bort de diskriminerande reglerna,\r\nbör det rimligtvis innebära en ökad försäljning och\r\nen ökad marknadsföring, precis som departementet\r\nfruktar. Det innebär att vi får en ökad konsumtion.\r\nDet måste vara målet med att man skall ta bort de\r\ns.k. diskriminerande reglerna rörande import och\r\ndirektförsäljning. Vi har olika uppfattningar, men\r\npå den här punkten sammanfaller de.</pre><pre>Dagens stora nyhet är att exporten från\r\nbryggerierna i vårt land missbrukas. Det måste väl\r\nockså innebära att de regler som styr den\r\nverksamheten måste ses över. Restaurangvärldens\r\nkriminalitet, där stora mängder hemtillverkad\r\nalkohol försäljs, inger inte någon större tilltro i\r\nsammanhanget när man dessutom skall\r\ndirektimportera öl till försäljning. De razzior som\r\nLänsstyrelsen i Stockholm genomfört har avslöjat\r\nsådana brister att man med fog kan undra hur våra\r\nlagar efterlevs och kontrolleras. I dag finns stränga\r\nregler. Trots att vi i ett betänkande från\r\nAlkoholkommissionen har föreslagit vissa\r\nskärpningar av reglerna är jag inte helt övertygad\r\nom att det kommer att räcka. Det är ofta först när\r\nskatteintäkter uteblir som myndigheterna reagerar.\r\nFolkhälsoförespråkarnas varningar tas sällan med\r\nså stort allvar.</pre><pre>Skulle alkoholkonsumtionen öka med 25 % kan\r\nman också räkna med en ökad dödlighet i\r\nalkoholrelaterade sjukdomar med 1 500 till 3 000\r\ndödsfall per år. Detta skall läggas till de 6 000\r\ndödsfall som inträffar i år. Det kommer att öka\r\nvårdkostnaderna med 1,5--3 miljarder kronor.</pre><pre>Man kan väl tänka sig att det är de tunga\r\nremissinstansernas tveksamhet som avspeglas i\r\nregeringens lilla brasklapp. I varje fall har de\r\nhälsopolitiskt medvetna remissinstanserna avstyrkt\r\nförslaget om att tillåta flera aktörer på marknaden.</pre><pre>Vi känner sedan länge den svenska\r\nbryggerirörelsens målmedvetna och påkostade\r\nreklam som förhärligat ölet som ungdomsdryck.\r\nMan har lyckats över förväntan i sitt uppsåt. I dag\r\ndricks ca 40 % av ölet på pubar och restauranger.\r\nDet betyder att det är den ungdomliga publiken\r\nsom är den stora konsumentgruppen. Vi kan\r\nförvänta oss samma problem som uppstod under\r\noch efter mellanölstiden. Så ser det ut redan i dag.\r\nRättegångsprotokoll visar att våld i samband med\r\nkonsumtion är ett alltför vanligt inslag. Starkölets\r\nandel av ölkonsumtionen har också ökat\r\noroväckande mycket.</pre><pre>Socialstyrelsen, Folkhälsoinstitutet och\r\nAlkoholkommissionen har i sina remissyttranden\r\nvisat på svagheterna i förslaget. Man anför även att\r\nnär dagens distribution av öl från svenska\r\nbryggerier blev tillåten gjordes ett klart avsteg från\r\nden svenska alkoholpolitiska grundsynen. Att då\r\nytterligare späda på det misstaget vore djupt\r\nolyckligt. Med stöd av andra argument avstyrks\r\nförslaget.</pre><pre>Alkoholkommissionen har som uppdrag att bereda\r\nfrågan om vad som kan inträffa i ett framtida\r\nmedlemskap i EG. EES-avtalet träder i kraft den 1\r\njanuari. Men där har riksdagen enhälligt avstått\r\nfrån att kräva särkilda regler rörande\r\nalkoholhanteringen av den anledningen att detta\r\ninte var nödvändigt. Att då anta dagens\r\nbetänkande och regeringens proposition innebär\r\natt avsteg från den linje vi varit överens om.</pre><pre>Skulle detta förslag vara avhängigt EES-avtalet\r\nborde ikraftträdandedatum för förslaget\r\nsammanfalla med den dag EES-avtalet träder i\r\nkraft. Så är inte fallet, utan detta beslut skall träda\r\ni kraft när regeringen så beslutar.</pre><pre>Jag har i en flerpartimotion yrkat på ett\r\ntillkännagivande som innebär att propositionens\r\nförslag avslås. Nu har den motionen varken funnit\r\ngehör hos utskottet eller hos reservanterna. Jag har\r\ndå tillsammans med mina medmotionärer beslutat\r\natt yrka bifall till reservationen. Det innebär att de\r\nändringar som skall ske av alkoholförsäljningen\r\nskall utredas i ett sammanhang ur ett\r\nalkoholpolitiskt perspektiv och att\r\nAlkoholkommissionen skall fullfölja sitt uppdrag.\r\nDärmed tycker jag att propositionsförslaget skall\r\navslås.</pre><pre>När EES-avtalet antogs av riksdagen levde jag i\r\nsamma föreställning som Göran Magnusson att det\r\nskulle komma ett förslag om starkölsförsäljningen.\r\nJag har också haft uppfattningen att ett avsteg från\r\nden alkoholpolitiska grundsynen måste innebära\r\nett avsteg från förhandlingsunderlaget i de\r\npågående EG-förhandlingarna. Det är lätt att ge\r\nsken av att vi trots avsteg från den och den punkten\r\nklarar att bedriva en bra alkoholpolitik. Det\r\nförsvagar våra argument i de pågående EG-\r\nförhandlingarna.</pre><pre>Jag yrkar därmed bifall till reservationen.</pre><pre>I detta anförande instämde Stina Eliasson och\r\nBirgitta Hambraeus (båda c).</pre><pre>Anf. 41  FANNY RIZELL (kds):</pre><pre>Fru talman! Det viktigaste inslaget i vår\r\nalkoholpolitik är att begränsa tillgången på\r\nalkohol. Det har skett genom en aktiv prispolitik,\r\ngenom att det privata vinstintresset i\r\nalkoholhanteringen har begränsats och genom att\r\nhandeln med alkoholdrycker har omgärdats med en\r\nrad restriktioner.</pre><pre>I den nu föreliggande propositionen hävdas att\r\nSverige måste ge utländska tillverkare av starköl\r\ntillträde till den svenska marknaden på samma\r\nvillkor som de svenska tillverkarna. Det föreslås att\r\nutländska tillverkare som inte avser att etablera\r\npartihandel i Sverige skall få tillgång till den\r\nsvenska marknaden genom att tillståndsinnehavare\r\nskall få rätt att importera till den egna\r\nserveringsverksamheten. Förslaget avstyrks av\r\nledande myndigheter som besitter stor\r\nalkoholpolitisk kompetens. Det gäller främst\r\nAlkoholpolitiska kommissionen, Socialstyrelsen,\r\nFolkhälsoinstitutet, Nykteriströrelsens\r\nlandsförbund och Systembolaget.</pre><pre>Jag anser att det är oroväckande att den mycket\r\nstarka kritiken mot förslaget inte har beaktats. I de\r\npågående EG-förhandlingarna har Sverige hävdat\r\natt monopolet finns av hälsopolitiska skäl. En\r\nstyrning till monopolet borde från den synpunkten\r\ninte vara diskriminerande.</pre><pre>Jag tycker att avsteg från den nuvarande politiken\r\nförsvagar vår ställning i EG-förhandlingarna.\r\nGenom förslaget i propositionen skapas en sektor\r\nsom blir svår att hantera. Det här skulle mycket väl\r\nkunna låta sig göras inom Systembolagets hägn.\r\nEnligt tillgängliga uppgifter var det snarare en\r\nliberalisering av alkoholpolitiken än en\r\nadministrativt kostsam verksamhet som medförde\r\natt svenska bryggerier fick rätten till\r\ndirektförsäljning.</pre><pre>Alkoholpolitiska kommissionen hade i uppdrag att\r\nutvärdera den hitillsvarande alkoholpolitiken och\r\nlägga fram ett förslag till en framtida strategi. Den\r\nhär frågan borde ligga på kommissionens bord. Det\r\nfinns i dag starka skäl till att begränsa\r\nstarkölskonsumtionen och ölkonsumtionen över\r\nhuvud taget. Konsumtionen är en fara för\r\nfolkhälsan. Det är ungdomarna som är i farozonen.</pre><pre>Det finns i dag ett tryck bland ungdomarna. Det är\r\ninne att dricka öl, och ölkonsumtionen bland\r\nungdomar har ökat starkt. Lagstiftningen vill\r\nfrämst värna ungdomarna och skydda dem från\r\nalkoholmissbruk. Det görs inte i föreliggande\r\nproposition.</pre><pre>Jag yrkar bifall till s-reservationen.</pre><pre>I anförandet instämde Ingrid Näslund (kds).</pre><pre>Anf. 42  CHRISTER WINDÉN (nyd):</pre><pre>Fru talman! Jag instämmer i socialministerns\r\nanförande till den delen att det är nödvändigt att ha\r\nkonkurrensneutralitet även när det gäller\r\nförsäljningen av starköl i Sverige. Jag instämmer\r\nockså i att det vore fel om Sverige medvetet skulle\r\nha en regel som strider mot EES-avtalet. På den\r\npunkten delar jag också socialministerns\r\nuppfattning. Däremot har jag en annan uppfattning\r\nnär det gäller EG-domstolens betydelse i fråga om\r\nhanteringen av dessa frågor.</pre><pre>Socialministern säger att EG-domstolen avgör den\r\nsvenska alkoholpolitiken. Jag tycker att det är fel\r\natt uttrycka det hela så. Det är olyckligt om det\r\nsvenska folket får uppfattningen att det är en\r\ndomstol i Bryssel som avgör den svenska\r\nalkoholpolitiken. Så är inte fallet. Domstolen\r\nprövar om de svenska aktionerna är i enlighet med\r\ndet avtal som skrivits under. Det är själva avtalet\r\nsom avgör om vi i Sverige kan behålla vår\r\nalkoholpolitik eller inte. Det är inte domstolen.</pre><pre>Många människor ute i landet har frågat mig om vår\r\npolitik skall avgöras av en domstol. Det är fel att ge\r\nfolket den uppfattningen. Det ligger lika mycket i\r\nmitt som i Folkpartiets intresse att se till att inte\r\nskapa onödiga argument som inte överensstämmer\r\nmed sanningen. Jag hoppas att socialministern\r\ndelar min uppfattning.</pre><pre>Jag vill beröra en annan sak. Det gäller\r\nalkoholhalten i starköl. Frågan har egentligen inte\r\nmed denna proposition att göra. Men\r\nsocialutskottet har valt att behandla vår motion i\r\ndet här sammanhanget.</pre><pre>Vi i Ny demokrati anser att om svenska\r\nbryggerinäringen skall få tillverka öl med en högre\r\nalkoholhalt än 4,5 viktprocent, borde ölet också få\r\nsäljas i Sverige. Att acceptera att ölet exporteras till\r\nannat land, samtidigt som man anser att detta öl är\r\nmera skadligt än annat öl, innebär att medvetet\r\nutsätta andra länders människor medan däremot\r\nsvenska människor skonas. Vi tycker att det är\r\nhyckel. Det borde inte vara så.</pre><pre>Jag tycker att det är rimligt att svenska\r\nölkonsumenter får tillgång till samma goda öl som\r\nfinns i resten av Europa -- åtminstone den delen av\r\nbefolkningen som uppskattar den sortens öl.</pre><pre>Fru talman! Jag yrkar bifall till vår motion So6,\r\nyrkande 2. Vad jag har förstått finns det tekniska\r\nskäl som gör att jag bara kan yrka bifall till yrkande\r\n2. Där framgår det att riksdagen skall ge regeringen\r\ntill känna vad i motionen anförts om att regeringen\r\nsnarast bör återkomma till riksdagen med förslag\r\ntill lagändring som syftar till att öl med högre\r\nalkoholhalt än 4,5 viktprocent skall få säljas i\r\nSverige.</pre><pre>Anf. 43  Socialminister BENGT\r\nWESTERBERG (fp):</pre><pre>Herr talman! Jag vill bara göra några korta\r\nkompletteringar. EES-avtalet innehåller inte några\r\nspeciella klausuler som undantar svensk\r\nalkoholpolitik från de generella reglerna. Man kan\r\ni efterhand möjligen vara kritisk mot att vi inte\r\ntillräckligt mycket försökte uppnå det. Men vi har\r\ninsett denna brist, och i de pågående\r\nförhandlingarna med EG är vår avsikt att det i ett\r\nmedlemsavtal skall finnas sådana klausuler, där EG\r\nerkänner den svenska alkoholpolitiken och hur den\r\när upplagd.</pre><pre>Om vi inte har någon sådan här överenskommelse\r\nmed EG kommer i vissa fall -- jag skall erkänna att\r\ndet självklart inte gäller alla inslag i den svenska\r\nalkoholpolitiken -- just det vi nu diskuterar, dvs.\r\nhanteringen av monopolen, att i praktiken kunna\r\navgöras av EG--EFTA-domstolen. Det är just för\r\natt undvika att vi hamnar i den situationen som vi\r\nnu är angelägna om att snabbt nå en\r\növerenskommelse med EG. I de förhandlingar vi\r\nför är det föreliggande förslaget ett viktigt svenskt\r\nargument för att påvisa att vi inte är ute för att\r\ndiskriminera. Det är mitt viktigaste skäl för att man\r\nskall bifalla den här propositionen i dag.</pre><pre>Anf. 44  CHRISTER WINDÉN (nyd):</pre><pre>Herr talman! Jag är glad att socialministern\r\ninstämmer i att det inte är EG-domstolen som\r\navgör. EG-domstolen prövar bara avtalets innehåll.</pre><pre>Samtidigt vill jag ta tillfället i akt att yrka bifall till\r\npropositionen i övrigt.</pre><pre>Överläggningen var härmed avslutad.</pre><pre>(Beslut fattades efter 14 §.)</pre><pre>6 §  Medelstillskott till Sveriges Hundcenter\r\nAB -- Statens Hundskola</pre><pre>Föredrogs</pre><pre>socialutskottets betänkande</pre><pre>1993/94:SoU12 Medelstillskott till Sveriges\r\nHundcenter AB -- Statens Hundskola (prop.\r\n1993/94:36).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut fattades efter 14 §.)</pre><pre>7 §  Vissa frågor om beräkning av\r\nassistansersättning</pre><pre>Föredrogs</pre><pre>socialutskottets betänkande</pre><pre>1993/94:SoU13 Vissa frågor om beräkning av\r\nassistansersättning (prop. 1993/94:58).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut fattades efter 14 §.)</pre><pre>8 §  Statsrådens och ledamöternas arvoden</pre><pre>Föredrogs</pre><pre>konstitutionsutskottets betänkande</pre><pre>1993/94:KU11 Statsrådens och ledamöternas\r\narvoden (skr. 1992/93:240).</pre><pre>Kammaren biföll tredje vice talmannens förslag om\r\natt ärendet skulle avgöras efter endast en\r\nbordläggning.</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut fattades efter 14 §.)</pre><pre>9 §  Förbud beträffande viss\r\navkodningsutrustning</pre><pre>Föredrogs</pre><pre>konstitutionsutskottets betänkande</pre><pre>1993/94:KU15 Förbud beträffande viss\r\navkodningsutrustning (prop. 1993/94:53).</pre><pre>Anf. 45  HARRIET COLLIANDER (nyd):</pre><pre>Herr talman! Det är fult att använda piratdekodrar\r\nför att ta sig in och se krypterade TV-program utan\r\natt betala för att se TV-programmet. Men om det\r\nfinns något lagstiftningsbehov mot att använda\r\ndekodrar är mycket tveksamt.</pre><pre>I den föreslagna lagen förbjuds tillverkning och\r\nförsäljning av dekoderutrustning, och förbudet\r\nupprätthålls genom straffansvaret fängelse i högst\r\nsex månader. Det är däremot inte förbjudet att\r\nanvända dekodrar.</pre><pre>Det här lagförslaget tycker jag är smått patetiskt. I\r\npropositionen står det att Sverige måste skynda sig\r\natt lagstifta för att inte i europeiska ögon framstå\r\nsom en fristat för brottslig verksamhet. Till saken\r\nhör att Sverige inte har ingått något mellanstatligt,\r\nfolkrättsligt avtal. Problemet har lösts på litet olika\r\nsätt i Europa.</pre><pre>De tunga remissinstanserna, jag kan säga flertalet\r\nremissinstanser, har alltså varit mycket tveksamma.\r\nMan kan lyssna på vad några av dem säger.</pre><pre>Riksåklagaren och juridiska fakultetsnämnden i\r\nStockholm förordar marknadsrättsliga eller\r\nkonkurrensrättsliga åtgärder. De säger också att\r\nrättsväsendet skall belastas enbart med sådant som\r\nframstår som kriminalpolitiskt väsentligt.</pre><pre>Hovrätten över Skåne och Blekinge säger att man\r\nkan använda befintlig lagstiftning och även komma\r\nåt dem som nyttjar dessa dekodrar.</pre><pre>Regionåklagaren i Karlstad säger: Att\r\nkriminalisera förfarande i förvärvsverksamhet som\r\nhos användaren är tillåten är något nytt och inger\r\nbetänkligheter.</pre><pre>Juridiska fakultetsstyrelsen i Uppsala menar att\r\nmöjligheterna att utveckla kodnycklar och koder är\r\npraktiskt taget obegränsade. Därför finns det goda\r\nskäl att inte lagstifta. En lagstiftning skulle också\r\nhämma den tekniska utvecklingen.</pre><pre>Jag ställer mig tillsammans med många andra den\r\nhär frågan: Varför skall vi belasta rättsväsendet\r\nmed oväsentligheter och varför hämma den\r\ntekniska utvecklingen med lagstiftning?</pre><pre>I Europa har man nu försökt att skapa en enhetlig\r\nkrypteringsstandard, Eurocrypt. Det är ett system\r\nmed mycket hög teknisk standard. Man kan alltså\r\nklara det här. Jag tycker att det är tveksamt att man\r\nskall ge ensamrätt till ett sådant här system som\r\nupprätthålls med straffansvar. Ensamrätt innebär\r\nockså monopolbildningar. Det innebär alltså att vill\r\ndu sända, måste du använda Eurocrypt.</pre><pre>Avslutningsvis, herr talman, vill jag i likhet med\r\nmånga remissinstanser säga att det är de sändande\r\nbolagens sak att klara krypteringen, och det kan\r\nman göra med den teknik som finns. Våra\r\nrättsresurser skall användas till väsentligheter.</pre><pre>Herr talman! Jag vill härmed yrka bifall till Ny\r\ndemokratis reservation.</pre><pre>Anf. 46  INGER RENÉ (m):</pre><pre>Herr talman! I betänkandet föreslås en lag om\r\nförbud gällande en viss avkodningsutrustning.\r\nAvkodningen handlar i det här sammanhanget om\r\natt man tar sig in i kodade radio- och TV-program\r\nsom bara är avsedda för dem som har betalat en\r\nsärskild avgift för att ta del av programmen. Man\r\nkan säga, om liknelsen tillåts, att det är ett sätt att\r\ntjuvåka på andras bekostnad.</pre><pre>Förbudet avser olovlig tillverkning, överlåtelse,\r\nuthyrning, installation och underhåll av\r\navkodningsutrustning om detta görs i yrkesmässigt\r\nförvärvssyfte. Det sägs också att åtal skall väckas\r\nendast om det av särskilda skäl är påkallat från\r\nallmän synpunkt.</pre><pre>Skälen till den här lagstiftningen är i stort sett två.\r\nOlaglig avkodning kan vara ett hot mot den\r\nmångfald som är ett mål för regeringens politik på\r\nradio- och TV-området, en mångfald som nu är på\r\ngod väg att genomföras. Det borde självfallet i\r\nförsta hand vara den som erbjuder programvaran\r\nsom också skall skydda programmet från\r\notillbörligt intrång genom effektiva\r\nkodningsmetoder. Men man måste i dag räkna med\r\natt personer med avancerade fackkunskaper kan\r\nbryta igenom företagens skydd. En eventuell\r\nstandardisering av krypteringssystemen gör det\r\nockså lättare för dem som på otillbörligt sätt vill\r\nskaffa sig tillgång till sändningarna. Om allt fler\r\nskaffar sig tillgång till kanaler som är\r\nreklamfinansierade utan att erlägga avgifter\r\nminskar naturligtvis företagets inkomstmöjligheter\r\noch möjligheter att verka. På så sätt får vi en\r\nhotbild när det gäller mångfalden i medierna.</pre><pre>Det andra skälet är att Europarådet 1991 antog en\r\nrekommendation om lagstadgat skydd för kodade\r\ntelevisionstjänster. Det är faktiskt så, Harriet\r\nColliander, att i flertalet av Europas stater finns i\r\ndag sanktionsregler i lagstiftningen av liknande slag\r\nsom den här propositionen och det här betänkandet\r\nföreslår. Det är inte rimligt, menar jag, att Sverige\r\nskall stå utanför och på det sättet vara en fristat för\r\ndenna typ av piratverksamhet.</pre><pre>Jag yrkar bifall till utskottets hemställan.</pre><pre>Anf. 47  HARRIET COLLIANDER (nyd)\r\nreplik:</pre><pre>Herr talman! När det gäller mångfalden, som Inger\r\nRené talar om, har jag en motsatt uppfattning. När\r\nman medverkar till att det blir ett monopol på\r\nkrypteringssidan, innebär det att\r\nabonnemangspriserna kan hållas uppe. Ett sätt\r\nvore att företagen sänkte abonnemangspriset och\r\nfick fler abonnenter. Då blev det inte så frestande\r\natt använda dekodrar. Dekodrar är dyra och\r\nmotsvarar alltså flera års abonnemangskostnad.\r\nHävdandet att mångfalden skulle ta stryk tror jag\r\ninte på.</pre><pre>Det finns ingen analys av de skador som\r\ndekodrarna har orsakat. Det finns ingen\r\nredovisning av omfattningen av hantering med\r\nolovlig dekoderutrustning. Det finns inte heller\r\nnågon redovisning av inkomstbortfallet för vare sig\r\nprogramföretagen eller rättighetsinnehavarna.\r\nKanske Inger René har en sådan analys, som ju\r\nefterlyses också av remissinstanserna.</pre><pre>Anf. 48  INGER RENÉ (m) replik:</pre><pre>Herr talman! Jag kan bara konstatera att\r\nnydemokraterna, Harriet Colliander och jag drar\r\nprecis motsatta slutsatser av samma grundmaterial.\r\nDe slutsatser som redovisas i betänkandet grundar\r\nsig på erfarenheter bl.a. i Europa.</pre><pre>Anf. 49  HARRIET COLLIANDER (nyd)\r\nreplik:</pre><pre>Herr talman! Man har löst problemet på olika sätt\r\ni Europa. Vissa länder har ingen lagstiftning, andra\r\nhar en. Vissa länder har också kriminaliserat\r\nanvändningen av dekodrar. Det kan tyckas att det\r\när rätt omoraliskt att man kan få nyttja sådan\r\nutrustning men inte tillverka den. Man kan ha olika\r\nuppfattningar om det.</pre><pre>Jag tycker att det inte finns någon anledning för\r\nSverige att så att säga rusa åstad och stifta en lag på\r\nså här lösa grunder. Man vet ju faktiskt inte om den\r\nhär lagstiftningen är erforderlig. Jag är av den\r\nuppfattningen att skall man lagstifta, skall det\r\nverkligen finnas grund för det. Man skall inte\r\nanvända rättsresurserna till sådant som inte är\r\nnödvändigt. De skall användas till väsentligheter.</pre><pre>Anf. 50  INGER RENÉ (m) replik:</pre><pre>Herr talman! Harriet Colliander säger att vissa\r\nländer har den här typen av lagstiftning och andra\r\ninte. När jag hastigt och lustigt tittar i propositionen\r\nkan jag inte finna något europeiskt land som inte\r\nhar sådan här lagstiftning. Men man har löst\r\nproblemet på olika sätt. I Danmark t.ex. använder\r\nman sig av marknadsföringslagen. I Sverige har vi\r\ninte ansett att det är möjligt, utan vi får, som de\r\nallra flesta europeiska länder, ha en särskild\r\nlagstiftning på detta område.</pre><pre>Anf. 51  HANS GÖRAN FRANCK (s):</pre><pre>Herr talman! Jag vill mycket kort säga att vi\r\nsocialdemokrater ställer oss bakom\r\nutskottsbetänkandet. Inger René har redan här i\r\ndebatten anfört ett flertal skäl till stöd för\r\nbetänkandet. Jag vill bara markera några punkter.</pre><pre>Det rör sig om en lag som riktar sig mot yrkesmässig\r\ntillverkning och spridning av sådan\r\navkodningsutrustning som gör det möjligt för\r\ninnehavaren av utrustningen att utan betalning --\r\njag vill betona ordet utan -- få tillgång till\r\navgiftsbelagda radio- och TV-program.</pre><pre>Skadeverkningarna är omskrivna i propositionen.\r\nMan säger att detta får betydande skadeverkningar\r\nbl.a. för programföretagen, rättighetsinnehavare,\r\nkonsumenter och staten. Det är också den\r\nerfarenhet som man har i andra länder. Det finns\r\nåtskilligt material som det går att ta del av i denna\r\ndel.</pre><pre>Jag har följt den här frågan som delegat i\r\nEuroparådet. Jag tycker att det var riktigt att här\r\nmarkera Europarådets rekommendation. Det är\r\nbara på en enda punkt som lagförslaget avviker från\r\nEuroparådets rekommendation. Det är i fråga om\r\nimport. I övrigt kriminaliseras allt annat\r\nhandhavande. Jag tror att det kommer att räcka.\r\nMen vi skall naturligtvis följa upp frågan och se om\r\nman även hade behövt ta med importen. För dagen\r\nanser jag det inte nödvändigt.</pre><pre>Det har anförts här nu, vilket inte kommer fram så\r\nmycket i debatten, att detta skulle hota\r\ninformationsfriheten. Jag tycker att Lagrådet på ett\r\nvälgörande sätt har kunnat tala om att så inte är\r\nfallet.</pre><pre>Sammanfattningsvis vill jag säga att det här är ett\r\nlagförslag som det är viktigt att vi ställer oss bakom.\r\nJag vill än en gång markera att det vore ytterligt\r\nolyckligt om Sverige bland alla länder i Europa inte\r\nskulle stifta denna lag. Det här är en viktig fråga av\r\nsamarbete och samordning i Europa.</pre><pre>Anf. 52  HARRIET COLLIANDER (nyd):</pre><pre>Herr talman! Jag hävdar fortfarande att det inte\r\nfinns något bevisat behov av lagstiftning i det här\r\närendet. Hans Göran Franck talar om skador för\r\nföretagen. Det finns inte heller någon analys av\r\nskadorna.</pre><pre>Ett företag som Filmnet, som står omnämnt här,\r\ntycker naturligtvis att den befintliga svenska\r\nlagstiftningen -- som remissinstanserna anser kan\r\nanvändas -- inte kan användas. Jag är litet\r\nförundrad över det skydd som vår svenska\r\nmediemogul åtnjuter i regeringskansliet, hos\r\nSocialdemokraterna och tydligen också hos\r\nvänstern, som inte har reserverat sig i ärendet.</pre><pre>Den person som jag talade om är delägare i\r\nEurocrypt, det system som man tänker göra som\r\nstandard för Europa. Man tillverkar också\r\nparabolantenner med statligt bidrag, man har TV-\r\nstationer och man ingår i TV-reklambolag osv. Så\r\njag förstår inte varför man skall hjälpa till att skapa\r\nytterligare ett monopol som har sådana här\r\nintressen inbakade.</pre><pre>Anf. 53  HANS GÖRAN FRANCK (s):</pre><pre>Herr talman! Det rör sig inte bara om\r\nskadeverkningar för programföretag utan också för\r\nrättighetsinnehavare, konsumenter och staten.\r\nHarriet Colliander borde egentligen kunna inse att\r\nom man får bedriva sådan här verksamhet utan\r\nbetalning, kommer det att innebära\r\nskadeverkningar. Det är uppenbart att så är fallet.\r\nDet finns material både i Sverige och utomlands\r\nsom visar att det här är en behövlig lagstiftning.</pre><pre>Anf. 54  HARRIET COLLIANDER (nyd):</pre><pre>Herr talman! Då får jag be Hans Göran Franck att\r\nlämna mig den konsekvensanalys som ligger till\r\ngrund för denna lagstiftning, en analys som Hans\r\nGöran Franck uppenbarligen har.</pre><pre>Anf. 55  HANS GÖRAN FRANCK (s):</pre><pre>Herr talman! Konsekvensutvärderingen av det här\r\nfår väl anstå tills lagen har varit i kraft en tid. Det\r\nskall naturligtvis göras en analys. Det är viktigt att\r\nfölja upp denna lagstiftning och göra det ordentligt.\r\nJag tycker också -- det vill jag säga som tillägg -- att\r\ndet är viktigt att motiven till den här lagstiftningen,\r\nliksom erfarenheterna från andra länder, blir väl\r\nbelysta, så att man inte skall kunna föra en viss\r\ndemagogisk kampanj mot den här lagstiftningen.\r\nDet är viktigt att man från departementets sida tar\r\nfram bra informationsmaterial och anvisningar som\r\nkan behövas för tillämpningen av lagen.</pre><pre>Överläggningen var härmed avslutad.</pre><pre>(Beslut fattades efter 14 §.)</pre><pre>10 §  Ändringar i trafikskadelagen</pre><pre>Föredrogs</pre><pre>lagutskottets betänkande</pre><pre>1993/94:LU8 Ändringar i trafikskadelagen (prop.\r\n1993/94:71).</pre><pre>Kammaren biföll tredje vice talmannens förslag om\r\natt ärendet skulle avgöras efter endast en\r\nbordläggning.</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut fattades efter 14 §.)</pre><pre>11 §  Ändrade tulltillägg</pre><pre>Föredrogs</pre><pre>skatteutskottets betänkande</pre><pre>1993/94:SkU9 Ändrade tulltillägg (prop.\r\n1993/94:56).</pre><pre>Anf. 56  SVERRE PALM (s):</pre><pre>Herr talman! I och med dagens betänkande nr 9\r\nfrån skatteutskottet fastlägger vi en enighet om att\r\ntulltillägget behövs som sanktionsinstrument för\r\nTullverket.</pre><pre>Bakgrunden till att tulltillägget infördes var ju att\r\ndet förekom omfattande fel och brister i\r\ntulldeklarationerna. Ofta berodde detta på att man\r\nslarvade och på att man inte avsatte tillräckligt med\r\ntid för att upprätta deklarationerna.</pre><pre>I den översyn som Generaltullstyrelsen nu har gjort\r\nmed anledning av ett tidigare beslut i denna\r\nkammare säger man att reglerna om tulltillägg har\r\nfungerat väl och att sanktionerna har haft åsyftad\r\nverkan. Generaltullstyrelsen hävdar också bestämt\r\natt tulltillägget måste bibehållas med i stort sett\r\nnuvarande utformning.</pre><pre>Man föreslår dock två förändringar. Den ena är en\r\nsänkning av uttagsprocenten när det gäller\r\nmervärdesskatt som, om den hade påförts, skulle\r\nha varit avdragsgill. Den andra gäller att\r\nrestitutionsränta skall betalas vid återbetalning av\r\ntulltillägg.</pre><pre>Regeringen går ytterligare ett steg och föreslår att\r\nuttagsprocenten fastställs till 10 % även när det\r\ngäller oriktiga uppgifter som har rättats eller hade\r\nkunnat rättas med ledning av kontrollmaterial som\r\nbifogats tulldeklarationerna.</pre><pre>Vi socialdemokrater har ställt oss bakom dessa\r\nförslag och tillstyrker således propositionen i denna\r\ndel.</pre><pre>Under utskottsbehandlingen har dock\r\nutskottsmajoriteten frångått propositionen.\r\nUtskottet föreslår att riksdagen skall bifalla en\r\nenskild motion om att tulltillägg inte skall utgå på\r\nmervärdesskatt som skulle ha varit avdragsgill om\r\nden hade påförts.</pre><pre>Mot detta har vi reserverat oss, då vi anser att\r\nförslaget om en sänkning av tulltillägget till 10 % är\r\nväl avvägt. Vi anser också att det är viktigt att\r\nuppgifterna även beträffande mervärdesskatt anges\r\ntill rätta belopp. I detta sammanhang vill jag fråga\r\nCarl Fredrik Graf: Behövs det inte noggrannhet när\r\ndet gäller uppgifter om mervärdesskatt?</pre><pre>Herr talman! Jag yrkar bifall till reservationen,\r\nvilket även innebär att jag yrkar bifall till\r\npropositionens förslag i denna del.</pre><pre>Anf. 57  CARL FREDRIK GRAF (m):</pre><pre>Herr talman! Låt mig till att börja med slå fast att\r\nnär det gäller detta betänkande är partierna\r\növerens på samtliga punkter, utom vad gäller\r\nmöjligheten att debitera tulltillägg på\r\nmervärdesskatt när den är avdragsgill för den\r\nskattskyldige.</pre><pre>Min kortfattade argumentation kommer därför att\r\nbegränsa sig till detta avsnitt.</pre><pre>Låt mig först citera ur Generaltullstyrelsens\r\nskrivelse, som finns som en bilaga till\r\npropositionen. Där sägs bl.a. angående\r\nmomsfrågan följande:</pre><pre>''I ett helt övervägande antalet fall sker dock inte\r\nnågot definitivt undandragande av skatten.\r\nUppenbarligen är felet i dylikt fall inte till lika stor\r\nskada för staten som när det finns risk för att en\r\noriktig uppgift leder till att tull eller annan skatt\r\neller avgift definitivt undandras''.</pre><pre>Trots detta kommer Generaltullstyrelsen till\r\nslutsatsen att det bör finnas en sanktionsavgift.</pre><pre>Utskottsmajoriteten har dock tagit intryck av den\r\nkraftiga kritik som under lång tid har funnits ute i\r\nnäringslivet på denna punkt, bland de människor\r\nsom arbetar under dagens förutsättningar.\r\nHuvudinvändningen som jag ser det är att\r\nsanktionen inte står i rimlig proportion till\r\nförseelsen.</pre><pre>Regeringen är också medveten om att dess förslag\r\nom en sänkning av tillägget till 10 % inte heller är\r\nhelt idealiskt. Man aviserar i propositionen att man\r\neventuellt kunde ha varit beredd till ytterligare\r\nnedtrappningar.</pre><pre>Jag drar den slutsatsen av det underlag som\r\npresenterats i detta ärende, att det inte är till stort\r\nmen för staten om riksdagen i dag beslutar att slopa\r\ntulltillägget i de fall vi nu diskuterar.</pre><pre>I den här situationen är det högst rimligt att inte\r\nbara beakta de synpunkter som\r\nGeneraltullstyrelsen framför utan man bör också\r\nbeakta synpunkter från de personer som arbetar\r\nmed att upprätta tulldokumenten. Eftersom det\r\ninte föreligger någon betydande möjlighet att göra\r\nsig förtjänster på att göra avsiktliga fel, tycker jag\r\natt det är relevant att dra den slutsatsen att de flesta\r\nföretag eller deras ombud torde ha gott uppsåt när\r\nde upprättar deklarationerna. Därmed är det min\r\nslutsats att det stora flertalet fel som uppstår är\r\noavsiktliga. Jag återkommer då till att dagens\r\nsanktion, där skattebeloppen ligger till grund för\r\nberäkningen, ej står i proportion till förseelsen. I\r\nannat fall finns det ju förseningsavgifter och\r\nvitesförelägganden att ta till, om man från\r\nmyndighetens sida anser att det är nödvändigt.</pre><pre>Generaltullstyrelsen hävdar visserligen i sin\r\nskrivelse att myndigheten försöker att göra\r\nvälvilliga tolkningar, men icke desto mindre sker\r\ndessa lokalt. Det gör att tillämpningen kan variera\r\npå olika håll i landet.</pre><pre>En annan del av förslaget innebär att ränta skall\r\nlämnas vid återbetalning av tulltillägg eller\r\nförseningsavgift. Detta borde ha varit en\r\nsjälvklarhet sedan länge. Men man kan då fråga sig\r\nhur det förhåller sig om myndigheten gör fel som är\r\natt hänföra till den mänskliga faktorn. Vilken\r\nsanktion drabbar myndigheten i dessa fall? Jag gör\r\nden bedömningen att dagens förslag från utskottet\r\ninnebär att det skapas en rimlig balans mellan\r\nförseelse och sanktion samt mellan myndighet och\r\nföretag i det avseende som vi nu talar om. Därför,\r\nherr talman, yrkar jag bifall till hemställan i\r\nutskottets betänkande.</pre><pre>Anf. 58  SVERRE PALM (s):</pre><pre>Herr talman! Carl Fredrik Graf framför inte\r\nGeneraltullstyrelsens hela argumentation. Han\r\nhåller sig till det som passar honom. Vi är väl\r\nmedvetna om att den del som är avlyftbar inte\r\ninnebär någonting för staten när det gäller\r\nminskade intäkter. Men vi skall ju behandla de\r\ndeklarationsskyldiga lika. Här finns också sådana\r\nsom inte har avlyftbar moms, och följaktligen\r\nbehandlas de på ett annat sätt. Sedan finns det\r\nmöjligheter till likviditetsvinster och räntevinster,\r\noch det rör sig om ganska stora belopp i dessa\r\nsammanhang.</pre><pre>Detta beslut innebär att den som är laglydig\r\nkommer i en sämre situation än den som slarvar\r\neller lämnar oriktiga uppgifter.</pre><pre>Anf. 59  CARL FREDRIK GRAF (m):</pre><pre>Herr talman! När Sverre Palm sade ''vi'' funderade\r\njag om han menade Generaltullstyrelsen eller\r\nsocialdemokraterna. Men det spelar kanske mindre\r\nroll i detta sammanhang.</pre><pre>Jag återkommer till att det alltid finns möjligheter\r\natt utdöma vite i de fall där myndigheten anser att\r\nen felaktighet har blivit begången. Processen blir\r\nvisserligen litet mera komplicerad, men jag är inte\r\nsäker på att det nödvändigtvis är en nackdel,\r\neftersom det samtidigt stärker den enskildes\r\nmöjligheter. Det blir då en rättslig prövning och\r\ninte en ensidig myndighetsprövning, där den\r\nenskilde företagaren har begränsade möjligheter\r\natt agera. Därför tycker jag inte att Sverre Palms\r\nargument om att det inte blir lika förhållanden\r\nväger särskilt tungt mot bakgrund av att det finns\r\nandra sanktionsmöjligheter i allvarliga fall.</pre><pre>Det finns inte några stora likviditetsvinster att göra\r\ngenom dessa transaktioner. Därför finns det inte\r\nheller anledning att ha kvar tulltillägget.</pre><pre>Anf. 60  SVERRE PALM (s):</pre><pre>Herr talman! Nu har jag förstått att man genom\r\ndetta förslag vill lägga ytterligare arbete på Tullen.\r\nAtt sköta förundersökning innebär ytterligare\r\narbete för åklagare. Det är det som man vill att\r\ndetta beslut skall leda till.</pre><pre>Anf. 61  CARL FREDRIK GRAF (m):</pre><pre>Herr talman! Jag tror att Sverre Palm misstolkar\r\nmig på den punkten. Det ytterligare arbete som\r\ndetta innebär kan samtidigt medföra att företagen\r\nfår en starkare ställning i de enklare fall som har\r\ndiskuterats och kritiserats. Det tycker jag är\r\nönskvärt. I allvarligare fall blir det rättslig\r\nprövning, och då blir det ett utslag. Detta gör att\r\ndet här förslaget i högsta grad har relevans.</pre><pre>Överläggningen var härmed avslutad.</pre><pre>(Beslut skulle fattas efter 14 §.)</pre><pre>12 §  Kroppsvisitation och kroppsbesiktning,\r\nm.m.</pre><pre>Föredrogs</pre><pre>justitieutskottets betänkande</pre><pre>1993/94:JuU7 Kroppsvisitation och\r\nkroppsbesiktning, m.m. (prop. 1993/94:24).</pre><pre>Anf. 62  KARL GUSTAF SJÖDIN (nyd):</pre><pre>Herr talman! Jag skall inledningsvis anföra Ny\r\ndemokratis principiella inställning till\r\njustitieutskottets betänkande 1993/94:JuU7\r\nangående kroppsvisitation och kroppsbesiktning.</pre><pre>Regelverket kring tvångsmedlen husrannsakan,\r\nkroppsvisitation och kroppsbesiktning utgör, trots\r\nsvårtillgänglighet och det i vissa fall föreliggande\r\nbehovet av förändringar, ett ganska väl fungerande\r\nsystem.</pre><pre>Enligt Ny demokratis mening skulle de största\r\nenskilda reformerna på detta område vara dels\r\nvidgade möjligheter att inleda förundersökning\r\ngenom att inte kräva alltför konkreta\r\nbrottsmisstankar, dels ändrade\r\nbeslutsbefogenheter som ger de enskilda\r\npolismännen ökade möjligheter och ökat ansvar.\r\nGenom dessa förändringar skulle lagstiftningen i\r\nsjälva verket anpassas till hur det inte sällan går till\r\ni praktiken. Det skulle även öka möjligheten för ett\r\nframgångsrikt polisarbete inom lagens ram utan att\r\nrättssäkerheten skulle bli försämrad på något\r\navgörande sätt. Parallellt med dessa ändringar och\r\nökade befogenheter borde självfallet införas en\r\nökad utbildning, kunskapskontroll och\r\ndokumentation.</pre><pre>Mot ökade befogenheter anförs regelmässigt\r\nargumentet att det är ett allvarligt ingrepp i den\r\npersonliga integriteten. Dessa resonemang kring\r\nden personliga integriteten fungerar ofta som ett\r\n''rött skynke'' för poliser. Enligt min mening\r\nförefaller en del av de straffprocessuella reglerna ta\r\nför stor hänsyn till den misstänktes eller\r\nordningsstörande personens integritet, på\r\nbekostnad av övriga samhällsmedborgares\r\nintegritet.</pre><pre>Den som anför att det i de stora sammanhangen\r\ninte spelar någon större roll vad den enskilde\r\npolisen eller åklagaren upplever eller tycker saknar\r\nverklighetsförankring. Samhället måste föra en\r\ndebatt om vilka integritetshänsyn som är rimliga,\r\nt.ex. gentemot ''yrkesbrottslingar''. I denna debatt\r\nmåste även enskilda samhällsmedlemmar komma\r\ntill tals som motvikt till ''yrkestyckarna'', t.ex.\r\njurister. Av dessa förefaller en del att ha fixerats vid\r\ntanken att en integritetskränkning är det värsta\r\ntänkbara som samhället kan utsätta sina\r\nmedborgare för. En sådan debatt torde i längden\r\nöka förståelsen för att man måste tolerera att vissa\r\nenskilda brott kanske inte går att klara upp och att\r\nvissa inte kan dömas skyldiga.</pre><pre>Men debatten kan ibland också leda till ändrade\r\nregler. Politiker måste därför tillåta denna debatt,\r\nmen också stå emot illa övertänkta förslag och inta\r\nen ledande ställning, till värn för rättssäkerhetens\r\noch ytterst demokratins principer, vilket även kan\r\ninnebära ökade polisiära befogenheter.</pre><pre>Så länge reglerna har sin grund i ett demokratiskt\r\noch rättstänkande samhälle skall de enligt Ny\r\ndemokratis mening följas. Om behov av\r\nförändringar föreligger skall inom rättsapparaten\r\nverksamma myndigheter påtala detta som en del i\r\nden politiska processen. Om staten, genom\r\nmyndigheterna, inte följer sina egna regler, torde\r\nrespekten för dessa vackla och endast kunna\r\nupprätthållas med extremt repressiva åtgärder. Det\r\nförefaller i nuläget som ett fjärran scenario. Men\r\nhistorien bör ha lärt oss att allt är möjligt, varför de\r\nproblem som uppstår inom ämnesområdet måste\r\ndiskuteras och behandlas på ett seriöst sätt.</pre><pre>Herr talman! Beträffande ytlig kroppsvisitation av\r\nkvinnor finns enligt Ny demokratis mening inget\r\ntillräckligt stark skäl för att inte tillåta en manlig\r\npolis att genomföra en ytlig kroppsvisitation av en\r\nkvinna, motsvarande vad som sker vid visitation\r\nenligt 19 § polislagen. Detta borde i varje fall vara\r\ntillåtet vid fara i dröjsmål. Att i dessa lägen tvingas\r\natt frihetsberöva en kvinna för transport till annan\r\nplats, med eventuell ytterligare väntetid där i\r\navvaktan på en kvinnlig tjänstemans ankomst,\r\nförefaller inte vara rimligt. Frågan är om inte den\r\nenskilde polismannen själv borde få fatta beslut om\r\nen sådan ytlig kroppsvisitation, även om det inte\r\nföreligger fara i dröjsmål, förutsatt att åtgärden\r\ndokumenteras.</pre><pre>Herr talman! Mom. 2 behandlar kroppsvisitation\r\nför att hindra klotter. I proposition 1987/88:143\r\nfanns förslag om kroppsvisitation beträffande\r\nklotter att införas i polislagen. Det fanns en hel del\r\nförslag från justitieutskottet, kompletterade med\r\nmöjligheten att i andra hand tillgripa fullständig\r\nkroppsvisitation. Det är synd att inte det nuvarande\r\njustitieutskottet tog ställning för detta.</pre><pre>I utskottets förslag anfördes följande: ''En\r\npolisman får företa ytlig kroppsvisitation för att\r\nsöka efter föremål som är ägnade att användas som\r\nhjälpmedel vid brott som innefattar skada på\r\negendom, om det finns anledning att anta att någon\r\nmedför ett sådant föremål som kan förklaras\r\nförverkat enligt 36 kap. 3 § brottsbalken och att\r\nföremålet behöver tas om hand för att avvärja\r\nbrott.'' ''Om en ytlig kroppsvisitation enligt tredje\r\nstycket ger särskild anledning att anta att den som\r\nåtgärden avser innehar ett sådant föremål som i det\r\nstycket sägs, får polismannen kroppsvisitera i den\r\nutsträckning det behövs.''</pre><pre>Jag skall ta ett exempel. Kalle, en känd klottrare,\r\nåker in till stan. En kvarterspolis, som mycket väl\r\nkänner Kalle, ser honom. Han måste vänta tills han\r\nser Kalle åstadkomma skadan genom användandet\r\nav sprejflaskan. Därefter får han ingripa. Detta är\r\ninte effektivt. Det är inte heller humant att på detta\r\nsätt lösa problemen. Det vore bättre om\r\npolismannen fick gå fram till Kalle. Han kanske\r\nvägrar att ta fram sprejflaskorna, men genom att\r\ndet putar ut från rockfickorna kan det konstateras\r\natt han har flaskorna. Från brottspreventiv\r\nsynpunkt vore det rimligt -- och dessutom bra för\r\nKalle -- att förhindra honom att begå det här brottet\r\ngenom att göra visitation och eventuellt öppna\r\njackan och ta fram sprejburken. Det är på det viset\r\npolisen rent praktiskt skall arbeta i brottspreventivt\r\nsyfte.</pre><pre>Herr talman! Beträffande det sista momentet när\r\ndet gäller tvångsmedicinering finns ett problem ute\r\ni samhället. Det gäller de s.k. sväljarproblemen.\r\nNarkotika sväljs ner, förvarad i olika förpackningar\r\ni matsäcken.</pre><pre>Justitiedepartementet har gjort en inventering av\r\ndessa frågor, bl.a. hos Tullen, Polisen,\r\nåklagarväsendet, kriminalvården och\r\nSocialstyrelsen. Vid dessa samtal har framkommit\r\natt sväljaren skapar problem av skiftande natur\r\ninom de olika verksamhetsområdena. I\r\npropositionen har man inte tagit ställning i denna\r\nfråga. Det vore rimligt att ge regeringen till känna\r\natt Polisrättsutredningen bör ges direktiv att ta upp\r\nfrågorna till behandling och därefter återkomma\r\nmed förslag.</pre><pre>Anf. 63  GÖTHE KNUTSON (m):</pre><pre>Herr talman! Jag vill först säga att det i detta ärende\r\nhar gjorts mycket noggranna avväganden. Det är\r\nangeläget att säga det med anledning av den motion\r\nsom har väckts av Ny demokrati, de reservationer\r\nsom Ny demokrati har lagt fram i utskottet och den\r\nplädering som har gjorts av Ny demokratis\r\nföreträdare K G Sjödin.</pre><pre>Det kan låta bestickande att falla till föga för den\r\nargumentationen. Men utskottet har, som sagt,\r\ngjort mycket noggranna överväganden och kommit\r\nfram till det ställningstagande som finns i\r\nbetänkande 1993/94:JuU7. Betänkandet handlar\r\nom kampen mot narkotika. Regeringspartierna är\r\nmycket angelägna om att på alla sätt bekämpa\r\nnarkotikan, däribland att stoppa insmugglingen av\r\nnarkotika i vårt land och insmugglingen av\r\nnarkotika på fängelserna.</pre><pre>Det föreligger alltså ett regeringsförslag som grund\r\nför det här. Det föreslås nya definitioner av\r\nbegreppen kroppsvisitation och kroppsbesiktning\r\noch nya regler angående restriktioner för häktade.</pre><pre>Herr talman! Jag vill yrka bifall till\r\njustitieutskottets hemställan, och avslag på\r\nsamtliga reservationer som föreligger. I anslutning\r\ntill K G Sjödins plädering vill jag läsa vad som\r\nframhålls i betänkandet avseende\r\nintegritetsskyddet: ''I 2 kap. 6 § regeringsformen\r\n(RF) finns det grundläggande skyddet för\r\nmedborgarna mot kroppsliga ingrepp från det\r\nallmännas sida. Detta grundlagsskydd bildar\r\nutgångspunkt för utformningen av bestämmelserna\r\nom kroppsvisitation och kroppsbesiktning.\r\nBegränsningar i grundlagsskyddet får endast ske\r\ngenom lag.''</pre><pre>En av Ny demokratis reservationer handlar om\r\nytlig kroppsvisitation av kvinnor. Man föreslår ett\r\nbetydligt mer långtgående\r\nkroppsvisitationsbegrepp än vad utskottet har\r\nkunnat gå med på. I den gällande ordningen i\r\nrättegångsbalken får kroppsvisitation av kvinnor\r\ninte verkställas eller bevittnas av andra än kvinna,\r\nläkare eller legitimerad sjuksköterska. I denna del\r\nföreslås ingen ändring i regeringens proposition.</pre><pre>I vissa lagar, t.ex. i den om anstaltsvård, finns\r\ndärutöver regler som tillåter att män undersöker\r\nkvinnors väskor, och liknande. Enligt regeringens\r\nförslag finns det ett fortsatt behov av sådana\r\nundantagsregler. I utskottet anser vi att de får\r\nräcka, och ställer helt upp på regeringens förslag i\r\nalla delar.</pre><pre>Jag citerar ur betänkandet ett stycke där\r\nreservationen från Ny demokrati avvisas: ''För att\r\nuppnå en enhetlig begreppsbildning föreslås i\r\npropositionen en generell reglering i RB av\r\nundersökning av medhavda föremål, t.ex. väskor.\r\nInnebörden av detta förslag är att alla föremål som\r\nnågon har med sig skall få undersökas av såväl\r\nkvinnor som män. Däremot skall, enligt förslaget,\r\nallt som den undersökte bär på sig fortfarande\r\nomfattas av huvudregeln.''</pre><pre>När det gäller yrkandet i Ny demokratis motion\r\nsom återkommer i reservationen, konstaterar\r\nutskottet först och främst att begreppet ytlig\r\nkroppsvisitation inte förekommer i\r\nrättegångsbalken. Någon särskild reglering av mäns\r\nrätt att genomföra ytlig kroppsvisitation av kvinnor\r\nerfordras alltså inte, konstaterade vi i utskottet.\r\nUtskottet tillägger också att en ytlig\r\nkroppsvisitation kan upplevas som mycket\r\nintegritetskränkande. Det finns således flera skäl\r\natt ta avstånd från det förslag som Ny demokrati\r\nlägger fram.</pre><pre>Herr talman! Låt mig så beröra den reservation som\r\nhandlar om klotter. Det är ett gammalt ärende. Det\r\nkom upp i riksdagen för cirka fem år sedan, framför\r\nallt därför att Stockholms Lokaltrafiks\r\ntunnelbanevagnar blev väldigt nerklottrade,\r\nspeciellt invändigt. Det gjordes också stor åverkan.\r\nFöreträdare för Stockholms Lokaltrafik krävde\r\nvittgående åtgärder, dvs. att visitation genast skulle\r\nbli tillåten. De uppvaktande från Stockholms\r\nLokaltrafik ville ha rätt att gå fram till vem som\r\nhelst som kunde tänkas bära på sig sprejburkar och\r\ngenomföra en visitation och beslagta burkar utan\r\natt vederbörande hade gjort sig skyldig till\r\nnågonting och utan så starka misstankar som vi\r\nnormalt i svenskt rättsväsende anser erforderliga.</pre><pre>I proposition 1987/88:143 om ändring i\r\nbrottsbalken m.m. -- det påpekade också Karl\r\nGustaf Sjödin -- fanns en bestämmelse om\r\nförverkande av föremål som kan användas såsom\r\nhjälpmedel vid bl.a. skadegörelse. I propositionen\r\nföreslogs att en regel om kroppsvisitation skulle\r\ninföras i polislagen, enligt vilken polisen, under\r\nvissa förutsättningar, i brottsförebyggande syfte\r\nskulle ges rätt att söka efter sådant föremål.</pre><pre>Justitieutskottet tillstyrkte förslaget i regeringens\r\nproposition om en förverkansregel. Samtidigt\r\navstyrkte utskottet förslaget om kroppsvisitation\r\nunder hänvisning till det starka skydd som bör\r\nfinnas för den kroppsliga integriteten. Jag kan\r\nkonstatera -- och det kan alla göra som har tillgång\r\ntill betänkandet -- att justitieutskottet härvidlag\r\ninte har ändrat mening.</pre><pre>Jag vill sedan övergå till reservationen om\r\ntvångsmedicinering. I propositionen sägs att med\r\nkroppsbesiktning avses undersökning av kroppens\r\nyttre och inre samt tagande av prov från kroppen\r\noch undersökning av sådana prov. I Ny demokratis\r\nmotion föreslås att begreppet kroppsbesiktning\r\nskall omfatta även åtgärder i form av medicinering\r\nmed kräkmedel samt magpumpning. Detta\r\npläderade Karl Gustaf Sjödin för alldeles nyss.</pre><pre>I betänkandet hänvisas till en promemoria om\r\nändrade regler för kroppsvisitation. Enligt denna\r\npromemoria skulle man kunna vidta sådana\r\nåtgärder som Ny demokrati föreslår. Men under\r\nremissbehandlingen påtalades från flera håll att\r\ntvångsmedicinering går utöver vad som kan anses\r\nvara tillåtet med hänsyn till det kroppsliga\r\nintegritetsskyddet i regeringsformen. Detta skydd\r\när alltså grundlagsfäst. Jag finner anledning att\r\nunderstryka detta i denna debatt.</pre><pre>Att utsätta någon för tvångsmedicinering är ett\r\nmycket allvarligt ingrepp i den kroppsliga\r\nintegriteten. Mycket starka skäl krävs för att i\r\nrättegångsbalken införa en sådan möjlighet,\r\nkonstaterr utskottet. Enligt justitieministern måste\r\nvid en sådan bedömning brottsbekämpande\r\neffektivitetshänsyn träda tillbaka. Något förslag om\r\ntvångsmässig medicinering lades därför inte fram i\r\npropositionen. Justitieutskottet delar regeringens\r\nuppfattning. Slutligen vill jag peka på att frågor om\r\nsamtycke i samband med tvångsmedelsanvändning\r\nför närvarande utreds av Polisrättsutredningen.</pre><pre>Med detta, herr talman, yrkar jag bifall till\r\nutskottets hemställan och avslag på samtliga\r\nreservationer.</pre><pre>Anf. 64  KARL GUSTAF SJÖDIN (nyd):</pre><pre>Herr talman! Först yrkar jag bifall till våra\r\nreservationer 2 och 3 i betänkandet. Jag glömde\r\nnämligen att göra det i mitt huvudanförande.\r\nGivetvis står vi bakom samtliga våra reservationer.\r\nAv tidsskäl yrkar jag dock bifall, som sagt, endast\r\ntill nyss nämnda reservationer.</pre><pre>Beträffande det Göthe Knutson avslutningsvis sade\r\nom regeringens inställning och om vad som skulle\r\nstå tillbaka vill jag säga att jag hoppas att han\r\nupprepar vad han sade. Det lät litet besynnerligt för\r\natt komma från en moderat riksdagsman.</pre><pre>När det gäller ytlig kroppsvisitation av kvinnor kan\r\njag säga att Polisen har ett gott anseende och\r\nomdöme. Vid vissa tillfällen kan dock misstag ha\r\nskett, därför att olika poliser har varit övernitiska.</pre><pre>Läkare, kvinnor och legitimerade sjuksköterskor\r\nfår alltså göra en ytlig kroppsvisitation. Jag har\r\nföreslagit att begreppet legitimerad polis införs.\r\nKanske kan man därmed lösa en del problem i den\r\ndelen. Det finns ju legitimerade sjuksköterskor\r\nsom är män.</pre><pre>Så några ord om klottret. Det är av omsorg om\r\nKalle, och då rent brottspreventivt, som man inte\r\nskall vänta tills Kalle begår en kriminell handling\r\noch kommer med i rullorna som en kriminell\r\nperson. Jag tycker att det vore humant att försöka\r\nplocka av Kalle sådana här saker innan han begår\r\nbrott. Så ser jag rent praktiskt på detta. Vi i Ny\r\ndemokrati ser ofta till verksamhetsnyttan när det\r\ngäller olika företeelser i samhället.</pre><pre>Sedan till problemet med de s.k. sväljarna.\r\nRegeringen bör, som det står i reservation nr 3 från\r\noss, ge Polisrättsutredningen utvidgade direktiv att\r\nse över de här frågorna, för det här är definitivt ett\r\nproblem som måste diskuteras. Det gäller då inte\r\nbara Polisen utan också Tullen, kriminalvården och\r\nSocialstyrelsen.</pre><pre>Anf. 65  GÖTHE KNUTSON (m):</pre><pre>Herr talman! Karl Gustaf Sjödin tillförde väl inte\r\nsärskilt mycket nytt. Därför skall jag spara litet tid\r\nåt kammaren.</pre><pre>Jag går i stället in på något som jag faktiskt glömde\r\ni mitt huvudanförande. Det gäller klottret och\r\nStockholms Lokaltrafiks krav på långtgående\r\nåtgärder. Detta har föranlett ett väsentligt förslag\r\nfrån regeringen och ytterligare ett förslag, vilket\r\ndock avvisats. Jag nämnde den saken tidigare.</pre><pre>Det har nämligen visat sig att Stockholms\r\nLokaltrafik radikalt lyckats minska klottret och\r\nvandaliseringen i sina tunnelbanevagnar. Detta var\r\nmöjligt utan att regeringen och riksdagen behövde\r\ngenomföra den utomordentliga skärpning som man\r\nfrån SL:s sida trodde var nödvändig. Man började\r\nnämligen med att låsa vagnar som på natten inte var\r\ni trafik. Detta var ett bra initiativ. Dessutom\r\nanvände man sig av en och annan vakt vid vissa\r\ntider på dygnet. Detta har varit utomordentligt\r\nlönsamt, eftersom vandaliseringen kostat väldigt\r\nmycket pengar.</pre><pre>Det här är exempel på att åtgärder kan vidtas utan\r\natt man går in på den medborgerliga, mänskliga,\r\nintegriteten så långt som det ibland föreslås.</pre><pre>Beträffande klottrarna konstaterar jag följande.\r\nKarl Gösta Sjödin exemplifierade med pojken\r\nKalle. Jag vill gärna göra tillägget att det\r\nförekommer debatter här och var i våra större och\r\nmedelstora städer om att man skall legitimera\r\nklottrarna. Personligen anser jag att det är mycket\r\ndiskutabelt. För att bli legitimerad klottrare måste\r\nman ju börja någonstans. Kanske börjar man i\r\nsmyg med sina sprejburkar. Så småningom skall en\r\nkommunal myndighet av allt att döma avgöra\r\nhuruvida vederbörande -- Kalle eller någon\r\nannan -- kan legitimeras. Kanske har vederbörande\r\ninte nått upp till erforderlig kunskapsnivå. Sålunda\r\nfår denna person finna sig i att ha hamnat utanför\r\ndet här speciella yrkesskrået.</pre><pre>Anf. 66  KARL GUSTAF SJÖDIN (nyd):</pre><pre>Herr talman! Vi skall kanske inte fortsätta\r\ndiskussionen om just Kalle.</pre><pre>Jag fäste mig vid det som Göthe Knutson citerade\r\nbeträffande narkotikan och tvångsmedicineringen,\r\nnämligen att det i propositionen anförs att ''mycket\r\nstarka skäl krävs för att i RB införa en sådan\r\nmöjlighet''. Vidare sägs det i betänkandet: ''Enligt\r\ndepartementschefen måste vid en sådan bedömning\r\nbrottsbekämpande effektivitetshänsyn träda\r\ntillbaka.'' Detta uttalande kommer från en\r\ndepartementschef som är moderat. Göthe\r\nKnutsson, också moderat, upprepar detta.</pre><pre>Kravet på ''starka skäl'' är, tycker jag, med all\r\nönskvärd tydlighet uppfyllt. Dagligen kan vi i\r\ntidningar -- det förekommer t.o.m. direktreportage\r\ni Aktuelltsändningar i TV -- läsa om personer som\r\nhar fullt med sådana här saker i sina magar. Det\r\nmedför dock orimliga kostnader att så att säga sitta\r\noch vänta på att de här föremålen kommer ut den\r\nnaturliga vägen. Ibland är det fråga om så mycket\r\nnarkotika, främst heroin, att det föreligger en\r\nhälsorisk. Jag menar alltså att det finns ytterst\r\nstarka skäl som talar för vad som här föreslagits.</pre><pre>Anf. 67  GÖTHE KNUTSON (m):</pre><pre>Herr talman! Förnuftet regleras inte av en viss\r\npartitillhörighet. Vi moderater anser oss ha en\r\nmycket förnuftig politik. I det här fallet har det,\r\nsom jag tidigare sagt, gjorts utomordentligt\r\nnoggranna överväganden från justitieministerns,\r\nJustitiedepartementets och justitieutskottets sida. I\r\nutskottet instämmer man i vad justitieministern och\r\nregeringen har sagt.</pre><pre>Som Karl Gustaf Sjödin själv konstaterar kan man\r\nhålla kvar de misstänkta knarksmugglarna. Förr\r\neller senare kommer ju det knark som svalts att\r\nlämna kroppen.</pre><pre>Jag påpekar ännu en gång, herr talman, att\r\nPolisrättsutredningen i år har fått tilläggsdirektiv,\r\n1993:33. Det handlar då om\r\ntvångsmedelsanvändning. Den slangning som Ny\r\ndemokrati vill införa är just ett tvångsmedel. Det\r\nkommer kanske väl övervägda förslag och då kan\r\nden här frågan kanske tas upp på nytt.</pre><pre>Anf. 68  KARL GUSTAF SJÖDIN (nyd):</pre><pre>Herr talman! Det är bra, som Göthe Knutson sade,\r\natt dessa frågor är under beredning och att vi senare\r\nkanske får tillfälle att ta upp dem till debatt.</pre><pre>Överläggningen var härmed avslutad.</pre><pre>(Beslut fattades efter 14 §.)</pre><pre>13 §  Riksdagens revisorers förslag angående\r\npolisen</pre><pre>Föredrogs</pre><pre>justitieutskottets betänkande</pre><pre>1993/94:JuU8 Riksdagens revisorers förslag\r\nangående polisen (försl. 1993/94:RR2).</pre><pre>Anf. 69  BRITTA BJELLE (fp):</pre><pre>Herr talman! Vi skall nu behandla justitieutskottets\r\nbetänkande om riksdagens revisorers förslag\r\nangående polisen. Riksdagens revisorer har\r\ngranskat polisorganisationen. Granskningen har\r\ndels haft en övergripande karaktär, dels en\r\ninriktning mot den lokala nivån.</pre><pre>Revisorernas intresse har gällt styrningsfrågor,\r\nstrukturfrågor och effektivitetsfrågor. Revisorernas\r\ngenomgång har i många stycken varit kritisk.\r\nKritiken har utmynnat i bl.a. ett förslag till en\r\nlångsiktig översyn av polisväsendets struktur.</pre><pre>Med anledning av revisorernas förslag har fyra\r\nmotioner väckts. En av dem har väckts av\r\nSocialdemokraterna. Man pekar där på att det\r\nunder senare tid har genomförts flera förslag som\r\nrört polisens organisation och att det därför finns\r\nskäl att tillsätta en parlamentarisk kommitté som\r\nskall få i uppgift att i ett sammanhang se över\r\npolisens framtida organisation och verksamhet.</pre><pre>Bakgrunden till motionen är bl.a. de förändringar\r\nsom riksdagen beslutat om under 1980-talet. De har\r\ngått ut på att decentralisera verksamheten och\r\nstärka den lokala demokratiska förankringen.</pre><pre>1980-talets decentraliseringsreform har fullföljts\r\nunder 1990-talet. Till nya reformer hör införandet\r\nav länspolismästarmodellen i alla län, ett nytt\r\nbudgetsystem med ramanslag och målstyrning\r\nliksom en ökning av inriktningen mot förebyggande\r\npolisverksamhet och ökad synlighet. Nämnas kan\r\nockså de nya riktlinjerna för trafikpolisens\r\nverksamhet.</pre><pre>Men det är inte bara nya reformer som berör\r\npolisen. Här måste enligt min mening också\r\nredovisas förra höstens uppgörelse mellan\r\nregeringen och Socialdemokraterna som gick ut på\r\natt ålägga polisen att spara 500 miljoner kronor\r\ninom en treårsperiod.</pre><pre>I den decentraliserade polisorganisation som vi nu\r\nhar är det länsstyrelserna som har fått regeringens\r\nuppdrag att genomföra besparingskravet. För att\r\nklara detta har länsstyrelserna fått befogenhet att\r\nbestämma om förändrad indelning av\r\npolisdistrikten.</pre><pre>Som ett led i reformarbetet uppdrog regeringen i\r\njuni 1992 till Rikspolisstyrelsen att genomföra en\r\növersyn av den egna organisationen. I direktiven\r\ningick att belysa behovet av förändringar av den\r\ncentrala polisorganisationen. Det skulle ske mot\r\nbakgrund av den förändrade roll och det ökade\r\nansvar som landets länsstyrelser fått på\r\npolisområdet.</pre><pre>I mars 1993 överlämnade Rikspolisstyrelsen sin\r\nrapport till regeringen. I maj 1993 uppdrog\r\nregeringen åt hovrättspresidenten Håkan Winberg\r\natt göra vissa kompletteringar till den\r\norganisationsöversyn om Rikspolisstyrelsen\r\ngenomfört. Håkan Winberg har bl.a. i sin utredning\r\nföreslagit en tydligare åtskillnad mellan\r\nverksledning och operativa funktioner på central\r\nnivå. På det sättet menar Winberg att det skapas\r\nbättre förutsättningar för en effektiv tillsyn av\r\nRikskriminalpolisen och Säkerhetspolisen.</pre><pre>Utredningarna kring den centrala\r\npolisorganisationen har medfört en viss turbulens.\r\nUtredningarna är nu ute på remiss. För att nå så\r\nstor enighet som möjligt sade justitieministern den\r\n11 november här i kammaren, när hon gav\r\ninformation från regeringen om polisfrågor, att hon\r\nför sin del var beredd att tillsätta en parlamentarisk\r\nberedning för att bereda organisationsförslagen.\r\nHon angav vid detta tillfälle att den\r\nparlamentariska beredningen också skulle studera\r\noch utvärdera pågående rationaliseringsarbete på\r\nlokal och regional nivå.</pre><pre>Utskottet, som är enigt i sitt ställningstagande,\r\nanser i likhet med justitieministern att det är\r\nangeläget att beslut om större förändringar av den\r\ncentrala polisorganisationen fattas i största möjliga\r\nsamförstånd. De förslag som lagts fram beträffande\r\nRikspolisstyrelsen bör därför enligt vår mening få\r\nen fortsatt beredning inom ramen för en\r\nparlamentarisk utredning.</pre><pre>I utskottet gör vi samma bedömning som\r\njustitieministern. Det förändringsarbete som sker\r\npå regional och lokal nivå bör också bli föremål för\r\nutvärdering. Vi anser det både lämpligt och\r\nönskvärt att detta utvärderingsarbete görs av den\r\nparlamentariska utredning som utskottet förordar.</pre><pre>Samtidigt som utskottet förordar en parlamentarisk\r\nutredning för förankring av lösningen av frågan om\r\nden centrala polisorganisationen vill vi understryka\r\natt det påbörjade förändringsarbetet inom polisen\r\ninte får avstanna. Det är särskilt angeläget eftersom\r\nde beslutade besparingarna inom polisen inte går\r\natt genomföra utan det omvandlingstryck som\r\nförändringsarbetet leder till.</pre><pre>Eftersom ett enhälligt utskott beslutat att förorda\r\nen parlamentarisk utredning har vi kommit fram till\r\natt det inte nu finns skäl att pröva de förslag som\r\nriksdagens revisorer har lagt fram beträffande\r\npolisen. Inte heller har vi funnit skäl att ta några\r\ninitiativ i anledning av de övriga motioner som\r\nväckts i detta ärende. Jag yrkar därför avslag på\r\nriksdagens revisorers förslag och avslag på\r\nmotionerna samt bifall till utskottets förslag.</pre><pre>Anf. 70  LARS-ERIK LÖVDÉN (s):</pre><pre>Herr talman! Detta betänkande har föregåtts av en\r\nganska omfattande debatt och då särskilt med\r\nanledning av att regeringen tog sig före att tillsätta\r\nen särskild utredningsman, Håkan Winberg, för att\r\nse över den centrala polisorganisationen. Eller som\r\nordföranden i justitieutskottet Britta Bjelle säger:\r\ngöra vissa kompletteringar till Rikspolisstyrelsens\r\nutredning.</pre><pre>Det var naturligtvis inte bra att regeringen tillsatte\r\nen utredningsman som fick detta uppdrag. Det var\r\ninte heller bra att regeringen hade ambitionen att\r\nsnabbt trumfa igenom Håkan Winbergs förslag\r\nutan föregående remissbehandling och utan att\r\nparlamentariskt förankra frågan. Frågor som rör\r\nden centrala polisorganisationen och polisen i sin\r\nhelhet är av tradition frågor som vi i Sverige\r\nförsöker att parlamentariskt bli eniga om. Det är\r\nviktigt att vi upprätthåller den traditionen.</pre><pre>Jag har på flera punkter sakliga erinringar mot\r\nHåkan Winbergs förslag om att inte låta\r\nRikspolisstyrelsen -- eller Polisverket, som han\r\nkallar den kommande organisationen -- ha direkt\r\nledningsansvar för Rikskriminalens och\r\nSäkerhetspolisens verksamhet. Men den debatten\r\nbehöver vi inte ta i dag, eftersom utskottet i enighet\r\nhar kommit fram till att en parlamentarisk\r\nutredning bör tillsättas för att se över den centrala\r\npolisorganisationen.</pre><pre>Men utskottet går i utskottsbetänkandet ett steg\r\nlängre. Vi säger att det är betydelsefullt att nu\r\nockså utvärdera och dra slutsatser av det\r\nförändringsarbete som sker lokalt av den lokala\r\npolisorganisationen. Jag känner en stark oro för att\r\ndet förändringsarbetet, som är framtvingat av\r\nbesparingskravet om 500 miljoner kronor, kommer\r\natt leda till resultatet att direkta polisoperativa\r\nfunktioner blir lidande. Det blir en följd av att man\r\ninte lokalt har kraft att vidta de nödvändiga\r\norganisatoriska förändringarna.</pre><pre>Om den polisoperativa verksamheten inte skall bli\r\nlidande måste det till distriktssammanläggningar,\r\nkraftig samordning och rationalisering\r\nadministrativt samt en rad andra åtgärder som jag\r\ninte tycker att man i alla län i landet, i varje fall inte\r\nhitintills, har visat sig vara mäktig att genomföra.</pre><pre>Det finns exempel på lokala förslag som kan få\r\nmycket stor effekt. Det gäller t.ex. förslaget om\r\nförändringen av polisorganisationen i Stockholms\r\nlän. Man räknar där med en besparing på 160\r\nmiljoner kronor och ändå få ut fler poliser på\r\ngatorna och i bostadsområdena genom att man\r\nadministrativt rationaliserar och slår samman\r\npolisdistrikt.</pre><pre>Men det finns en rad exempel på län som inte har\r\nmäktat med den uppgiften.</pre><pre>Jag tror därför att det är av stor betydelse att den\r\nhär parlamentariska kommittén på djupet granskar\r\noch utvärderar det förändringsarbete som man nu\r\nhar gått in i ute i länen. Det får inte bli på det viset\r\natt det ganska rimliga besparingskrav om 500\r\nmiljoner kronor som är lagt på polisen drabbar de\r\npolisoperativa uppgifterna.</pre><pre>Herr talman! Det är synnerligen välkommet att vi\r\nnu över samtliga partigränser är eniga om att den\r\nhär frågan bör utredas och förankras på det sätt\r\nsom är vanligt när det gäller polisväsendets\r\norganisation och uppgifter. Det är bra att utskottet\r\när enigt på den punkten.</pre><pre>Anf. 71  BRITTA BJELLE (fp) replik:</pre><pre>Herr talman! Jag delar Lars-Erik Lövdéns\r\nuppfattning om att vi får ta debatten om polisens\r\ncentrala organisation i ett annat sammanhang, när\r\nvi, utifrån den utredning som nu ändå kommer att\r\ntillsättas, ser hur det faktiskt blir.</pre><pre>Vad jag ville understryka var att det arbete som\r\npågår lokalt och regionalt då det gäller det\r\nbesparingsbeting som är lagt på länsstyrelserna\r\nfullföljs. Jag ville också påminna om att\r\nRikspolisstyrelsen har fått regeringens uppdrag att\r\nvara motor i detta rationaliseringsarbete och att till\r\nregeringen några gånger per år rapportera vad som\r\nhänder ute i landet. Detta arbete följs redan i dag\r\nav regeringen, men Lars-Erik Lövdén har\r\nnaturligtvis ändå rätt i att det är angeläget att\r\nfrågorna kommer att kunna debatteras och följas av\r\nden parlamentariska utredningen.</pre><pre>Rikspolisstyrelsen har skyldighet att följa\r\nutvecklingen och att se till att verksamheten följer\r\nde riktlinjer som vi i utskottet redan tidigare har\r\ntagit ställning till, nämligen att besparingarna skall\r\nske på den administrativa sidan och att man skall se\r\ntill att den operativa funktionen består.</pre><pre>Anf. 72  LARS-ERIK LÖVDÉN (s) replik:</pre><pre>Herr talman! Jag har på den punkten ingen annan\r\nuppfattning än Britta Bjelle. Det är naturligtvis av\r\nstor betydelse att förändrings- och\r\nrationaliseringsarbetet fortsätter med kraft, det\r\nunderstryker ju också utskottet, och att det också\r\nsker på ett sådant sätt så att polisoperativa\r\nfunktioner inte drabbas.</pre><pre>Beroende på utfallet kan vi emellertid få ett\r\norganisatoriskt mycket splittrat polisväsende i\r\nSverige. Vi kan få mindre län med fyra, fem eller\r\nsex polisdistrikt, och vi kan få stora län med ett\r\npolisdistrikt. Vi kan alltså få en mycket oenhetlig\r\npolisorganisation. Så ser det i alla fall ut nu, om\r\nman tittar på de planer som finns ute i de olika\r\nlänen. Därför finns det anledning för den\r\nparlamentariska kommittén att utvärdera vad just\r\ndetta får för konsekvenser och om det finns skäl att\r\nlägga fast en ram för en ny organisation, en för hela\r\nlandet mera enhetlig sådan.</pre><pre>Det är som sagt angeläget att förändrings- och\r\nrationaliseringsarbetet fortsätter. Det finns ju ett\r\nbesparingskrav på polisen, som polisen naturligtvis\r\nskall uppfylla.</pre><pre>Anf. 73  LIISA RULANDER (kds):</pre><pre>Herr talman! Riksdagens revisorer har i sin\r\nutredning gjort en genomgång av den lokala\r\npolisorganisationen men också haft blicken riktad\r\nmot helheten.</pre><pre>På ett förtjänstfullt sätt har revisorerna pekat på att\r\npolisens insatser är betydelsefulla men otillräckliga\r\nom inte det verkligt effektiva brottsförhindrande\r\ninstrumentet, nämligen människans samvete,\r\nfungerar. Den processen startar tidigt, och därför\r\nsäger revisorerna i inledningen av sin utredning att\r\nen av vuxenvärldens viktigaste uppgifter är att\r\növerföra grundläggande värderingar till det\r\nuppväxande släktet. Detta glädjer vi\r\nkristdemokrater oss åt. Skolan i samarbete med\r\npolis, t.ex. kvarterspoliser, och föräldrar är\r\nutmärkta resurser, och arbetet med detta måste\r\ningå i den omvandling som Polisen just nu\r\ngenomgår.</pre><pre>Det känns angeläget att påpeka att antalet brott\r\nmåste minska. Åtgärder som minskar\r\nbenägenheten att begå brott eller som försvårar\r\ngenomförandet av brottsliga handlingar bör därför\r\nges tillräckliga medel.</pre><pre>Den ekonomiska brottslighet som vi ser i samhället\r\ni dag visar just på bristen på respekt för andra\r\nmänniskors välbefinnande och egendom. Jag har\r\njust i dag fått Rikspolisstyrelsens information och\r\nredovisning om hur man där avser att använda de\r\n60 miljoner som man har fått från regeringen och\r\nsom är avsedda för ekobrottsbekämpning. Så långt\r\när många bra åtgärder redan på väg.</pre><pre>Kds har för sin del fört fram en idé om att inrätta en\r\ncentral myndighet som samordnar och verkställer\r\narbetet mot ekobrott. I debatter förs det ofta fram\r\nkrav om att särskilja ekobrottsbekämpningen från\r\nden lokala organisationen för att effektivisera detta\r\narbete och att också särskilja de resurser som\r\nbehöver avsättas. Även i revisorernas rapport\r\nfördes dessa synpunkter fram.</pre><pre>Vi kristdemokrater menar att det är angeläget att\r\nsärskilda medel anslås för att vi skall få en bättre\r\nsamordning på de olika ekobrottsbekämpande\r\nåtgärderna. Vårt konkreta förslag är en central\r\nmyndighet. Ett önskemål från kds är att denna idé\r\nskall kunna prövas i den kommande\r\nparlamentariska utredningen utan att några villkor\r\nför den skull behöver dikteras. Jag har också skrivit\r\nett särskilt yttrande med anledning av just denna\r\nfråga.</pre><pre>I Trafikpolisutredningen (SOU 1992:81) föreslogs\r\natt Rikspolisstyrelsen skulle få utökade\r\nbefogenheter när det gäller en reformering av\r\ntrafikpolisens arbete. Riksdagens revisorer har nu\r\nföreslagit att Rikspolisstyrelsen skall få rätt att leda\r\npolisens trafikövervakning under en försöksperiod.\r\nKammaren kommer ju i dag att avslå det förslaget.\r\nTrafikolyckorna medför emellertid allvarliga\r\nskadeverkningar för samhället och de enskilda\r\nmedborgarna. Lidandet låter sig inte mätas i\r\npengar. Det är utomordentligt angeläget att\r\nRikspolisstyrelsen snarast får de lednings- och\r\nandra befogenheter som behövs för att polisen skall\r\nkunna förverkliga sin roll inom den strategi som\r\nriksdagen antagit för trafiksäkerhetsarbetet.</pre><pre>Förnyelsearbetet med rationaliseringar och\r\nförnyelse får inte avstanna trots att vi tillsätter en\r\nparlamentarisk utredning.</pre><pre>Ansvaret för de olika verksamhetsområdena inom\r\npolisen bör ligga på den nivå där man bäst kan\r\nhandha uppgiften. Ekonomisk brottslighet måste\r\nbemötas av välutbildade specialister.\r\nNarkotikabekämpningen bör ske i en regional\r\norganisation, medan brottsförebyggande åtgärder\r\nbäst vidtas på lokal nivå, där en nära och\r\nkontinuerlig kontakt med människor kan ske.\r\nBanker, postkontor och affärer skall få hjälp av\r\npolisen att möta det ökande antalet stölder och rån.\r\nPolisen skall på det lokala planet också samarbeta\r\nmed socialtjänst, familj och skola i syfte att på ett\r\ntidigt stadium stoppa en framtida brottskarriär.\r\nSärskilda ungdomsrotlar på polis- och\r\nåklagarmyndigheterna, med personal som fått\r\nadekvat utbildning för sin uppgift, framstår som\r\nsjälvklarheter. En tydligt sammanhållen ledning\r\nstår naturligtvis inte i motsättning till dessa krav och\r\nönskemål.</pre><pre>De här frågorna tas upp i kommittéer och\r\nutredningar som redan pågår, som redovisas i\r\nbetänkandet och som också har nämnts tidigare i\r\ndebatten. En parlamentarisk kommitté har nu\r\nmöjlighet att i bred enighet sammanväga viktiga\r\nfrågor och faktorer, och det är vi tacksamma för.</pre><pre>Herr talman! Med denna önskelista i tankarna\r\nyrkar jag bifall till utskottets hemställan.</pre><pre>Anf. 74  LARS-ERIK LÖVDÉN (s) replik:</pre><pre>Herr talman! Lagstiftning och en skärpning av\r\nlagstiftningen, en separat organisation och ökade\r\nekonomiska resurser speciellt avsatta för\r\nekobrottsbekämpningen är saker som Liisa\r\nRulander säger behövs för att vi skall få till stånd\r\nen effektivitet i kampen mot den ekonomiska\r\nbrottsligheten. Jag vill då ställa en fråga till Liisa\r\nRulander: Hur kan det komma sig att kds på\r\nsamtliga dessa tre punkter har röstat emot alla de\r\nförslag som Socialdemokraterna har lagt fram i\r\nriksdagen sedan valet 1991?</pre><pre>Anf. 75  LIISA RULANDER (kds) replik:</pre><pre>Herr talman! Vi säger att kampen mot ekobrotten\r\nskall föras efter tre linjer. Det säger jag också i mitt\r\nsärskilda yttrande. Det är lagstiftning, organisation\r\noch kriminalpolitik. Förmodligen är det så att de\r\nförslag vi har röstat ner på någon punkt inte har\r\nsammanfallit med det som Socialdemokraterna har\r\nönskat.</pre><pre>Vi har själva föreslagit en del åtgärder. Vi har inte\r\nheller fått igenom dem. Det förhindrar inte att vi i\r\ndenna kammare gång efter gång kan lyfta upp dessa\r\nfrågor till ytan och diskutera de synpunkter som\r\nfinns utifrån de ekonomiska förutsättningar som vi\r\nalla tillsammans kan skapa. Det kräver ett brett\r\nsamarbete. Många nya idéer kommer säkert att\r\ntillföras när den parlamentariska kommittén\r\nkommer att börja sitt arbete. Det hinner hända\r\nväldigt mycket på de här områdena innan det\r\narbetet är slutfört. Vi hoppas också självfallet av\r\nhjärtat att det skall bli en förbättring i konjukturer\r\noch ekonomiska lägen så att vi kan genomföra\r\ndessa åtgärder.</pre><pre>En sak som har med just ekonomisk\r\nbrottsbekämpning att göra är detta med resurser.\r\nOm vi någonstans skulle kunna skapa sådana\r\nresurser att vi kunde gå emot den ekonomiska\r\nbrottsligheten på bred front skulle vi också vinna\r\nväldigt mycket resurser i gengäld. Men problemet\r\när naturligtvis var vi skall få loss pengar till de första\r\ninitiala kostnaderna. De kommer att bli stora i\r\nbörjan. Det har inte heller Socialdemokraterna\r\nkunnat anvisa några medel för.</pre><pre>Anf. 76  LARS-ERIK LÖVDÉN (s) replik:</pre><pre>Herr talman! Socialdemokraterna har lagt fram\r\nförslag till en särskild organisation för\r\nekobrottsbekämpning under central ledning. Det\r\när ett krav som stämmer överens med kds krav. Kds\r\nröstade emot det när den frågan var uppe i\r\nkammaren i våras.</pre><pre>Socialdemokraterna har lagt förslag till en egen\r\nbudget för ekobrottsbekämpandet. Det stämmer\r\növerens med kds krav. Vi har också föreslagit att\r\ndet tillförs 100 miljoner kronor till\r\nbrottsbekämpandet. Det har kds röstat emot i\r\nriksdagen så sent som i våras.</pre><pre>Socialdemokraterna har lagt fram en rad förslag till\r\nskärpt lagstiftning. Det gäller näringsförbud,\r\nkonkurslagstiftning, aktiebolagslagstiftning och\r\nskattebrottslagstiftning. Samtliga dessa punkter har\r\nkds röstat emot i kammaren. Det brister litet i\r\ntrovärdighet hos kds i den här frågan, Liisa\r\nRulander.</pre><pre>Anf. 77  LIISA RULANDER (kds) replik:</pre><pre>Herr talman! Det går lätt att i stora generella svep\r\nutmåla att vi har röstat emot olika förslag. Jag tror\r\ninte att man kan tala om trovärdighet här. Vi talar\r\nom olika saker. Vi vill bekämpa brottsligheten,\r\nmen vi kanske har olika vägar dit. Det betyder inte\r\natt vi motarbetar det vi själva säger, som Lars-Erik\r\nLövdén vill få det att framstå som.</pre><pre>Däremot har Lars-Erik Lövdén fortfarande inte\r\nkunnat påvisa vilka ekonomiska resurser\r\nSocialdemokraterna har redovisat och kunnat få\r\nloss på ett trovärdigt sätt utan att höja våra\r\nutlandslån ytterligare.</pre><pre>Anf. 78  KARL GUSTAF SJÖDIN (nyd):</pre><pre>Herr talman! Man skulle kunna säga att polisens\r\nförhållande till allmänheten är gott. Svensk polis\r\nhar genom åren haft ett högt anseende hos\r\nallmänheten och kan därför känna sig stolt. Jag\r\ndelar denna stolthet eftersom det gäller min\r\nyrkeskår. Därför är det tillfredsställande att ett\r\nenigt justitieutskott ställer sig bakom en bred\r\nparlamentarisk utredning. Konsekvensen av detta\r\när att samtliga partier i riksdagen skall\r\nrepresenteras i utredningen. Av tradition har det\r\nansetts att beslut om polisfrågor av övergripande\r\nkaraktär bör fattas i största möjliga samförstånd.\r\nRiksdagens revisorer förordade också en kommitté\r\nför att utreda de övergripande frågorna på polisens\r\nområde.</pre><pre>Inom vårt parti, Ny demokrati, är vi angelägna om\r\natt sakfrågorna runt polisens framtida organisation\r\nbelyses. I och med utskottets ställningstagande\r\navstår Ny demokrati därför från att i samband med\r\ndetta betänkade framföra synpunkter på\r\nrevisorernas förslag, eftersom dessa frågor kommer\r\natt beredas i den kommande utredningen.</pre><pre>I den allmänna debatten har främst förslag kring\r\nHåkan Winbergs utredning, Den centrala\r\npolisorganisationen, varit utsatta för berättigad\r\nkritik. De enda som varit positiva till denna\r\nutredning är de som beställt den. I övrigt avstår jag\r\nhär från att närmare kritisera den. Det har så\r\nmånga andra gjort. Det finns inte anledning att strö\r\nsalt i såren hos de berörda.</pre><pre>Låt oss titta på vilka konsekvenserna i viss mån\r\nblivit av det nya Polissverige. Regeringen och\r\nSocialdemokraterna hade en överenskommelse i de\r\ns.k. krisuppgörelserna där man beslutade att det\r\nskulle sparas 500 miljoner på\r\nJustitiedepartementets område. Denna besparing\r\ngjordes enbart på polisens område. I dag är\r\nsumman 545 miljoner.</pre><pre>Det var ett olyckligt beslut. Förhandlingarna fördes\r\nförmodligen på en sådan nivå att de som hade\r\nsakkunskap inte kom till tals. Bl.a. därför förordar\r\nNy demokrati den här breda parlamentariska\r\nutredningen.</pre><pre>Det är många som i dag frågar sig vad som händer\r\nmed vår polis. På många ställen ute i landet har det\r\nt.o.m. förekommit demonstrationer i olika\r\nsamhällen därför att man befarar att många poliser\r\nskall sägas upp på grund av dessa besparingar och\r\nrationaliseringar. Man befarar att det skall bli färre\r\npoliser i ett land vars regering deklarerat att hela\r\nSverige skall leva. Det är därför som den\r\nparlamentariska utredningen bör komma till stånd.\r\nDen bör se över det här nationaliseringsarbetet.</pre><pre>Vissa ledamöter som har suttit här i riksdagen och\r\ntryckt på knappen för att man skall göra\r\nbesparingar och rationaliseringar har sedan åkt\r\nhem till sitt hemlän. Där har man inte alls velat\r\nspara. Därför har vi fått den här brokiga samlingen\r\nav olika organisationer i Sverige. En del\r\nlänsmyndigheter har sparat rakt av och glömt att\r\nregeringen faktiskt har sagt att det inte skall gå ut\r\növer den operativa verksamheten. Med god\r\nkunskap om dessa sakförhållanden har jag tidigare\r\ni denna kammare protesterat mot att man skulle\r\ngöra dessa besparingar och tro att det inte skulle gå\r\nut över den operativa verksamheten.</pre><pre>Detta är beslutat, och den parlamentariska\r\nutredningen skall följa det utvecklings- och\r\nrationaliseringsarbete som görs i hela landet. Om\r\nHåkan Winbergs utredning utmynnat i det\r\npolisverk utan central operativ styrning som\r\nregeringen ville genomföra hade det funnits stor\r\nrisk för att den nationella polis som byggts upp\r\nsedan förstatligandet 1965 skulle gått om intet. Det\r\nhade blivit splittrat. Värdet av samordning och\r\nresursfördelning skulle gått om intet. Med god\r\nkännedom om sakfrågorna delar jag och Ny\r\ndemokrati uppfattningen att den parlamentariska\r\nutredningen måste titta på dessa saker.</pre><pre>Därför yrkar jag bifall till hemställan i\r\njustitieutskottets betänkande.</pre><pre>Anf. 79  BRITTA BJELLE (fp) replik:</pre><pre>Herr talman! K G Sjödin talar om den\r\nparlamentariska utredningen som om den hade till\r\nuppgift att ompröva de besparingar inom polisen\r\nsom redan beslutats. Det är inte aktuellt. Dessa\r\nbesparingar är beslutade. Ett enhälligt utskott -- jag\r\nupprepar ett enhälligt utskott -- har faktiskt sagt att\r\nden rationalisering och den förändring som är på\r\ngång ute i länen skall fortgå. Det har också K G\r\nSjödin tillstyrkt. Den frågan är inte aktuell för\r\nutredningen.</pre><pre>Däremot kan man tänka sig -- det har vi redan varit\r\ninne på tidigare -- att utredningen skall följa den\r\nutveckling som sker och ta reda på om det i\r\nslutänden av det förändringsarbete som pågår ute i\r\nlandet kommer att bli alltför stora förändringar.\r\nDet ser så ut i dag, men vi vet inte om det faktiskt\r\nblir så i slutänden.</pre><pre>Det går inte att komma ifrån att polisen under en\r\nföljd av år inte har utsatts för något\r\nomvandlingstryck. Den omvandling som nu\r\ngenomförs har på sina ställen säkert också positiva\r\neffekter.</pre><pre>Om jag hörde rätt sade K G Sjödin att man inte\r\nnågonstans i landet har kunnat peka på att det är\r\nmöjligt att göra besparingar utan att minska på den\r\noperativa polisverksamheten. Det är inte sant. Det\r\nfinns ställen där man har klarat att visa att man kan\r\ngöra det.</pre><pre>Anf. 80  KARL GUSTAF SJÖDIN (nyd)\r\nreplik:</pre><pre>Herr talman! Vilket polisdistrikt skulle det röra sig\r\nom? Britta Bjelle säger att det jag säger inte är sant.\r\nDå bör hon veta vilka polisdistrikt som har kunnat\r\ngöra dessa besparingar utan att det går ut över den\r\noperativa verksamheten.</pre><pre>När dessa överenskommelser träffades sades att\r\nbesparingarna inte fick gå ut över den operativa\r\nverksamheten. Men då har man inte någon\r\ngrundläggande kännedom om vad som är polisens\r\nuppgifter och vilka som är de administrativa\r\nuppgifterna. Jag vågar påstå att det i alla\r\npolisdistrikt här i landet där man har\r\nradioexpeditörer är vanligt att poliser går in och\r\nvikarierar för dessa administratörer, när de är sjuka\r\neller borta. Det är något som påverkar den\r\noperativa verksamheten.</pre><pre>Jag har tidigare i debatten sagt att 80 % av polisens\r\nbudget består av löner. Om man skall kunna\r\nrationalisera måste man säga upp folk. Enligt\r\ndirektiven kan man säga upp folk inom\r\nadministrationen eller polisledningarna.\r\nAdministratörerna utför enklare polisgöromål.\r\nKonsekvensen blir då att polisen får ta över dessa\r\ngöromål. De får ta dessa utredares plats och ta hand\r\nom små, enkla ärenden, exempelvis\r\nsnatteriärenden. Då blir det inga poliser ute på\r\ngatorna.</pre><pre>Konsekvenserna är faktiskt, Britta Bjelle, att dessa\r\nbesparingar går ut över den operativa\r\nverksamheten redan nu. Det är det som den\r\nparlamentariska utredningen bl.a. måste se över,\r\nsom Ny demokrati säger, så att de rationaliseringar\r\nsom pågår inte leder till denna snedfördelning och\r\ntill att poliserna, tyvärr, kommer att sitta inomhus\r\ni stället för att vara ute och patrullera på gatorna.</pre><pre>Anf. 81  BRITTA BJELLE (fp) replik:</pre><pre>Herr talman! Jag kanske inte förstår vad K G\r\nSjödin säger. Jag är inte riktigt säker på att jag\r\nkommer ihåg rätt. Men jag har för mig att Ny\r\ndemokrati inte skrev något särskilt i frågan, när\r\nutskottet skrev att besparingar inte skulle få gå ut\r\növer den operativa funktionen. Jag är litet osäker\r\npå om det var så. Däremot är jag säker på att det i\r\ndet betänkande vi nu behandlar, som handlar om\r\nden parlamentariska utredningen, är ett enigt\r\nutskott som säger att förändringarna ute på lokal\r\noch regional nivå skall fortgå och att de skall fortgå\r\ndärför att man skall genomföra de besparingar som\r\när aktuella. På den punkten har inte Ny demokrati\r\nheller haft någon annan syn. Jag vet inte om jag har\r\nmissförstått K G Sjödin här i dag. Jag trodde att vi\r\nvar eniga på den punkten.</pre><pre>Vad den parlamentariska utredningen skall göra är\r\nnaturligtvis att försöka få till stånd en utveckling\r\nsom är så likformig som möjligt, om det nu visar sig\r\natt utvecklingen på vissa håll avviker alltför\r\nmycket. Vissa avvikelser tror jag i och för sig kan\r\nvara rimliga. Det är olika i storstadsområden och\r\nglesbygdsområden. Förutsättningarna är helt\r\nannorlunda. Jag tror inte att man skall ha identiskt\r\nlika lösningar. Men de får naturligtvis inte avvika\r\nalltför mycket från varandra.</pre><pre>Anf. 82  KARL GUSTAF SJÖDIN (nyd)\r\nreplik:</pre><pre>Herr talman! Beträffande det första som Britta\r\nBjelle tog upp vill jag säga följande. När man\r\nbeslutade om att dessa besparingar skulle ske,\r\nanförde jag att regeringen skulle återkomma i\r\nkompletteringspropositionen under våren därefter,\r\nmed en analys av de konsekvenser som skulle bli\r\nföljden av den besparing som regeringen och\r\nSocialdemokraterna hade kommit överens om. Jag\r\nreagerade då spontant och sade att jag inte trodde\r\natt detta var möjligt.</pre><pre>Beträffande den parlamentariska utredningen vill\r\njag säga att vi är överens om att det\r\nrationaliseringsarbete och förändringsarbete som\r\npågår skall fortgå med oförminskad kraft. Det är\r\nhelt riktigt. Men jag förutsätter att man även här\r\nkommer att se över konsekvenserna i denna\r\nutredning. Det som sker ute i landet i de olika\r\npolisdistrikten är oroväckande. Man förmår inte i\r\nlänsstyrelserna göra dessa rationaliseringar. Det är\r\nbl.a. det som är viktigt att man kommer fram till\r\nunder utredningen. Man kan åstadkomma\r\nminskningar på många sätt. Man kan införa\r\nlänsmyndigheter i betydligt större utsträckning än\r\nsom skett hittills, för att uppnå dessa besparingar.\r\nMen det är en sak som utredningen får se över och\r\neventuellt komma med förslag om.</pre><pre>Anf. 83  GÖTHE KNUTSON (m):</pre><pre>Herr talman! Denna diskussion handlar om\r\nkonsekvenserna av en besparing som beslutades\r\nom och av Socialdemokraterna och de fyra\r\nregeringspartierna hösten för två år sedan. En halv\r\nmiljard kronor skulle sparas, i detta fall även på\r\nJustitiedepartementets område. Det visade sig att\r\ndet fanns en beredvillighet inom polisen att\r\nåstadkomma en sådan rationalisering att det ledde\r\ntill en effektivisering som skulle innebära att\r\npolisen, trots 500 miljoner lägre anslag på tre år,\r\nändå skulle upprätthålla och kanske t.o.m.\r\nförbättra sin synlighet, sin verksamhet.</pre><pre>Här har poängterats att det icke får drabba den\r\noperativa verksamheten, den yttre tjänsten inom\r\npolisen. Vi har i dag 16 700 polistjänster, därutöver\r\nnågra tusen administrativa befattningar. Man kan\r\nåstadkomma denna besparing genom att minska\r\nantalet polismyndigheter = antalet polisdistrikt.\r\nMålsättningen är att varje län skall ha en\r\nmyndighet, i stället för som nu i regel fyra, fem eller\r\nsex olika. Om man tar den modell som det har\r\nfattats beslut om i en del län innebär det att det blir\r\nfärre poliser i chefstjänst, vilket man sparar en hel\r\ndel på. Det blir färre skrivbord i polishusen. De\r\npoliser som har det arbete som allmänheten -- vi\r\nalla -- efterfrågar, skall inte bli färre.</pre><pre>Vi skall åstadkomma detta, det har man lovat från\r\nRikspolisstyrelsens sida. Rikspolischefen Björn\r\nEriksson sade det omedelbart. Det har bejakats i\r\nde utredningar som har gjorts i länen. Jag tycker att\r\ndet är litet vårdslöst och betänkligt när K G Sjödin\r\ninkompetensförklarar så många som har bejakat\r\ndetta ute i länen och polisdistrikten.</pre><pre>Lars-Erik Lövdéns inlägg var utomordentligt bra i\r\ndet avseendet att han bokstavligen riktade en\r\nmaning till sina partivänner i landet,\r\nsocialdemokraterna, att nu ta till sig denna kraft. Så\r\nuppfattade jag det. Det saknas alltså kraft i en del\r\nlänsstyrelsers styrelser. Där sitter 14 politiker, och\r\ndessutom en landshövding som ordförande. Jag vill\r\ngärna be Lars-Erik Lövdén att ännu en gång\r\nupprepa detta, med adress till just partivänner och\r\ngärna andra också, i länsstyrelsernas styrelser men\r\nockså i polisstyrelserna i distrikten och varför inte i\r\nkommunerna. Trögheten är enorm. På sina håll har\r\nman inbillat sig att polisen skulle bli mindre effektiv\r\nom man införde en polismyndighet för hela länet.\r\nDet skulle gubevars kunna tänkas innebära en\r\ncentralisering. Länspolismästare som kan jobbet\r\noch som har bejakat detta -- såvitt jag förstår har\r\nman gjort det praktiskt taget överallt i landet --\r\nförsöker förklara och borde bli trodda på sina ord,\r\natt det bara finns ett sätt att undvika uppsägningar\r\nav poliser i yttre tjänst. Det har ju dessutom gjorts\r\nstora utredningar som ligger till grund för detta.</pre><pre>Det finns bara ett sätt, och det är att radikalt\r\nminska antalet polisdistrikt.</pre><pre>Det finns därför anledning att till K G Sjödin säga\r\natt riksdagen inte skall försöka att kullkasta det\r\nbeslut som har bejakats ute i länen. Riksdagen har\r\nfattat detta beslut. Här finns insikter. Det finns det\r\nockså i regeringskansliet. Nu kan vi ta tillfället i akt\r\natt bokstavligen uppmana våra förtroendevalda i\r\nrespektive partier och i länsstyrelser och\r\npolisstyrelser att göra det enda vettiga.</pre><pre>Ordspråket ''medan gräset växer dör kon'' blir\r\nadekvat om vi inväntar den parlamentariska\r\nutredningens förslag. Det är nu besparingarna\r\nmåste ske. Alla vet att pengarna kommer att sparas\r\nin på tre år. Låt oss ta detta grepp i denna angelägna\r\nfråga nu.</pre><pre>Anf. 84  KARL GUSTAF SJÖDIN (nyd):</pre><pre>Herr talman! Till den förträfflige herr Knutson vill\r\njag säga följande: Jag gjorde ingen\r\ninkompetensförklaring av honom eller av\r\nledamöterna i länsstyrelsens styrelse, exempelvis i\r\nVärmland eller på andra ställen där\r\nriksdagsledamöter är representerade.</pre><pre>Trots allt har dessa problem uppstått. Ledamöterna\r\ntryckte på en knapp vid voteringarna här i\r\nriksdagen, men gick i mångt och mycket emot\r\nrationaliseringsförslagen när de diskuterades i\r\nlänsstyrelsen i hemlänet.</pre><pre>Tjänstemännen inom Rikspolisstyrelsen och inom\r\nlänsstyrelserna är naturligtvis villiga att göra vad de\r\nkan av de direktiv som kommer från riksdag och\r\nregering. Regeringen poängterar att\r\nrationaliseringarna inte får gå ut över den operativa\r\nverksamheten, men man måste ha en viss förståelse\r\nför att det inte är så enkelt. Det gäller\r\nbefattningshavare av kött och blod. Om man skall\r\nspara så måste man avskeda folk, och då måste\r\nandra göra de avskedades arbeten.</pre><pre>Jag sade tidigare i debatten att man, om man skall\r\nrationalisera, måste tillföra polismyndigheterna\r\nteknikpengar för att underlätta det administrativa\r\narbetet för dem som inte blir arbetslösa. Jag hoppas\r\natt dessa frågor tas upp i regeringens\r\nkompletteringsproposition. Det finns möjlighet att\r\nlösa problemen utan att det blir alltför stora\r\nkonsekvenser. Tidiga avgångar, dvs. att man får gå\r\ni pension från det att man är 58 år och fram till\r\nålderspensioneringen, skulle underlätta\r\nrationaliseringarna och medföra att yngre poliser\r\ninte måste sägas upp.</pre><pre>Anf. 85  GÖTHE KNUTSON (m):</pre><pre>Herr talman! Jag misstänkte inte ett ögonblick att\r\ndet var mig som K G Sjödin\r\ninkompetensförklarade. Det jag reagerade emot\r\nvar hans påstående om att vi här i riksdagen borde\r\nha förstått att rationaliseringen inte skulle gå att\r\ngenomföra utan att poliser i yttre och operativ\r\ntjänst skulle försvinna.</pre><pre>Alla andra konstaterar att regeringens förslag och\r\nriksdagens beslut om rationalisering har bejakats.\r\nK G Sjödins kritik innebär att länspolismästare som\r\ni allmänhet är utomordentligt kompetenta skulle ha\r\nmissförstått eller inte begripit detta.</pre><pre>De tog ju till sig beslutet om rationalisering! Jag\r\nerinrar ännu en gång om rikspolischefen Björn\r\nErikssons ord: ''Det här grejar vi!''. Det finns en\r\nstor potential inom polisen. Man har haft en del rätt\r\ngoda år under 80-talet vad beträffar anslagen.</pre><pre>Anf. 86  KARL GUSTAF SJÖDIN (nyd):</pre><pre>Herr talman! Jag nämnde i mitt anförande att den\r\nsakkunskap som finns bland de ledamöter som\r\nföljer arbetet ute i landet och i länsstyrelserna inte\r\nfanns att tillgå då överenskommelsen mellan\r\nregeringen och Socialdemokraterna slöts. Dessa\r\nledamöter hade ingen möjlighet att påverka\r\nutformningen av den besparing som man beslutade\r\nom i uppgörelsen.</pre><pre>Jag vill säga till Göthe Knutson att de enskilda\r\nlänspolismästarna de facto står i valet mellan\r\nverksamhetsnyttan och lojaliteten med sitt eget\r\nförbund JUSEK. Det är inte så lätt för en\r\nlänspolismästare att göra sig av med sina\r\npolismästare ute i länet. De tillhör ju samma\r\nfackförbund. Av den anledningen har många inte\r\ntagit till yxan ordentligt utan bara tagit ett halvt\r\nsteg. I stället för att genomföra en\r\norganisationsform med en länsmyndighet har man\r\nfastnat i ett mellanting. Det är inte den\r\nrationalisering som skulle behövas.</pre><pre>Anf. 87  LARS-ERIK LÖVDÉN (s):</pre><pre>Herr talman! Jag skall inte förlänga debatten så\r\nmycket mer, men Göthe Knutson uppmanade mig\r\natt rikta en uppmaning till de socialdemokratiska\r\nlokalpolitikerna att se till att rationaliseringen sker\r\npå ett sådant sätt att den inte går ut över\r\npolisoperativa uppgifter. Den skall ske genom en\r\nhårdhänt administrativ rationalisering och genom\r\nen ändrad polisdistriktsindelning.</pre><pre>Jag skall gärna upprepa det jag sade i mitt inlägg\r\ni början på denna debatt. Jag menar verkligen att\r\nrationaliseringen skall ske på det sättet.</pre><pre>Nu är det väl inte bara socialdemokrater som\r\nbehöver den uppmaningen. Det finns sannerligen\r\nen och annan centerpartist, moderat och folkpartist\r\nute i landet som också behöver den uppmaningen.</pre><pre>Jag vill säga till K G Sjödin att jag är fullkomligt\r\növertygad om att man kan hämta hem besparingen\r\npå 500 miljoner kronor och få en bättre och\r\neffektivare polis efter rationaliseringsarbetet. Det\r\nvisar inte minst erfarenheterna från Stockholms\r\nlän. Där klarar man inte bara sparmålet utan får\r\nockså en utvecklad polisoperativ verksamhet med\r\nfler poliser på gator och i bostadsområden.</pre><pre>Planen bygger på att man indelar Stockholms län i\r\nett sextiotal närpolisområden med 20--30 polismän\r\ni varje polisområde. I dessa närpolisområden skall\r\nallt från brottsförebyggande verksamhet till enklare\r\nbrottsutredningar skötas.</pre><pre>Det visar sig att man med denna rationalisering och\r\nförändring av organisationen i Stockholms län får\r\nut mer av polisverksamheten, trots att man har\r\nsparat 160 miljoner kronor.</pre><pre>För att uppnå det måste man ha kraften att göra de\r\nnödvändiga förändringarna. Den kraften har, som\r\njag sade i mitt inledningsanförande, saknats på\r\nmånga håll i landet.</pre><pre>Anf. 88  KARL GUSTAF SJÖDIN (nyd):</pre><pre>Herr talman! Visst är det sagt att vi skall spara,\r\nLars-Erik Lövdén! Problemet är att man kom\r\növerens om att besparingen skall ske på så kort tid.\r\nDet hade varit mer realistiskt att göra besparingen\r\npå fem år. Polisen har att leva upp till det mål som\r\nregeringen och denna kammare har satt upp för\r\npolisverksamheten. Detta mål går i praktiken inte\r\nihop med en sådan kraftig besparing.</pre><pre>Av den anledningen har vi i Ny demokrati varit\r\nkritiska mot besparingen i olika debatter. Det går\r\ninte att leva upp till båda målen samtidigt. Om man\r\nskall kunna leva upp till målet om rationalisering\r\nfår man minska på övriga mål vad gäller\r\ninriktningen för polisens verksamhet. Det är\r\nkonsekvensen av att besparingen skall göras alltför\r\nhastigt och på för kort tid.</pre><pre>Anf. 89  GÖTHE KNUTSON (m):</pre><pre>Herr talman! Jag vill först rikta ett tack till\r\nsocialdemokraten och vice ordföranden i\r\nriksdagens justitieutskott Lars-Erik Lövdén. Han\r\nhar nu gjort det som också jag skall göra. Jag skall\r\nvädja till, uppmana och be alla de beslutsfattare i\r\nvårt land som ännu inte har förmått sig att ta det\r\nenda vettiga beslutet när det gäller den framtida\r\npolisorganisationen att göra det.</pre><pre>Det är ett mycket angeläget förändringsarbete,\r\nmen det ligger något av en fara för det i att K G\r\nSjödin envist vidhåller att det inte skulle gå att\r\ngenomföra. Eftersom K G Sjödin har en\r\nutomordentlig uppfattningsförmåga, måste det\r\nvara fråga om någon form av trilskhet.</pre><pre>Det har av den ena utredningen efter den andra --\r\ni tjocka kompendier -- ute i länen, däribland i\r\nVärmlands län, konstaterats att detta är möjligt.\r\nDet förelåg också ett sådant utredningsmaterial i\r\nKalmar, där det gick snett. Det var förvisso icke\r\nbara socialdemokrater som berördes, utan det gick\r\ntvärs över partigränserna. Misstaget har, sägs det,\r\nredan upptäckts av en del beslutsfattare, som\r\nkanske är beredda att mycket snart riva upp\r\nbeslutet och åstadkomma något som är vettigt.</pre><pre>Med detta, herr talman, har jag inte förlängt denna\r\ndebatt, som förvisso var angelägen.</pre><pre>Anf. 90  KARL GUSTAF SJÖDIN (nyd):</pre><pre>Herr talman! Jag vill bara förtydliga vad jag sade\r\ntill Göthe Knutson. Man står mellan två\r\ninriktningar, dels besparingar, dels den målsättning\r\nsom riksdagen och regeringen har fastlagt för\r\npolisen, och de går i praktiken inte ihop, eftersom\r\ndet är fråga om alltför kraftiga besparingar under\r\nalltför kort tid.</pre><pre>Hade man beslutat om att genomföra åtgärderna\r\nunder en femårsperiod, hade det varit mera\r\nrealistiskt att tro att man kan leva upp till båda\r\ndessa mål, dvs. dels kostnadsbesparingar och\r\nrationaliseringar, dels åtgärder beträffande den\r\noperativa personalen.</pre><pre>Överläggningen var härmed avslutad.</pre><pre>Beslut fattades efter 14 §.)</pre><pre>14 §  Kungörandefrågor</pre><pre>Föredrogs</pre><pre>justitieutskottets betänkande</pre><pre>1993/94:JuU9 Kungörandefrågor (prop.\r\n1993/94:19).</pre><pre>Tredje vice talmannen konstaterade att ingen talare\r\nvar anmäld.</pre><pre>Beslut</pre><pre>SoU10 Familjerådgivning</pre><pre>Mom. 3 (sekretess)</pre><pre>1. utskottet</pre><pre>2. res. (m, fp, c, kds)</pre><pre>Votering:</pre><pre>158 för utskottet</pre><pre>146 för res.</pre><pre>45 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>121 s, 2 m, 1 c, 21 nyd, 11 v, 2 -</pre><pre>För res.:</pre><pre>1 s, 67 m, 27 fp, 28 c, 22 kds, 1 -</pre><pre>Frånvarande:</pre><pre>16 s, 11 m, 6 fp, 2 c, 4 kds, 2 nyd, 3 v, 1 -</pre><pre>Mom. 6 (högkostnadsskydd)</pre><pre>1. utskottet</pre><pre>2. men. (v)</pre><pre>Votering:</pre><pre>283 för utskottet</pre><pre>14 för men.</pre><pre>3 avstod</pre><pre>49 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>116 s, 69 m, 26 fp, 28 c, 22 kds, 21 nyd, 1 -</pre><pre>För men.:</pre><pre>1 s, 11 v, 2 -</pre><pre>Avstod:</pre><pre>3 s</pre><pre>Frånvarande:</pre><pre>18 s, 11 m, 7 fp, 3 c, 4 kds, 2 nyd, 3 v, 1 -</pre><pre>Mom. 8 (uppbyggnaden av familjerådgivningen,\r\nm.m.)</pre><pre>1. utskottet</pre><pre>2. men.</pre><pre>Kammaren biföll utskottets hemställan med\r\nacklamation.</pre><pre>Övriga moment</pre><pre>Kammaren biföll utskottets hemställan.</pre><pre>SoU9 Import av och partihandel med starköl</pre><pre>Mom. 1 (avslag på propositionen, m.m.)</pre><pre>1. utskottet</pre><pre>2. res. (s)</pre><pre>Votering:</pre><pre>148 för utskottet</pre><pre>153 för res.</pre><pre>3 avstod</pre><pre>45 frånvarande</pre><pre>Kammaren biföll res.</pre><pre>Partivis fördelning av rösterna:</pre><pre>För utskottet:</pre><pre>69 m, 24 fp, 18 c, 14 kds, 21 nyd, 2 -</pre><pre>För res.:</pre><pre>123 s, 3 fp, 11 c, 4 kds, 11 v, 1 -</pre><pre>Avstod:</pre><pre>3 kds</pre><pre>Frånvarande:</pre><pre>15 s, 11 m, 6 fp, 2 c, 5 kds, 2 nyd, 3 v, 1 -</pre><pre>Mom. 2 (alkoholhalten)</pre><pre>Yrkanden:</pre><pre>1. utskottet</pre><pre>2. mot. So6 yrk. 2 (nyd)</pre><pre>Votering:</pre><pre>282 för utskottet</pre><pre>22 för mot.</pre><pre>45 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>123 s, 68 m, 27 fp, 29 c, 21 kds, 11 v, 3 -</pre><pre>För mot.:</pre><pre>1 m, 21 nyd</pre><pre>Frånvarande:</pre><pre>15 s, 11 m, 6 fp, 2 c, 5 kds, 2 nyd, 3 v, 1 -</pre><pre>SoU12 Medelstillskott till Sveriges Hundcenter\r\nAB -- Statens</pre><pre>Kammaren biföll utskottets hemställan.</pre><pre>SoU13 Vissa frågor om beräkning av\r\nassistansersättning</pre><pre>Kammaren biföll utskottets hemställan.</pre><pre>KU11 Statsrådens och ledamöternas arvoden</pre><pre>Mom. 1 (en ny huvudbestämmelse i\r\nriksdagsordningen)</pre><pre>Av utskottsbetänkandet framgick att ändringarna\r\nönskades genomförda genom ett beslut. För bifall\r\nhärtill krävdes att minst tre fjärdedelar av de\r\nröstande och mer än hälften av riksdagens\r\nledamöter förenade sig om beslutet. Beslut fattades\r\ngenom omröstning med rösträkning.</pre><pre>Votering:</pre><pre>304 för bifall</pre><pre>0 för avslag</pre><pre>45 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För bifall:</pre><pre>122 s, 69 m, 27 fp, 29 c, 22 kds, 21 nyd, 11 v, 3 -</pre><pre>Frånvarande:</pre><pre>16 s, 11 m, 6 fp, 2 c, 4 kds, 2 nyd, 3 v, 1 -</pre><pre>KU15 Förbud beträffande viss\r\navkodningsutrustning</pre><pre>Mom. 1 (Förbud beträffande viss\r\navkodningsutrustning)</pre><pre>Här har endast yrkats bifall till utskottets\r\nhemställan</pre><pre>Votering:</pre><pre>283 för utskottet</pre><pre>20 för res.</pre><pre>46 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>122 s, 68 m, 27 fp, 29 c, 22 kds, 1 nyd, 11 v, 3 -</pre><pre>För res.:</pre><pre>20 nyd</pre><pre>Frånvarande:</pre><pre>16 s, 12 m, 6 fp, 2 c, 4 kds, 2 nyd, 3 v, 1 -</pre><pre>LU8 Ändringar i trafikskadelagen</pre><pre>Kammaren biföll utskottets hemställan.</pre><pre>SkU9 Ändrade tulltillägg</pre><pre>Mom. 1 (tulltillägg på mervärdesskatt)</pre><pre>1. utskottet</pre><pre>2. res. i motsvarande del (s)</pre><pre>Votering:</pre><pre>169 för utskottet</pre><pre>137 för res.</pre><pre>43 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>69 m, 27 fp, 29 c, 22 kds, 21 nyd, 1 -</pre><pre>För res.:</pre><pre>123 s, 1 m, 11 v, 2 -</pre><pre>Frånvarande:</pre><pre>15 s, 10 m, 6 fp, 2 c, 4 kds, 2 nyd, 3 v, 1 -</pre><pre>Övriga moment</pre><pre>Kammaren biföll utskottets hemställan.</pre><pre>JuU7 Kroppsvisitation och kroppsbesiktning, m.m.</pre><pre>Mom. 2 (kroppsvisitation för att hindra klotter)</pre><pre>1. utskottet</pre><pre>2. res. 2 (nyd)</pre><pre>Votering:</pre><pre>284 för utskottet</pre><pre>22 för res. 2</pre><pre>43 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>122 s, 70 m, 27 fp, 29 c, 22 kds, 11 v, 3 -</pre><pre>För res. 2:</pre><pre>1 s, 21 nyd</pre><pre>Frånvarande:</pre><pre>15 s, 10 m, 6 fp, 2 c, 4 kds, 2 nyd, 3 v, 1 -</pre><pre>Mom. 4 (tvångsmedicinering)</pre><pre>1. utskottet</pre><pre>2. res. 3 (nyd)</pre><pre>Votering:</pre><pre>285 för utskottet</pre><pre>21 för res. 3</pre><pre>43 frånvarande</pre><pre>Kammaren biföll utskottets hemställan</pre><pre>Partivis fördelning av rösterna:</pre><pre>För utskottet:</pre><pre>123 s, 70 m, 27 fp, 29 c, 22 kds, 11 v, 3 -</pre><pre>För res. 3:</pre><pre>21 nyd</pre><pre>Frånvarande:</pre><pre>15 s, 10 m, 6 fp, 2 c, 4 kds, 2 nyd, 3 v, 1 -</pre><pre>Övriga moment</pre><pre>Kammaren biföll utskottets hemställan.</pre><pre>JuU8 Riksdagens revisorers förslag angående\r\npolisen</pre><pre>Kammaren biföll utskottets hemställan.</pre><pre>JuU9 Kungörandefrågor</pre><pre>Kammaren biföll utskottets hemställan.</pre><pre>15 §  Lagändringar med anledning av att\r\nmyndigheten Försvarsmakten inrättas</pre><pre>Föredrogs</pre><pre>försvarsutskottets betänkande</pre><pre>1993/94:FöU3 Lagändringar med anledning av att\r\nmyndigheten Försvarsmakten (prop. 1993/94:33).</pre><pre>Andre vice talmannen konstaterade att ingen talare\r\nvar anmäld.</pre><pre>Beslut</pre><pre>Kammaren biföll utskottets hemställan.</pre><pre>16 §  Skydd för landskapsinformation</pre><pre>Föredrogs</pre><pre>försvarsutskottets betänkande</pre><pre>1993/94:FöU4 Skydd för landskapsinformation\r\n(prop. 1993/94:32).</pre><pre>Andre vice talmannen konstaterade att ingen talare\r\nvar anmäld.</pre><pre>Beslut</pre><pre>Kammaren biföll utskottets hemställan.</pre><pre>\r\n17 §  Bestridande av vissa kostnader med\r\nanledning av Trollhätte kanalverks inordnande i\r\nSjöfartsverket</pre><pre>Föredrogs</pre><pre>1993/94:TU5 Bestridande av vissa kostnader med\r\nanledning av Trollhätte</pre><pre>Andre vice talmannen konstaterade att ingen talare\r\nvar anmäld.</pre><pre>Beslut</pre><pre>Kammaren biföll utskottets hemställan.</pre><pre>Beslut om samlad votering</pre><pre>På förslag av andre vice talmannen medgav\r\nkammaren att trafikutskottets betänkanden TU6\r\noch TU10 samt socialförsäkringsutskottets\r\nbetänkanden SfU6 och SfU7 fick avgöras i ett\r\nsammanhang efter avslutad debatt.</pre><pre>18 §  Arlandabanan</pre><pre>Föredrogs</pre><pre>trafikutskottets betänkande</pre><pre>1993/94:TU6 Arlandabanan (prop. 1993/94:39).</pre><pre>Anf. 91  JARL LANDER (s):</pre><pre>Herr talman! Jag skall försöka begränsa mig något,\r\nså att vi kan ha den samlade omröstningen före kl.\r\n18, som talmannen önskade.</pre><pre>Ärendet Arlandabanan, som trafikutskottet nu har\r\nlagt fram ett betänkande om, är ett ärende som har\r\nberetts under lång tid. Det finns därför kanske inte\r\nanledning att alltför ingående diskutera vad som\r\ntidigare har sagts. Frågan är om vi snart skall\r\nkomma till beslut om en Arlandabana, eller om\r\nbehandlingen av ärendet skall fortsätta i form av\r\nlångbänk eller liknande. Ärendet har alltså beretts\r\nunder lång tid, och i betänkandet finns en lång\r\nbeskrivning av hur det har hanterats tidigare.</pre><pre>Vi socialdemokrater anser att frågan om byggandet\r\nav en Arlandabana är färdigberedd. Det är dags att\r\nkomma i gång med byggandet. Det är nu, och de\r\nnärmaste åren framåt, som vi i samhället behöver\r\ntillskott av sysselsättningsobjekt.</pre><pre>Det är också av miljöskäl mycket viktigt att\r\nArlandabanan kommer till stånd med det snaraste.</pre><pre>Vi kan inte längre acceptera att man av ideologiska\r\nskäl förhalar tillkomsten av en järnväg ut till\r\nArlanda flygplats.</pre><pre>Vi socialdemokrater säger i en reservation till\r\nbetänkandet att Arlandabanan skall ingå i\r\nstomnätet för järnvägarna. Därför bör det vara\r\nstaten, genom Banverket, som har hela ansvaret för\r\ntillkomsten och underhållet av banan.</pre><pre>Med utgångspunkt i detta har vi vid\r\nutskottsbehandlingen av regeringens proposition\r\nom hur projektet med Arlandabanan bör\r\nadministreras yrkat avslag på regeringsförslaget om\r\natt bilda ett särskilt bolag för projektet. Detta har\r\nvi utvecklat ytterligare i vår reservationen.</pre><pre>Från den reservationen vill jag bara lyfta fram att\r\nArlandabanan också är av mycket stor betydelse\r\nför att den nu pågående utbyggnaden av järnvägar\r\ni Mälardalen skall bli meningsfull och leda till\r\nrationell tågföring i regionerna. Risken är stor att\r\nborgerligheten nu är på väg att sätta krokben för\r\nlänstrafikbolagen i Mälarregionen och försvårar\r\nderas förutsättningar att få till stånd både snabba\r\noch miljövänliga kommunikationer i dessa\r\nregioner.</pre><pre>I övrigt hänvisar jag, herr talman, till\r\nargumentationen i vår reservation till betänkandet.\r\nJag yrkar också bifall till reservationen.</pre><pre>I detta anförande instämde Ingrid Andersson och\r\nGunnar Thollander (båda s).</pre><pre>Anf. 92  LARS SVENSK (kds):</pre><pre>Herr talman! En Arlandabana har funnits på\r\ntrafikinvesterarnas önskelista under många år,\r\nfrämst av miljöskäl, men även för att den på ett\r\nkomfortabelt sätt skulle klara trafiken till och från\r\nArlanda.</pre><pre>Tanken har varit att Arlandabanan skall finansieras\r\nvid sidan av statsbudgeten, helt eller delvis,\r\nberoende på vilka förutsättningar som anses\r\nmöjliga. Bl.a. tillsattes den s.k. Delfindelegationen\r\nför att få frågan vidare utredd. I den tidigare\r\nregeringens uppdrag till Banverket talades det om\r\nen finansiering vid sidan om statsbudgeten -- något\r\nsom nu kommer att ske.</pre><pre>I dag kan Arlandaprojektet delas in i tre bitar:</pre><pre>För det första: Det s.k. fyrspåret Ulriksdal--\r\nRosersberg. Det är ett tidskrävande projekt, som\r\nberäknas kosta 2 miljarder av skattemedel.\r\nByggnationen av den delen, som är en mycket\r\nviktig förutsättning för Arlandabanans utbyggnad,\r\npågår och beräknas vara klar 1996.</pre><pre>För det andra: Sträckan Rosersberg--Arlanda, den\r\ns.k. södra böjen, plus en stationsbyggnad på\r\nArlanda, rullande materiel, en tågpendel och en\r\ntillbyggnad av Stockholms central bryts ut ur\r\nstatsfinansieringen för att privatfinansieras. Vi kan\r\nhär se två typer av besparingar: dels medför den\r\nökade kreativiteten fler aktörer och därmed en\r\nbilligare stationslösning än vad som var tänkt, dels\r\nsparas miljardbelopp av statliga medel i\r\nbyggnationen. Det är pengar som kan användas på\r\nannat håll.</pre><pre>För det tredje: Sträckan norr om Arlanda, till\r\nOdensala, den s.k. norra böjen, har på sina håll\r\nvarit ifrågasatt. Upppfattningen har då varit att det\r\när en onödig och olönsam investering. I\r\npropositionen slås det fast att ''norra böjen'' är\r\nviktig för integreringen av tågtrafiken norr och\r\nväster om Arlanda, och 850 miljoner av\r\nplaneringsramens 32 miljarder har också avsatts för\r\nändamålet. Byggandet av ''norra böjen'' ingår i de\r\nförhandlingar som sker med konsortierna.</pre><pre>Alltså: Byggnationen delas upp så att Banverket\r\nbygger sträckan Ulriksdal--Rosersberg och\r\nkonsortiet sträckan Rosersberg--Odensala.\r\nFinansieringen delas upp så att statliga medel\r\nanvänds till sträckan Ulriksdal--Rosersberg.\r\nResten byggs av ett privat konsortium, som också\r\nbygger ''norra böjen'', vars genomförande\r\ngaranteras av att staten satsar 850 miljoner.\r\nTrafikeringsrätten ges konsortiet för hela sträckan\r\nmed rätt att driva en tågpendel sträckan\r\nStockholms Central--Arlanda.</pre><pre>Herr talman! Vi kan alltså konstatera att\r\nArlandabanan är ett stort och komplicerat\r\nprojekt -- det framhålls också i propositionen. Det\r\när dessutom det första i sitt slag i Sverige. Men att\r\ndet är svårt behöver inte betyda att det är omöjligt.\r\nMed den här lösningen frigörs kapital, och om vi\r\ninte kan ro det här projektet i hamn måste vi\r\nkonstatera att alternativ finansiering av\r\nspårtrafikinvesteringar i Sverige är en omöjlighet.</pre><pre>I anslutning till propositionen har det väckts tre\r\nmotioner där motionärerna yrkar avslag på\r\npropositionen. I motion T3 kritiseras regeringens\r\nsenfärdighet. Man lyfter också fram de farhågor\r\nden s.k. TIM-utredningen framför, nämligen att en\r\nprivat lösning skulle försvåra en effektiv\r\nMälardalstrafik. I motion T4 motsätter sig\r\nmotionärerna att delar av stomnätet skall vara\r\nprivatägt. I T6 menar man att de privata\r\nintressenterna vill ha både hängslen och svångrem\r\nför att ge sig in i projektet.</pre><pre>Frågan är, herr talman, vad som menas med\r\nsenfärdighet. Arlandabanan är kopplad till tredje\r\nrullbanan. Om inte Arlandabanan skulle vara\r\nfärdig när tredje rullbanan är färdig kan man tala\r\nom att projektet är försenat. Ingenting tyder dock\r\npå att det kommer att bli fallet. Fyrspåret är redan\r\nunder full byggnation.</pre><pre>Vi får inte glömma bort att man på sina håll haft\r\nuppfattningen att Arlandabanan skall vara en ren\r\ntågpendel i stället för en busspendel från\r\nStockholm. Att ''norra böjen'' har kommit till --\r\nmycket tack vare att banan kan\r\nalternativfinansieras -- måste ses som en framgång\r\näven för Mälardalsintressena.</pre><pre>I propositionen talas det också om att\r\nstationslösningen skall utformas för genomgående\r\noch väntande trafik. Vill TIM-intressenterna eller\r\nandra trafikera banan till Arlanda är det en fråga\r\nsom får tas upp till förhandling med konsortiet.\r\nTrafikutrymme finns, och det finns inget som\r\nhindrar resenärer norr- och västerifrån att stiga av\r\nvid Arlanda. Trafiken Stockholms Central--\r\nArlanda däremot får konsortiet ensamrätt på --\r\nfattas bara annat. Någon utdelning skall man väl\r\nändå ha på sina investeringar!</pre><pre>När det gäller garantierna har regeringen häktat av\r\nbåde hängslen och svångrem. Det kommer inte att\r\nfinnas resandemängdsgarantier eller statliga\r\nlånegarantier. Vad som kvarstår är garantier\r\nbeträffande riktigheten i de uppgifter som lämnas\r\ntill de privata intressenterna i samband med\r\nanbudsgivningen. Det är sådant som normalt råder\r\ninom bygg- och anläggningsmarknaden. Riksdagen\r\nkommer enligt propositionen också att få ta del av\r\nde lämnade garantierna när slutligt avtal föreligger.</pre><pre>Herr talman! Med Arlandaprojektet i hamn har vi\r\nskapat en trafiklösning som är bra för miljön, som\r\nknyter samman trafiken söder, väster och norr om\r\nArlanda och som till stor del finansieras utanför\r\nstatsbudgeten.</pre><pre>Jag yrkar bifall till utskottets hemställan i\r\nbetänkandet och avslag på reservationen.</pre><pre>Anf. 93  JARL LANDER (s) replik:</pre><pre>Herr talman! Jag sade i mitt anförande\r\ninledningsvis att jag skulle försöka fatta mig kort,\r\nmen jag måste ändå ställa en fråga till Lars Svensk.\r\nVarför är det just Arlandabanan som skall\r\nkombineras med privata intressenter? Varför har vi\r\ninte fått förslag till sådana lösningar när det gäller\r\nandra bansträckningar? Beror det på\r\nlönsamhetstanken -- här kan privata få vara med\r\noch dela på det som samhället i övrigt betalar åt\r\nsamhället självt via skattemedel? Är det bara det\r\nsom gör att just Arlandabanan skall finansieras och\r\nupphandlas på det sätt som regeringen föreslår i sin\r\nproposition? Det är i så fall olustigt att det är bara\r\nden ideologiska tanken som är orsaken till att man\r\nförsenar hela det fina projekt som en Arlandabana\r\när.</pre><pre>Anf. 94  LARS SVENSK (kds) replik:</pre><pre>Herr talman! Den fråga som ställdes var: Varför\r\nArlandabanan? Förklaringen är naturligtvis att det\r\nsällan är lönsamt att bygga järnväg och bedriva\r\ntågtrafik. Tanken på en alternativ finansiering har\r\nfunnits med länge. Om jag har fattat saken rätt\r\nfanns Arlandabanan med som en tanke i de\r\ninvesteringsplaner, med en summa på 15 miljarder,\r\nsom fanns för 90-talet från Socialdemokraterna.\r\nDet nämns också i den motion som\r\nSocialdemokraterna har väckt.</pre><pre>Svaret är helt enkelt att den bansträcka som det kan\r\nvara intressant att få en alternativ finansiering av är\r\njust Arlandabanan, där man kan räkna med\r\nlönsamhet. Men om det är någon som vill bedriva\r\nprivat sovvagnstrafik i Sverige skall väl inte det vara\r\nnågon omöjlighet. Men jag tror att man måste\r\nbörja med det här projektet.</pre><pre>Anf. 95  JARL LANDER (s) replik:</pre><pre>Herr talman! Ja, då fick vi alltså svaret att man här\r\nkan räkna med lönsamhet. Vem skall i så fall få\r\ntillgodoräkna sig den lönsamheten? Inte\r\nsamhällsmedborgarna, Lars Svensk, utan några\r\nprivata intressenter, som enligt vad jag förstår\r\nredan har tillräckligt med ekonomiska resurser\r\nbakom sig utan att behöva få ytterligare medel från\r\nsvenska staten.</pre><pre>Anf. 96  LARS SVENSK (kds) replik:</pre><pre>Herr talman! Medborgarna tjänar ändå en del\r\npengar, i och med att man inte behöver lägga in\r\nmedel för kanske halva baninvesteringen, utan de\r\npengarna kommer från annat håll. Det frigör ett\r\nantal miljarder som kan användas till\r\nBothniabanan eller till annan trafik.</pre><pre>Men jag förstår att det här med att ta fram pengar\r\noch finansiera olika typer av byggnationer inte har\r\nvarit något problem för Socialdemokraterna.\r\nIbland undrar man om vi inte borde ha en\r\nfinansminister från oppositionen -- det finns alltid\r\nmera pengar att ta där. Det skulle lösa\r\nstatsbudgetens problem också. Men i det här fallet\r\när det ett sätt att åstadkomma en besparing åt\r\nskattebetalarna.</pre><pre>Anf. 97  LENNART FREMLING (fp):</pre><pre>Herr talman! Arlandajärnvägen behövs för att\r\nknyta ihop flygtrafiknätet med järnvägsnätet. Det\r\nskall vara lätt och bekvämt för den enskilde\r\nresenären att med kollektivtrafiken ta sig till och\r\nfrån flyget oavsett vilken järnvägsstation eller\r\npendeltågsstation han kommer ifrån. Syftet får\r\nalltså inte inskränkas till att bli att knyta ihop\r\nStockholms Central med Arlanda flygplats.\r\nArlandas järnvägsstation måste bli en integrerad\r\ndel av kollektivtrafiken.</pre><pre>Dessutom måste vi tänka på att det inte bara är\r\nflygresenärer som åker till Arlanda utan även\r\nmånga anställda och andra besökande.</pre><pre>Fjärrtåg och pendeltåg från norr och söder måste\r\nkunna betjäna Arlanda station på sådana villkor att\r\ndet inte förhindrar uppkomsten av ett\r\nsamhällsekonomiskt effektivt resmönster.\r\nRegeringen fastslår i propositionen att banorna\r\nnorr och söder om flygplatsen bör bli färdiga\r\nsamtidigt. Det är bra. Dessa nya spår skall\r\nsjälvklart ingå i stomnätet.</pre><pre>Det är en mycket komplicerad uppgift att\r\nkonstruera avtal som på ett rimligt sätt samtidigt\r\ntillgodoser en privat finansiärs berättigade\r\nintressen och statens intresse av att skapa\r\nförutsättningar för en samhällsekonomiskt effektiv\r\ntrafik, där resenärerna betalar marginalkostnaden\r\nför sin resa.</pre><pre>Det är angeläget att avtalen medger en viss\r\nflexibilitet för framtidens beslutsfattare. Jag hoppas\r\nverkligen att avtalen inte kommer att innebära 45\r\nårs monopol för en privat finansiär.</pre><pre>Om regeringen anser att det finns en stor\r\nsannolikhet att man skall lyckas konstruera ett\r\nacceptabelt avtal utan nämnvärd försening av\r\nprojektet bör riksdagen naturligtvis inte motsätta\r\nsig att ett projektbolag bildas.</pre><pre>Att skapa ett sådant bolag synes vara en mycket\r\nlämplig arbetsform, under förutsättning att de\r\nstatliga verkens långsiktiga intressen tillgodoses\r\ninom projektbolaget. Om det sedan skulle visa sig\r\natt privat finansiering inte kan ordnas på rimliga\r\nvillkor måste man däremot vara beredd att på\r\nsedvanligt sätt finansiera denna lönsamma\r\ninvestering i statlig regi.</pre><pre>Det är viktigt att Arlanda flygplats så snart som\r\nmöjligt knyts ihop med järnvägens stomnät, oavsett\r\nom det blir en utbyggnad av en trejde rullbana på\r\nArlanda flygplats eller ej. Det är viktigt att ett avtal\r\ninte förhindrar skapandet av ett\r\nsamhällsekonomiskt effektivt resmönster, där\r\nresenärerna betalar marginalkostnaden för sin resa.</pre><pre>Dessa tankar finns i folkpartimotionen T5, som\r\nbehandlas i detta betänkande.</pre><pre>I utskottets betänkande anges att utskottet\r\nförutsätter att effektiva trafiklösningar för lokal,\r\nregional och nationell tågtrafik kan byggas upp.\r\nUtskottet förutsätter också att avtal kan träffas\r\nunder sådana villkor att en samhällsekonomisk\r\ntrafikförsörjning främjas. Olika trafikföretag skall\r\nkunna agera under icke diskriminerande\r\nkonkurrensvillkor. Utskottet förutsätter vidare att\r\navtalen kommer att främja uppkomsten av ett\r\neffektivt resmönster.</pre><pre>Motionens syfte bör därmed vara tillgodosett. Jag\r\nyrkar bifall till utskottets hemställan.</pre><pre>Anf. 98  LARS SVENSK (kds):</pre><pre>Herr talman! Jag skall lugna Lennart Fremling med\r\natt säga att han skall kunna stiga på i Borlänge och\r\nstiga av vid Arlanda.</pre><pre>Det här konsortiet kommer naturligtvis att vara\r\nintresserat av att tjäna pengar på att sälja banrätt.\r\nDet skall inte vara något problem. Likadant\r\nkommer byggnationen förmodligen att gå väldigt\r\nsnabbt, därför att konsortiet har en kapitalkostnad\r\noch ett ansvar på ett annat sätt än Banverket har.</pre><pre>Överläggningen var härmed avslutad.</pre><pre>(Beslut fattades efter 21 §.)</pre><pre>19 §  Sveriges anslutning till ett europeiskt\r\nradiokommunikationskontor</pre><pre>Föredrogs</pre><pre>trafikutskottets betänkande</pre><pre>1993/94:TU10 Sveriges anslutning till ett europeiskt\r\nradiokommunikationskontor (ERO) (prop.\r\n1993/94:62).</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut fattades efter 21 §.)</pre><pre>20 §  Överföring och mottagande av flyktingar\r\nm.m.</pre><pre>Föredrogs</pre><pre>socialförsäkringsutskottets betänkande</pre><pre>1993/94:SfU6 Överföring och mottagande av\r\nflyktingar m.m. (prop. 1993/94:51).</pre><pre>Anf. 99  BERITH ERIKSSON (v):</pre><pre>Herr talman! I betänkande SfU6 behandlas dels en\r\nuppräkning och precisering av flyktingkvoten, dels\r\nen extra ersättning till kommunerna per mottagen\r\nflykting.</pre><pre>Herr talman! Det råder en viss förvirring i frågan\r\nom ersättning till kommunerna. Jag hoppas att\r\nkulturministern kan bringa reda i detta och förklara\r\nför oss hur de olika förslag som nu finns samspelar\r\nmed varandra. I detta betänkande finns ett förslag\r\nom en morot på 25 000 kr per flykting. Är den\r\nsumman lika för barn och vuxna? Det framgår inte\r\nriktigt.</pre><pre>En uppgörelse har träffats mellan regeringen och\r\nKommunförbundet om en uppskrivning av\r\nschablonersättningen till 144 000 kr för vuxna och\r\nhälften av det beloppet för barn. För de flyktingar\r\nsom kommunerna tog emot 1991 skall de också få\r\nett konjunkturtillägg på 35 000 kr för vuxna och\r\n5 000 kr för barn. Dessutom ersätter staten alla\r\nfaktiska kostnader för flyktingar över 55 år och\r\nlovar ytterligare ersättning i efterhand för andra\r\nkostnader som kommunen kan ha.</pre><pre>Det finns en proposition, vars motionstid går ut den\r\n17 december, som innehåller litet andra siffror än\r\nden här uppgörelsen. Där meddelas att regeringen\r\ni budgetpropositionen skall komma tillbaka med\r\nregeländringar för utbetalning av bidragen till\r\nkommunerna.</pre><pre>Kommunerna vill ha garantier för täckning av sina\r\nfaktiska kostnader. Det kravet har vi också i vår\r\nmotion. Det synes mig som om regering och riksdag\r\nhade litet bråttom när det gäller moroten på 25 000\r\nkr.</pre><pre>Om jag i dag kan få bekräftat att\r\növerenskommelsen med Kommunförbundet är\r\nsådan som jag har uppfattat den och nu redogjort\r\nför anser jag naturligtvis att vårt motionskrav till\r\nstörre delen är tillgodosett. Då nöjer jag mig med\r\natt konstatera att man kanske hade kunnat avvakta\r\nförhandlingsresultatet. Då hade man kunnat se att\r\nden extra moroten inte behövdes eller att den hade\r\nkunnat bakas in i överenskommelsen.</pre><pre>Jag vill också fråga hur det går med förhandlingarna\r\nnär det gäller landstingen och deras behov av\r\nersättning från staten för väntade kostnader inom\r\nsjukvårdssektorn. Man har ju konstaterat att\r\nmånga av de bosniska flyktingarna har behov av\r\npsykiatrisk hjälp.</pre><pre>Vi är nog ganska många som misstänker att\r\nförslaget om flyktingkvoten har kommit till stånd\r\nför att skyla över att man samtidigt införde\r\nvisumtvång för människor från Bosnien-\r\nHercegovina.</pre><pre>Jag vill även att ministern förklarar hur uttagningen\r\nav kvotflyktingar skall gå till. Vår uppfattning är att\r\nden skall ske i samarbete med\r\nflyktingkommissarien och att den kvot som nu\r\nföreslås skall gälla hela världen och inte enbart\r\nBosnien-Hercegovina. I förslaget står det att 5 500\r\nskall komma från f.d. Jugoslavien och 500 från\r\nflyktingläger i övriga världen.</pre><pre>Det är märkligt att regeringen föreslår att det skall\r\nvara ett visst antal människor och inte som förut en\r\nviss summa som kan användas mer flexibelt.</pre><pre>Jag vill även ha en förklaring till hur Birgit Friggebo\r\nnu kan acceptera det mom. 22 som visumtvånget är.\r\nDet gjorde Folkpartiet inte förut. Herr talman! Jag\r\nyrkar därmed bifall till vår meningsyttring mom. 1\r\nsom gäller visumtvånget för människor från\r\nBosnien-Hercegovina.</pre><pre>Anf. 100  GUSTAF VON ESSEN (m):</pre><pre>Herr talman! Förlåt min något sena ankomst.</pre><pre>Vi behandlar i dag en fråga som har en\r\nutomordentligt tragisk dimension. Händelserna,\r\nsom vi nu kan bevittna i det forna Jugoslavien,\r\nleder till pessimism vad beträffar nivån på den\r\nmänskliga civilisationen. Etniska motsättningar,\r\nundertryckta av en hårdhänt kommunistisk\r\ndiktatur, har blommat upp och perverterats på ett\r\nför oss obegripligt sätt. Vårt land kan inte -- lika\r\nlitet som övriga länder i Europa, och för den delen\r\nvärldssamfundet -- isolera sig från detta skeende.\r\nDet är en besvikelse att inte mer kan åstadkommas\r\nnär det gäller att lösa konflikten med fredliga och\r\nhumanitära medel.</pre><pre>Sverige måste hjälpa och bidra efter förmåga. Vi\r\nmåste handla i enlighet med våra humanitära\r\ntraditioner. Men samtidigt måste vi para dessa med\r\nen realism som både omfattar flyktingarnas\r\nsituation och den situation som rent faktiskt\r\nföreligger i vårt samhälle. Vi måste hitta en\r\nbalanspunkt som accepteras av de många\r\nmänniskorna i vårt land och som därmed kan bli en\r\nutgångspunkt för ett konstruktivt arbete att hjälpa\r\noch stödja offren för konflikterna, både dem som\r\nfinns i närområdena och dem som tagit sin tillflykt\r\ntill vårt land.</pre><pre>Den 21 juni 1993 fattade regeringen ett\r\nprincipbeslut om asylsökande från Bosnien-\r\nHercegovina innebärande att asylsökande från\r\ndetta land, efter individuell prövning, kommer att\r\nfå permanent uppehållstillstånd. Samtidigt med\r\nbeslutet infördes visumtvång, och ett förslag om\r\nökad flyktingkvot aviserades.</pre><pre>Formellt berörs inte frågan om tillfälliga\r\nuppehållstillstånd i det betänkande vi nu har att ta\r\nställning till. Men effekterna av regeringens beslut\r\ni juni får sitt uttryck i den proposition som utskottet\r\nhar behandlat.</pre><pre>Några kommentarer kring frågan om tillfälliga eller\r\npermanenta uppehållstillstånd måste därför ges.</pre><pre>I augusti 1992 fick utskottet en föredragning om\r\nden mycket omfattande tillströmningen av\r\nasylsökande som då skedde. Det gällde då\r\nkosovoalbaner. Mycket oroat av situationen\r\nuttalade utskottet i ett enhälligt pressmeddelande\r\natt man skyndsamt önskade få frågan utredd om\r\ntillfälliga uppehållstillstånd i situationer då stor\r\ntillströmning av asylsökande äger rum.</pre><pre>Regeringen fann senare att kosovoalbaner i\r\nallmänhet inte ansågs behöva skydd i vårt land, och\r\nde flesta får nu avvisningsbeslut. Kulturministern\r\npresenterade också senare under 1992 en\r\npromemoria om tillfälliga uppehållstillstånd som\r\ndock inte bedömdes kunna tillämpas för de\r\nflyktingströmmar som då var aktuella. Under\r\nhösten infördes också visumtvång för medborgare i\r\ndet forna Jugoslavien med undantag för\r\nmedborgare i Bosnien-Hercegovina.</pre><pre>I en för några dagar sedan framlagd proposition\r\nföreslår regeringen också att tidsbegränsade\r\nuppehållstillstånd skall kunna ges då skyddsökande\r\nflyr undan konflikter och kriser som bedöms ha en\r\nkortare varaktighet. Denna bedömning kan ju i en\r\ndel fall bli svår att göra. Men att propositionen lagts\r\nfram visar dock att regeringen förutser fall där\r\ninstrumentet tillfälligt uppehållstillstånd kan bli\r\naktuellt, särskilt som regeringen i denna\r\nproposition förutsätter att Invandrar- och\r\nflyktingkommittén ytterligare skall utreda och\r\nbedöma frågan kring tillfälliga uppehållstillstånd.</pre><pre>I likhet med regeringen anser utskottet att\r\ninriktningen i första hand skall vara att insatserna\r\nskall ske i närområdena. Det är först när dessa inte\r\när tillfresställande som överföringar till tredje\r\nasylland blir aktuella. Detta är också UNHCR:s\r\ninställning. Det är knappast troligt att UNHCR\r\nsom en normal lösning ser att permanenta\r\nuppehållstillstånd omedelbart beviljas större\r\ngrupper av flyktingar. I fallet Bosnien kan det på en\r\ndel håll uppfattas som att s.k. etniska rensningar\r\nkan löna sig.</pre><pre>Det var beklagligt att regeringen inte på lämpligt\r\nsätt förankrade sitt beslut i riksdagen före den 21\r\njuni. Även om det var fråga om ett rent\r\nadministrativt beslut, som riksdagen formellt inte\r\nhar med att göra, kunde det ju ändå förutses att\r\nfrågan var av sådan vikt att den skulle komma att\r\npåverka flykting- och invandrardebatten i Sverige.\r\nEtt större och viktigare beslut har väl knappast\r\nfattats inom invandringspolitiken i modern tid. Det\r\nhandlar om att bevilja 70 000--80 000 människor\r\ntillträde till det svenska samhället.</pre><pre>Det går givetvis att förstå regeringens\r\nbevekelsegrunder vad beträffar beslutet om\r\npermanenta uppehållstillstånd. Utsikterna till snar\r\nfred kunde då, liksom för övrigt nu, bedömas som\r\nosäkra. Det kunde därför te sig orimligt att låta de\r\ntill Sverige komna flyktingarna sväva i ovisshet om\r\nsin status.</pre><pre>Det är nog ändock sannolikt att de flesta\r\nflyktingarna både hade accepterat och välkomnat\r\ndet skydd som även ett tillfälligt uppehållstillstånd\r\nhade inneburit. Vidare är det min övertygelse att\r\näven kommunerna och medborgarna i allmänhet\r\nhade haft en stor förståelse för en sådan ordning. I\r\nvarje fall tycks detta vara fallet i Danmark där just\r\ntillfälliga uppehållstillstånd getts.</pre><pre>Det bör också anmärkas att UNHCR är inriktat på\r\natt skydd, om inte omedelbar repatriering kan ske,\r\nskall ges i första asylland, vanligen grannland och\r\nförst därefter skall skydd i tredje asylland ges.</pre><pre>Som också kulturministern och regeringen\r\nframhållit är flyktingsituationen i f.d. Jugoslavien\r\neländig och bortom all beskrivning. Det är en\r\nsjälvklarhet att Sverige måste hjälpa till på alla sätt.\r\nGivetvis bör de viktigaste insatserna ske i\r\nnärområdet. Det är ju där de allra flesta\r\nflyktingarna finns. Jag tror att alla här i riksdagen\r\nstödjer de insatser som görs i humanitetens\r\nintresse. Ytterligare ökade insatser kan säkerligen\r\nbli nödvändiga.</pre><pre>Det är också ytterst viktigt och på sikt avgörande\r\nför ett lyckosamt resultat med en internationell\r\nsamordning. Jag tycker att regeringen gör allt det\r\nsom rimligen kan göras när det gäller att försöka få\r\ntill stånd ett brett internationellt samförstånd och\r\nsamarbete. Vi har tyvärr ännu inte sett att det\r\nskulle ha blivit så mycket resultat. Men jag tror att\r\nvi måste fortsätta med dessa ansträngningar.</pre><pre>De flyktingar som finns inom landets gränser skall\r\nnu kunna räkna med att få permanenta\r\nuppehållstillstånd. Såsom läget är skall vi alla\r\narbeta för att ta emot bosnierna och ge dem den\r\nbästa möjliga start i den nya tilvaron som väntar\r\ndem. Insatser för svenskundervisning m.m. görs\r\nredan nu på förläggningarna, och det är bra. Om\r\ndet vid ett senare tillfälle finns möjlighet till\r\nåtervändande på frivillig väg kan och bör också\r\nåtgärder för att underlätta detta vidtas. Jag har\r\nförstått att sådana åtgärder planeras.</pre><pre>Det föreslagna stimulansbidraget till kommunerna\r\nför att underlätta utplaceringen i kommunerna kan\r\nunderlätta, framför allt nu när en mer långsiktigt\r\nverkande överenskommelse ingåtts mellan\r\nregeringen och Kkommunförbundet om den\r\nframtida finansieringen av flyktingmottagandet.\r\nDet är i högsta grad önskvärt att kommunerna nu\r\nsolidariskt ställer upp med mottagande. Det är en\r\nutmaning, en positiv utmaning, som Sverige i sin\r\nhelhet nu står inför.</pre><pre>Den kvot som regeringen föreslagit bör kunna\r\nanvändas flexibelt innebärande att också speciella\r\ninsatser i närområdena kan bli aktuella. Det är då\r\nviktigt att komma i håg att även andra flyktingar än\r\nde som kommer från Bosnien kan ha ett väl så stort\r\nbehov av skydd och hjälp till en ny tillvaro.\r\nRegeringens och UNHCR:s bedömningar kan vara\r\nvägledande härvidlag.</pre><pre>Ny demokrati har valt att yrka avslag på utskottets\r\nhemställan. Det finns, som jag tidigare antytt, skäl\r\natt något beklaga att regeringen inte sett anledning\r\natt i förväg diskutera och hos riksdagen förankra\r\nbeslutet om permanenta uppehållstillstånd. Men\r\nutskottets mycket entydiga majoritet stöder ändå\r\nregeringens handlande och förslag. Det går givetvis\r\ninte att, som nydemokraterna förespråkar, riva upp\r\nbeslutet från den 21 juni. Nydemokraternas\r\navslagsyrkanden i dag visar bara på att man\r\nmedvetet vill mäla sig ur och i stället satsa på\r\npopulistiska och lättsålda budskap.</pre><pre>Även om nydemokraterna kan ha en del förslag\r\nsom ligger i närheten av övriga partiers finns det\r\nändå en stor skillnad. Realism måste kombineras\r\nmed humanitet, med rättssäkerhet och med en\r\ninsikt om att det inte finns enkla lösningar på svåra\r\nproblem. Det är skillnad på att finna lösningar som\r\nkan accepteras av medborgarna -- lösningar som\r\nmåste innehålla humanitära ambitioner, men som\r\nockså måste präglas av verklighetens krav -- och på\r\natt föra en politik vars livsluft består av att man\r\nexploaterar rädsla och oro. Nydemokraternas\r\nallmänna hållning leder fel, ger fel signaler och\r\nunderlättar inte det svåra arbetet med att öka\r\nförståelsen mellan människor i vårt samhälle.</pre><pre>Herr talman! Det går att förena humanitet med\r\nrealism. Nydemokraterna har glömt bort\r\nhumaniteten.</pre><pre>Avslutningsvis vill jag yrka bifall till utskottets\r\nhemställan och avslag på de reservationer som\r\nföreligger.</pre><pre>Anf. 101  Kulturminister BIRGIT FRIGGEBO\r\n(fp):</pre><pre>Herr talman! Jag är glad över den mycket breda\r\nuppslutningen kring utskottets betänkande. Det är\r\nbara ytterkantspartierna som har en avvikande\r\nmening. Jag noterar också att utskottet tycker att\r\ndet är viktigt att bosnierna snabbt kommer ut i\r\nkommunerna. I detta ligger ett moraliskt åtagande\r\nfrån de partier som står bakom betänkandet att\r\npåverka sina kommunala företrädare. Jag\r\nvälkomnar att Gustaf von Essen gjorde en klar\r\nmarkering angående detta.</pre><pre>Ingen vinner på att personer som har beviljats\r\npermanenta uppehållstillstånd ändå får sitta på\r\nförläggningarna och vänta. Flyktingarna mår sämre\r\nav det, och det kostar mer. Det finns redan nu ca\r\n10 000 personer i förläggningarna med permanenta\r\nuppehållstillstånd som väntar på\r\nkommunplacering. Vid årsskiftet torde det finnas\r\nytterligare ca 10 000 personer som har fått\r\npermanent uppehållstillstånd.</pre><pre>Utskottet säger att regeringens överläggningar med\r\nKommunförbundet om ersättningsnivåerna inte får\r\nfördröja utflyttningen i kommunerna. I det\r\nsammanhanget kan det vara lämpligt att för\r\nriksdagen redovisa slutresultatet av\r\nförhandlingarna med Kommunförbundet. De blev\r\nklara i fredags.</pre><pre>Den vanliga schablonersättningen höjs den 1\r\njanuari 1994 med 4,3 % och blir för en vuxen\r\n144 200 kr. För de flyktingar som flyttade ut i\r\nkommun under 1991 utbetalas ett särskilt\r\nkonjunkturtillägg om 35 000 kr till den kommun där\r\nflyktingen nu bor. För dem som flyttade ut i\r\nkommun under 1992 och 1993 kommer\r\nkostnaderna att följas upp vid förhandlingarna som\r\nskall ske nästa år. Det blir också en ändring i\r\nutbetalningarna så att ersättningarna blir rättvisare\r\nmellan kommunerna. Främst är det storstäderna\r\nsom kommer att kompenseras för de flyktingar som\r\nflyttar dit på egen hand från de kommuner där de\r\nförst placerades. Staten kommer att betala de fulla\r\nkostnaderna för socialhjälp för de flyktingar över\r\n55 år som tas emot under 1994 och som inte kan\r\nförsörja sig själva. I dag gäller detta åtagande\r\nflyktingar som är över 60 år.</pre><pre>Resultatet av dessa förhandlingar följer\r\nKommunförbundets önskemål om att lösa de\r\nproblem som många kommuner har fört fram. De\r\ntillfredsställer också en del synpunkter som\r\nutskottet har redovisat i sitt betänkande. Till detta\r\nkommer det extra stimulansbidrag som riksdagen\r\nskall fatta beslut om i dag. Dessa 25 000 kr gäller,\r\nBerith Eriksson, varje individ. Det görs ingen\r\nskillnad på om det är en vuxen person eller ett barn.</pre><pre>Berith Eriksson sade att stimulansbidraget kanske\r\ninte hade behövts om förhandlingarna hade varit\r\nklara. Jag tycker att det är viktigt att förstå de\r\nproblem som kan finnas i kommunerna i fråga om\r\natt på kort sikt kraftigt öka flyktingmottagandet.\r\nDet kan finnas en del initialkostnader som gör att\r\nkommunerna inte har kunnat planera på allra bästa\r\nsätt för ett så stort mottagande. Jag tycker att det\r\när viktigt att man kan ge ett extra bidrag bl.a. för\r\ndessa initialkostnader.</pre><pre>Sammantaget visar resultatet av förhandlingarna\r\natt staten, så som har varit avsett, tar det\r\nekonomiska ansvaret för flyktingarna. Genom det\r\nextra konjunkturtillägget utvidgas statens ansvar\r\ntill 3,5 år. Kommunförbundet har välkomnat\r\nregeringens förslag och säger i ett uttalande att det\r\när tillfredsställande att regeringen har lagt fram\r\nförslag som i väsentlig grad kompenserar\r\nkommunerna för deras kostnader för\r\nflyktingmottagandet. Staten tar det fulla ansvaret\r\nför de kostnader som generalschablonen är avsedd\r\natt täcka.</pre><pre>Det har över huvud taget funnits synpunkter på\r\nschablonbidraget. Det framkommer i betänkandet\r\nfrån bl.a. Vänsterpartiet. Det sägs att\r\nschablonersättningen inte ger de incitament till\r\nkommunerna som behövs.</pre><pre>Jag är faktiskt av motsatt uppfattning. Bidraget är\r\nuppbyggt så att det innebär ett incitament till\r\nkommunerna. Vi vet att en del kommuner som är\r\neffektiva i sitt flyktingmottagande också faktiskt\r\ngör en vinst på schablonersättningen. Om de kan\r\nhålla nere sina kostnader får de ändå behålla hela\r\nersättningen.</pre><pre>Nu återstår det för våra partiföreträdare i\r\nkommunerna att fullfölja regeringens och\r\nriksdagens beslut och ta emot dessa jagade\r\nmänniskor. Jag tror att förutsättningarna är goda\r\nför ett bra mottagande. Bosnierna kommer att\r\nfinna sig väl till rätta. Som utskottet framhåller är\r\ndet fråga om en relativt välutbildad, homogen\r\ngrupp.</pre><pre>Jag har ett annat exemepel på att förutsättningarna\r\när goda. Invandrarverket inbjöd ungefär 100\r\nriksorganisationer till en överläggning för några\r\nveckor sedan. Verket önskar att tillsammans med\r\norganisationerna bygga upp ett nätverk. Målet är\r\natt varje bosnisk familj skall ha en kontaktperson\r\nhär i Sverige. Mottagandet från dessa\r\norganisationer var mycket positivt. Det var bra\r\nrespons på Invandrarverkets önskan.</pre><pre>Berith Eriksson sade att förslaget om en kraftigt\r\nutökad flyktingkvot för f.d. jugoslaver var ett sätt\r\natt skyla över visumbeslutet. Det är riktigt att\r\nkvotbeslutet hänger ihop med visumbeslutet.\r\nRegeringen vill visa att Sverige inte stänger sina\r\ngränser. Vi i Sverige är fortsatt beredda att ta emot\r\nmänniskor från krigsområdet.</pre><pre>Det är att beklaga att situationen är sådan i Europa\r\natt det var nödvändigt att införa visumbeslutet.\r\nSverige kan inte ensamt, tyvärr, hålla gränserna\r\nöppna. Dessutom innebär naturligtvis beslutet om\r\npermanent uppehållstillstånd att det är särskilt\r\nattraktivt att komma just till Sverige. Det är också\r\nviktigt att vi tar vårt fortsatta ansvar genom att inte\r\nstänga gränserna. Det är mot den bakgrunden som\r\nkvoten skall ses. Den skall utgöra en beredskap för\r\natt kunna ställa upp när internationella\r\norganisationer, inte minst UNHCR, behöver ha\r\nhjälp när de inte själva kan ge skyddet och den\r\nhumanitära hjälpen i närområdet.</pre><pre>I detta sammanhang vill jag också kommentera\r\nnågot som står i Ny demokratis reservation. Ny\r\ndemokrati säger att de pengar kvoten kostar kunde\r\nanvändas till att ge många fler bättre hjälp i\r\nkrigsområdet. Ny demokrati anser att 300 000\r\nmänniskor kan hjälpas för samma belopp som\r\ngäller för kvoten. Hur är detta egentligen\r\nberäknat? Jag har försökt att räkna. Det visar sig då\r\natt för de pengar som kvoten kostar kan man hjälpa\r\nknappt 3 000 000 personer under 50 dagar i\r\nKroatien eller 3 000 000 under litet mer än 100\r\ndagar i Bosnien. Jag tycker att detta speglar en\r\nokunnighet från Ny demokratis sida om vad detta\r\när fråga om.</pre><pre></pre><pre>Dessutom går man på i vanlig god stil och\r\nproducerar den ena sifferserien efter den andra som\r\ninte har någon som helst förankring i verkligheten.</pre><pre>Man avstyrker också förslaget om kvot. Sverige\r\nskall inte ha någon beredskap. Om internationella\r\norganisationer vill ha hjälp med flyktingar skall\r\nSverige inte ställa upp. Det verkar från Ny\r\ndemokratis sida som om det handlar om att till\r\nvarje pris undvika att det kommer en enda flykting\r\nhit till Sverige och att vi i Sverige ger dem skydd.</pre><pre>Det har varit många diskussioner om tillfälliga\r\nrespektive permanenta uppehållstillstånd. Vi har ju\r\nfört den diskussionen här i kammaren flera gånger.\r\nGustaf von Essen tog också upp den här frågan. Jag\r\nvill då säga att det förslag som nu har lagts fram i\r\nriksdagen, om möjligheten att ge tillfälliga\r\nuppehållstillstånd under maximalt ett år, skall ses\r\nmot bakgrund av att det fanns ett behov att\r\nklargöra vad som skall gälla om det kommer\r\nmycket stora flyktinggrupper på grund av\r\nnaturkatastrofer, miljökatastrofer eller liknande.\r\nDet var viktigt att klargöra vem som skall ha ansvar\r\nför mottagandet. Vi slår fast att det är\r\nInvandrarverket och att mottagandet skall ske i\r\nförläggningssystemet. Det är den viktigaste\r\nutgångspunkten.</pre><pre>Därtill innehåller förslaget att man, om det\r\nbefinnes lämpligt, i detta sammanhang får ge ett\r\ntillfälligt uppehållstillstånd, men under en mycket\r\nbegränsad tid. Detta har ingenting att göra med den\r\nvanliga asylpolitiken, som gäller människor som\r\nflyr undan våld och krig, men framför allt politisk\r\noch etnisk förföljelse.</pre><pre>Gustaf von Essen menade att det hade varit bra om\r\nregeringen hade förankrat sitt beslut i riksdagen.\r\nJag vill då fråga: Hur skulle detta ha gått till? Det är\r\ni strid mot grundlagarna att riksdagen fattar beslut i\r\nenskilda ärenden.</pre><pre>Det var också viktigt för regeringen att följa och\r\ntillämpa vår lagstiftning. Frågan är: Varför skulle vi\r\nbehandla bosnierna annorlunda än andra\r\nflyktinggrupper? Det är det man indikerar när man\r\nsäger att vi inte skulle ha gett dem ett skydd här i\r\nSverige.</pre><pre>Som vanligt redovisas det också internationella\r\njämförelser, t.ex. med Danmark, som har ett\r\nsystem med tillfälligt mottagande under två år. Men\r\nvad kommer Danmark att tvingas göra när de två\r\nåren har förflutit?</pre><pre>Regeringen har i sin bedömning lagt in att man inte\r\nser någon omedelbar lösning på kriget och\r\nkonflikten nere i Bosnien. Vår bedömning är att vi\r\nändock hade tvingats att fatta beslut om\r\npermanenta uppehållstillstånd i ett senare skede.\r\nDå har dyrbar tid gått förlorad. Många människor\r\nhar suttit i ovisshet lång tid ute på\r\nflyktingförläggningar. De har trasats sönder\r\nalltmer. Det betyder att när kommunmottagandet\r\nändock skulle ha skett i en framtid, hade\r\nkommunerna fått ännu mer bekymmer att försöka\r\nlaga dessa trasiga människor. Sjukvårdsresurser\r\noch annat skulle behöva utnyttjas ännu mer.</pre><pre>I det sammanhanget vill jag också svara på Berith\r\nErikssons fråga om överläggningar med\r\nLandstingsförbundet. De sker från\r\nSocialdepartementets sida i samband med andra\r\nfrågor som staten och landstingen har gemensamt.\r\nDe överläggningarna pågår.</pre><pre>Herr talman! Det blir naturligtvis mycket\r\ndiskussion om praktiska frågor när vi skall\r\ndiskutera flyktingmottagandet. Det blir också med\r\nall rätt mycket diskussion om ekonomi och om\r\npengar. Men det finns faktiskt också en annan sida\r\nav saken. Den handlar om rättfärdighet och\r\nmänsklighet. Jag tycker ibland att det glöms bort i\r\nde här diskussionerna.</pre><pre>Det tillhör inte i dessa tider vanligheten, herr\r\ntalman, att man citerar Bibeln i denna kammare.\r\nDet var, tror jag, vanligare förr. Men jag skall ändå\r\nläsa några verser som jag har uppklistrade på mitt\r\nskrivbord på departementet. Det är två verser ur\r\nTredje Moseboken, 19 kap., verserna 33 och 34:</pre><pre>''När en främling bor hos er i ert land, skall ni inte\r\nförtrycka honom. Främlingen som bor hos er skall\r\nräknas som en infödd bland er, du skall älska\r\nhonom som dig själv.''</pre><pre>Det är naturligtvis mycket uppfordrande ord och\r\njag önskar att de kunde vara en ledstjärna för vårt\r\nland i flyktingmottagandet, även för dem som inte\r\nhar Bibeln som husorgan. Men det räcker faktiskt\r\nockså långt att följa humanismens och demokratins\r\nidémönster för att låta Bibelns ord bli verklighet.</pre><pre>Anf. 102  BERITH ERIKSSON (v) replik:</pre><pre>Herr talman! Först vill jag påminna om att\r\nförhandlingarna med Kommunförbundet är klara\r\nredan innan det här beslutet skall fattas. Jag anser\r\nnog fortfarande att den här extra stimulansen hade\r\nkunnat ingå i de förhandlingar man har fört.</pre><pre>Det är alltså inte genom det här betänkandet, vill\r\njag påpeka, som vår motion, som handlade om att\r\nkommunerna skall tillförsäkras möjlighet att få\r\nersättning för sina faktiska kostnader, är\r\ntillgodosedd. Det är genom de förhandlingar som\r\nnu har förts.</pre><pre>I den proposition som överlämnats till riksdagen,\r\ndär motionstiden går ut den 17 december, står att\r\nreglerna skall förändras och ge incitament för att\r\nöka kvaliteten. Det är väldigt många, bl.a. på\r\ndepartementet -- det kom fram när de var hos oss i\r\nsocialförsäkringsutskottet -- som har en del att säga\r\nom kvaliteten på SFI-undervisningen och\r\ninsatserna när det gäller arbetsmarknaden. De är\r\nmycket olika i landet, och det behövs säkert, som\r\nvi tar upp i vår motion, regler och incitament för att\r\nhöja kvaliteten.</pre><pre>Sedan frågade jag hur uttagningen skulle gå till när\r\ndet gällde kvoten på 5 500 personer. Jag vill veta om\r\nUNHCR har stött förslaget från regeringen om hur\r\nuttagningen skall gå till och om\r\nflyktingkommissarien har uttalat sig för att hjälpa\r\ntill i det här arbetet.</pre><pre>Sedan, herr talman, vill jag läsa litet innantill från\r\nFolkpartiets motion från november 1990, om\r\nviseringskravet:</pre><pre>Om en människa som vill fly från sitt land kontaktar\r\nSveriges ambassad och söker ett visum i laga\r\nordning är det ambassadens skyldighet, enligt\r\ngällande lag, att avslå ansökan om man misstänker\r\natt vederbörande behöver fly.</pre><pre>Det är ju vad som händer runt om i världen. Det är\r\nvisumets natur. Alternativet är att söka\r\nuppehållstillstånd i Sverige, och det kan inte\r\npresumtiva flyktingar göra. När de är i hemlandet\r\nhar de ingen rätt att söka asyl, bl.a. för att de ännu\r\ninte lämnat hemlandet och därför inte kan\r\ndefinieras som flyktingar.</pre><pre>Folkpartiet säger då: Att på detta vis använda\r\nviseringsinstrumentet som en metod att förhindra\r\nrena flyktingar från att ansöka om asyl i andra\r\nländer är klart i strid med andan i\r\nGenèvekonventionen.</pre><pre>Anf. 103  Kulturminister BIRGIT FRIGGEBO\r\n(fp):</pre><pre>Herr talman! Berith Eriksson tycker att vi skulle ha\r\nväntat med stimulansbidraget tills förhandlingarna\r\nmed Kommunförbundet var klara. För oss hänger\r\ndess frågor inte alls ihop. Förhandlingar om\r\nschablonersättningens storlek sker regelmässigt\r\nvarje år. De sker vartefter vi gör undersökningar av\r\nhur schablonersättningen täcker de faktiska\r\nkostnaderna. Vi har hela tiden sagt att vi från\r\nregeringens sida kommer att fullfölja de åtaganden\r\nsom finns om att stå för de ekonomiska\r\nkostnaderna. Nu har en del inte velat tro på den\r\nförsäkran. Det kan inte jag hjälpa.</pre><pre>Nu visar slutresultatet av förhandlingarna att\r\nregeringen har fullföljt de åtaganden som finns.\r\nDäremot har vi tyckt att det har varit angeläget att\r\nunderlätta för kommunerna att ta emot en så stor\r\ngrupp under en mycket kort tid och klara av extra\r\nkostnader, introduktionskostnader, kostnader för\r\natt bygga upp en ny mottagningsorganisation,\r\neftersom organisationen kanske har fått ligga litet\r\nför fäfot under de år som det har kommit ganska få\r\nflyktingar ut till kommunerna.</pre><pre>Det var alltså en viktig fråga för oss att också få ett\r\nbeslut här i riksdagen i den frågan, eftersom nu\r\nstimulansbidraget är kopplat till kommunernas\r\nbenägenhet att träffa avtal. Om vi i dag hade lagt\r\nfram förslaget om stimulansbidrag, hade det inte\r\nkunnat behandlas i riksdagen förrän på vårkanten.</pre><pre>Jag skulle helst önska att alla de människor som nu\r\nsitter ute på förläggningarna, i tiotusental, kunde\r\nha fått fira jul i ett eget hem och börja planera igen\r\nför sin framtid. Nu kommer detta inte att vara\r\nmöjligt, eftersom många kommuner har låtit sig\r\nförledas av hotfulla yttranden om att regeringen\r\ninte kommer att ställa upp och fullfölja sitt\r\nåtagande. Vilka är det som får betala för detta? Jo,\r\ndet är bosnier som sitter med sina permanenta\r\nuppehållstillstånd men som inte får komma ut till\r\nkommunen och börja rota sig här i Sverige.</pre><pre>Sedan till frågan om hur uttagningen av\r\nflyktingarna skall gå till. Det finns mycket gammal\r\nerfarenhet både hos Invandrarverket och hos\r\nUNHCR om hur man hjälps åt när det gäller\r\nuttagningen av kvotflyktingar. Invandrarverkets\r\nrepresentanter har redan varit nere på plats och\r\ntagit ut en del. Danmark har tagit ut ännu fler,\r\nganska stora grupper. Ibland sker detta i direkt\r\nsamarbete med UNHCR, ibland gör\r\nmyndigheterna det självständigt. Så det behövs\r\ninga pekpinnar från regeringens sida om hur det\r\nskall gå till. Jag har fullt förtroende för\r\nInvandrarverket och dess sätt att sköta detta.</pre><pre>Det kan naturligtvis kännas skönt för\r\nInvandrarverket att ha denna stora kvot att tillgå\r\nnär det kommer signaler om att man inte klarar av\r\nskyddsfrågan, den humanitära hjälpen och kanske\r\ninte heller sjukvårdshjälpen nere i själva\r\nkrigsområdet, inte minst nu inför vintern som kan\r\nkomma att bli bister.</pre><pre>Anf. 104  BERITH ERIKSSON (v) replik:</pre><pre>Herr talman! Förhandlingarna var av förståeliga\r\nskäl litet speciella den här gången. Det har varit\r\nuppvaktningar hos regeringen tidigare, och det har\r\nställts krav från kommunerna på att få full\r\nkostnadstäckning för utgifterna. Då är det väl inte\r\nså konstigt om det fanns en viss misstro. Några\r\nlöften har man inte fått tidigare, anser man i\r\nkommunerna.</pre><pre>I den proposition som nu ligger krävs att vissa delar\r\nav den skall bli verklighet för att kommunerna skall\r\nkunna bygga upp en framtida organisation för\r\nflyktingmottagningen. Det är väl inte så mycket att\r\norda om de 25 000 kronorna per flykting. Jag yrkar\r\ninte heller bifall till den delen. Jag konstaterar bara\r\natt jag är helt säker på att man i förhandlingarna\r\nhade kunnat få in även detta. Nu är\r\nförhandlingarna klara.</pre><pre>Statsrådet talar om hotfulla yttranden om att\r\nkommunerna inte skulle få någon ersättning. Jag\r\nhar inte hört några sådana.</pre><pre>Sedan tillbaka till frågan om hur man skall ta ut\r\nflyktingarna. Birgit Friggebo säger ungefär att det\r\när bra att ha den här kvoten att tillgå när den\r\nbehövs. I propositionen finns det klart uttalat hur\r\nInvandrarverket skall gå till väga och vilka personer\r\nsom skall komma i fråga, osv. Jag har ännu inte fått\r\nsvar på frågan om flyktingkommissarien har lovat\r\natt själv bidra när man tar ut dessa flyktingar, eller\r\nom Invandrarverket alldeles självt skall skicka ner\r\ndelegationer dit för att plocka ut vissa människor.</pre><pre>Beträffande viseringskravet är det inte säkert att\r\njust de människor som har politiska skäl har\r\nmöjlighet att nå Invandrarverkets delegation där\r\nnere utan skulle behöva ta sig till Sveriges gräns för\r\natt söka asyl.</pre><pre>Anf. 105  GUSTAF VON ESSEN (m)\r\nreplik):</pre><pre>Herr talman! Beslutet den 21 juni i år, då\r\nregeringen fattade ett administrativt beslut,\r\ninnebar i praktiken att de till Sverige komna\r\nbosnierna skulle få permanent uppehållstillstånd.\r\nDet var i själva verket ett av de största\r\ninvandringspolitiska beslut som har fattats i\r\nmodern tid. Det förelåg redan under våren innan\r\ndetta beslut fattades en stor oro runt om i landet\r\noch också här i riksdagen om hur man skulle tackla\r\nden stora utmaning som denna flyktinginvandring\r\ninnebar.</pre><pre>Vi hade debatter här i riksdagen om detta. Jag\r\nminns att jag själv i april ställde frågor till\r\ninvandrarministern om vad som skulle komma att\r\nhända. I det perspektivet borde det ha varit klokt\r\nom regeringen under hand hade förankrat sitt\r\nställningstagande hos partierna i riksdagen. Det\r\nhade varit klokt ur många synpunkter, både\r\npsykologiskt och rent sakligt, eftersom man då\r\nhade kunnat diskutera huruvida den ena eller den\r\nandra linjen var bättre eller sämre. Nu inträffade\r\ndetta mitt under sommaren. Det fanns inte någon\r\nriktig mental beredskap vare sig hos svenska folket\r\neller hos riksdagen för detta beslut.</pre><pre>Samtidigt är det i sig ingen kritik mot det beslut som\r\nregeringen fattade. Det är mycket möjligt att de\r\növerväganden som regeringen gjorde var de riktiga\r\noch rätta då. Men det hade som sagt varit bra och\r\nklokt ur många synpunkter att ha det förankrat.\r\nDet är, kulturministern, inte samma sak som att\r\nriksdagen skulle ha fattat något beslut. Det har jag\r\naldrig föreslagit. Det finns andra möjligheter till\r\nkontakter.</pre><pre>Den andra sak som jag påpekade är att det finns\r\nförslag om att man skall öka kvoten. Samtidigt\r\ninnebär det en minskning av kvoten för andra\r\nflyktingar än just flyktingar från Bosnien.</pre><pre>Det finns flyktingar i andra flyktingläger runt om i\r\nvärlden, där situationen är minst lika besvärlig. Vi\r\nfår inte glömma bort att det också finns andra\r\nflyktingproblem. Det handlar inte bara om\r\nBosnien. Den här propositionen andas litet grand\r\nav att allt annat nu skall stå tillbaka och att det bara\r\när bosnierna som skall få hjälp. Vi ställer självfallet\r\nupp på detta, men man får inte heller glömma bort\r\nden andra delen. Därför hoppas jag att\r\nkulturministern kommer att kunna använda detta\r\nanslag något så när flexibelt och att hon kommer att\r\nkunna vara öppen även för andra lösningar än just\r\nde som har skisserats.</pre><pre>Anf. 106  Kulturminister BIRGIT FRIGGEBO\r\n(fp):</pre><pre>Herr talman! Beredningen av regeringens beslut\r\nvar klar i juni månad. Eftersom regeringen fattade\r\nbeslut när kammaren sammanträdde, betraktar jag\r\ndet som självklart att jag hade kunnat komma hit\r\ntill informationsstunden en torsdag för att redovisa\r\nvilket beslut som regeringen hade fattat. Jag\r\nbedömer själv att detta naturligtvis var ett stort\r\nbeslut.</pre><pre>Gustaf von Essen säger att regeringen under hand\r\nskulle ha förankrat sitt beslut i riksdagen. Jag vet\r\ninte hur detta skulle ha gått till, om man ser till den\r\nformella ordningen. När det gäller\r\nregeringspartierna utgår jag ifrån att man har\r\nkontakter utanför regeringskansliet när man\r\nmedverkar till viktiga beslut. I Folkpartiet var den\r\nhär frågan t.o.m. uppe på partistyrelsens möte för\r\natt den skulle förankras både bland\r\nriksdagsledamöter och bland vidare kretsar i\r\npartiet. Jag har naturligtvis ingen synpunkt på hur\r\nolika partier i regeringen förankrar sina beslut.</pre><pre>Det är bra att Gustaf von Essen säger att det var ett\r\nklokt beslut. Det innebär också ett åtagande att se\r\ntill att beslutet kan fullföljas ute i kommunerna.</pre><pre>När det gäller kvoten har utskottet självt uttalat att\r\nden bör kunna användas med flexibilitet. Enligt\r\nregeringen kan ca 500 personer från områden\r\nutanför f.d. Jugoslavien ingå i kvotmottagningen.\r\nFrån svensk sida brukar vi vara väldigt följsamma\r\nmot UNHCR:s åsikter och synpunkter. Vi brukar\r\nockså ställa upp på olika önskemål som kommer\r\ndärifrån. Det är bra att riksdagen har slagit fast att\r\ndet inte är fråga om något absolut antal när det\r\ngäller kvotmottagningar från andra delar av\r\nvärlden. Men det är klart att bakgrunden till\r\nregeringens förslag är att vi känner ett särskilt stort\r\nansvar att se till att vi i Europa kan klara åtminstone\r\nvåra egna flyktingar. Därutöver skall vi naturligtvis\r\nockså hjälpa till på olika sätt. Det är också en\r\nsjälvklarhet för Sverige. Då handlar det inte bara\r\nom kvotmottagningar utan även om massiva\r\nbiståndsinsatser i olika flyktingområden runt om i\r\nvärlden.</pre><pre>Anf. 107  GUSTAF VON ESSEN (m) replik:</pre><pre>Herr talman! Jag talar inte om någon formell\r\nordning som skulle behöva föreligga för att man\r\nskulle ta kontakt. Kulturministern har i flera andra\r\nsammanhang funnit metoder för att förankra och\r\ndiskutera beslut under hand med de av\r\nsocialförsäkringsutskottets ledamöter som är\r\nengagerade i dessa frågor.</pre><pre>Min kritik är mild, men det är ändå fråga om en viss\r\nkritik. Utskottet har vid ett tillfälle uttalat att man\r\ngärna såge en möjlighet till att utfärda tillfälliga\r\nuppehållstillstånd, att det instrumentet skulle\r\nkunna användas. Detta utskottsuttalande var\r\nenhälligt. Mot den bakgrunden hade det varit klokt\r\nav kulturministern att under hand -- såsom det har\r\nskett i andra sammanhang -- ta kontakt med\r\nutskottet för att diskutera dessa frågor. Det är ändå\r\nutskottet som förr eller senare skall handlägga\r\nlagstiftningen i dessa ärenden.</pre><pre>Jag utgår ifrån att detta var ett klokt beslut, och jag\r\nvill gärna tro att det var ett klokt beslut. I och med\r\natt beslutet är fattat vill jag slå fast att det nu gäller\r\natt gilla läget och försöka göra någonting bra av\r\ndetta. Efter det avtal som Kommunförbundet och\r\nregeringen tycks ha slutit om finansieringen borde\r\ndet finnas mycket goda förutsättningar för\r\nkommunerna att solidariskt ställa upp och ordna\r\nkommunplatser och göra insatser för\r\nBosnienflyktingarna. Därvidlag stöder jag\r\nkulturministerns ansträngningar så långt som jag\r\nsom företrädare för mitt parti är mäktig.</pre><pre>Ändå kvarstår en liten eftersmak av att vi borde ha\r\nblivit bättre informerade och av att det här beslutet\r\nborde ha varit bättre förankrat.</pre><pre>Anf. 108  Kulturminister BIRGIT FRIGGEBO\r\n(fp):</pre><pre>Herr talman! Det är riktigt att vi mellan\r\ndepartementet och utskottet har kontakter. Det är\r\nviktigt att det är på det sättet. Vi lever ändå i en\r\nparlamentarism. Men många av dessa kontakter\r\nhandlar om frågor av lagstiftningskaraktär, där\r\nriksdagen så småningom skall fatta beslutet.</pre><pre>Gustaf von Essen tar nu upp ett förvaltningsärende,\r\nett enskilt beslut i ett enskilt ärende, som man på\r\nnågot sätt borde ha förankrat. Jag tycker att det är\r\nviktigt att regeringen informerar även om\r\nreslutaten av dess förvaltningsbeslut. Så har också\r\nskett. Ytterst är det regeringen som har att ta\r\nansvar för förvaltningsbesluten. Ingen regering kan\r\nkrypa ifrån det ansvaret, även om den har\r\nkontakter utanför regeringskansliet med t.ex.\r\nledamöter i riksdagens kammare. När det däremot\r\ngäller lagstiftningsfrågor är det riksdagen ytterst\r\noch slutligen som fattar besluten och därmed får ta\r\nansvaret.</pre><pre>Anf. 109  MAUD BJÖRNEMALM (s):</pre><pre>Herr talman! Birgit Friggebo efterlyste mer tal om\r\nhumanitet i flyktingpolitiken och mindre om\r\nekonomi och detaljer. Men en human människosyn\r\ninnebär att de människor som finns i vårt land skall\r\nkunna leva ett värdigt liv. För att åstadkomma ett\r\nvärdigt flyktingmottagande måste vi kanske\r\ndiskutera detaljer och ekonomi.</pre><pre>Detta betänkande behandlar inte -- som man skulle\r\nkunna tro av debatten -- schablonersättningen,\r\nutan det behandlar en utökning av flyktingkvoten\r\noch ett stimulansbidrag på 25 000 kr till de\r\nkommuner som kraftigt ökar sitt\r\nflyktingmottagande under 1994.</pre><pre>Även om vi socialdemokrater står bakom\r\nbetänkandet, har vi naturligtvis synpunkter på\r\npropositionen. I vår socialdemokratiska motion har\r\nvi också betonat att Sverige bör ha en generös\r\ninställning till de människor som tvingas att fly från\r\nsitt hemland på grund av krig och andra katastrofer.</pre><pre>Vi förordar i första hand vidgade möjligheter till\r\ntillfälliga uppehållstillstånd, något som ett enhälligt\r\nutskott gjorde redan i augusti förra året.\r\nRegeringen var redan förra året inne på den frågan,\r\nmen valde att stoppa ner förslaget i en byrålåda för\r\natt nu plockas fram i något reviderat skick i form\r\nav en proposition. Detta är något som jag väl får\r\nanledning att återkomma till nästa år.</pre><pre>Vi socialdemokrater har också tidigare betonat\r\nvikten av ett europeiskt samarbete när det gäller\r\nsituationen i f.d. Jugoslavien. Vi anser också att det\r\när viktigt och nödvändigt att utveckla ett samarbete\r\noch en samsyn inom Europas länder omkring\r\nflyktingfrågorna, åsikter som för övrigt delas av\r\nutskottet. I betänkandet betonas också vikten av ett\r\nnära samarbete med övriga nordiska länder.</pre><pre>Birgit Friggebo har också själv många gånger, inte\r\nminst här i riksdagen, framhållit det internationella\r\narbete som regeringen bedriver när det gäller\r\ninvandrar- och flyktingfrågor. Men någon samsyn\r\nmed övriga Europa när det gäller skyddet för\r\nmänniskor från Bosnien kan jag inte se. De flesta\r\nandra europeiska länder, med undantag av England\r\noch Sverige, har gett människor från Bosnien\r\ntemporärt skydd. Men den svenska regeringen\r\nvalde att ge permanent uppehållstillstånd. Också\r\nnär det gäller Norden skiljer sig Sverige från de\r\nnordiska grannarna. Både Danmark och Norge har\r\ngett tillfälliga uppehållstillstånd.</pre><pre>Regeringen har nu fattat beslut om de bosnier som\r\nhar flytt hit. De skall naturligtvis få ett så bra\r\nmottagande som möjligt. Hur många de är, eller\r\nhur många de blir, finns det inte någon som med\r\nbestämdhet kan säga i dag. Ca 42 000 finns här,\r\nsedan tillkommer familjemedlemmarna. Beslutet\r\ninnebär att förmodligen 70 000 människor på kort\r\ntid skall placeras ut i landets kommuner. Detta\r\nställer naturligtvis stora krav på kommunerna,\r\nvilket kommunerna är medvetna om. Därför är det\r\ninte så konstigt att de i dagens ekonomiska läge,\r\noch med den arbetsmarknadssituation som råder,\r\ntvekar när det gäller att öka mottagandet och inte\r\när villiga att skriva nya kontrakt med\r\nInvandrarverket förrän ersättningsfrågan är löst.</pre><pre>Detta har regeringen varit medveten om. Med ett\r\nstimulansbidrag på 25 000 kr har man försökt att\r\nförmå kommunerna att öka sitt mottagande. Jag\r\nhar förgäves försökt att få svar på vad ett kraftigt\r\nökat flyktingmottagande innebär i praktiken. Är\r\ndet ytterligare 100, 200, 300, eller hur många är\r\ndet? Kommunerna har ju, som sagt, krävt ett höjt\r\nschablonbidrag för att öka mottagandet.</pre><pre>I vår motion krävde vi att regeringen skulle lämna\r\nförslag som bättre kunde lösa de problem som\r\nregeringen egentligen har försatt sig i. Men för att\r\ninte störa de förhandlingar som pågick mellan\r\nregering och kommunförbund, när vi behandlade\r\npropositionen i utskottet, reserverade vi oss inte,\r\nutan ansåg att våra motionskrav i huvudsak kunde\r\nanses tillgodosedda.</pre><pre>Nu är förhandlingarna slutförda, och kommunerna\r\nhar fått en ökning av schablonbidraget för 1994 på\r\n4,3 %, dvs. 6 000 kr för vuxen och 3 600 kr för barn.\r\nNu återstår att se om kommunerna i dagens läge\r\nanser att ökningen är tillräcklig. Jag utgår då från\r\natt regeringen noga följer upp kommunernas\r\nkostnader. Det är viktigt att kommunerna inte\r\ndrabbas av t.ex. ökade socialbidragskostnader.</pre><pre>Det är också märkligt att regeringen har fattat\r\nbeslut om ett så stort mottagande utan att ha\r\nanalyserat vilka problem, svårigheter och extra\r\nkostnader som skulle kunna komma att uppstå. En\r\nså dålig framförhållning drabbar nu de människor\r\nsom vi vill hjälpa, nämligen flyktingarna. Det går\r\ninte att skylla på kommunerna, att de är ovilliga att\r\nta emot flyktingar, eftersom det faktiskt har med\r\nkommunernas ekonomi att göra, som regeringen\r\nbidragit till att försämra.</pre><pre>I vår motion framhåller vi också den obalans som\r\nfinns mellan olika kommuner när det gäller\r\nflyktingmottagandet. Vissa kommuner har genom\r\nvägran att ta emot flyktingar undandragit sig det\r\ngemensamma ansvar som vi har för de kostnader\r\nsom flyktingmottagandet för med sig.</pre><pre>I propositionen föreslås att flyktingkvoten under\r\ndetta budgetår skall utökas med upp till 6 000\r\npersoner. Av dem skall, som vi tidigare hörde, 5 500\r\nkunna överföras från f.d. Jugoslavien.</pre><pre>Regeringen påpekar samtidigt att hjälpinsatser i\r\nnärområdet även i fortsättningen skall vara den\r\nviktigaste delen av de svenska insatserna. Den\r\ninställningen delas av FN:s flyktingkommissarie,\r\nEG, den bosniska regeringen och flera\r\nhjälporganisationer.</pre><pre>I vår socialdemokratiska motion förordar vi också\r\natt de medel som är avsedda för flyktingkvoten\r\nskall användas på ett flexibelt sätt, men att insatser\r\ni närområdet skall prioriteras. Vi utesluter inte att\r\nmedlen också kan användas för att överföra\r\nmänniskor som inte kan få skydd i närområdet till\r\nSverige.</pre><pre>Det här är egentligen ett märkligt förslag från\r\nregeringen. Flyktingkvoten för innevarande år\r\nuppgår egentligen till 1 800 personer. Den är inte\r\nhelt utnyttjad.</pre><pre>Enligt uppgift har UNHCR svårigheter att\r\npresentera lämpliga personer. Hittills i år har\r\nInvandrarverket fattat beslut om 162 personer.\r\nEnligt uppgift finns det en delegation i Kroatien,\r\nför vilken UNHCR har presenterat ca 250\r\npersoner. Fram till jul innebär det att beslut kan\r\nfattas om 412 kvotflyktingar. Av kvoten återstår för\r\nnästa halvår 1 388 personer. Är det då rimligt att tro\r\natt man också skall ha möjlighet att överföra\r\nytterligare 6 000 eller 5 500 kvotflyktingar till\r\nSverige? Om hela kvoten utnyttjas skulle det fram\r\ntill den 1 juli 1994 bli totalt 7 800 personer.</pre><pre>I propositionen sägs mycket riktigt att den\r\nkommande vintern kan få katastrofala följder för\r\nstora grupper av befolkningen och att det kommer\r\natt ställa stora krav på hjälpinsatser i närområdet\r\nsamt att insatser i närområdet skall vara den\r\nviktigaste delen av våra svenska insatser.</pre><pre>Det är bara det att för insatser i närområdet och för\r\ns.k. flexibla insatser finns inga pengar. Kostnaden\r\nför den utökade flyktingkvoten på 6 000 personer\r\nberäknas till 830 miljoner. Det är då enligt\r\npropositionen huvudsakligen fråga om ersättning\r\ntill kommunerna för att de tar emot flyktingar.\r\nDessa utbetalningar beräknar regeringen skall\r\nkomma att belasta nästa års budget. För flexibla\r\ninsatser finns inga pengar. Om regeringen nu menar\r\nallvar med flexibla insatser i närområdet, måste\r\nregeringen med det snaraste återkomma till\r\nriksdagen med begäran om medel på\r\ntilläggsbudget.</pre><pre>Herr talman! Med de här framförda synpunkterna\r\nvill jag yrka bifall till utskottets hemställan och\r\navslag på reservationerna.</pre><pre>Anf. 110  Kulturminister BIRGIT FRIGGEBO\r\n(fp):</pre><pre>Herr talman! Det är riktigt att det förslag som\r\nregeringen har förelagt riksdagen -- och som\r\nriksdagen i dag kommer att bifalla -- om en\r\nväsentligt utökad kvot innebär ett stort åtagande.\r\nEn del personer vill påstå att det är ett enkelt beslut\r\nför att skyla över t.ex. visumbeslutet, men det är ett\r\nmycket stort åtagande. Skulle det visa sig att det\r\nfinns ett behov av att utnyttja denna kvot\r\ntillsammans med det övriga flyktingmottagandet\r\nute i kommunerna vad avser Jugoslavien, innebär\r\ndet naturligtvis en stor påfrestning på\r\nmottagningssystemet i våra svenska kommuner.</pre><pre>Maud Björnemalm tog upp frågan om insatser i\r\nnärområdet. UD har pengar för sådana insatser.\r\nMen vi har också sagt att vi, om det skulle uppstå\r\nbehov av ännu större insatser, tänker återkomma\r\ntill riksdagen med förslag om erforderliga medel.\r\nVi har redan avviserat detta i propositionen. Det är\r\ninte någon nyordning.</pre><pre>Maud Björnemalm talade också om att regeringen\r\nhade dålig framförhållning när den fattade sitt\r\npraxisbeslut. Jag förstår inte hur vi skulle ha gjort\r\nför att snabbare framlägga ett förslag här i\r\nriksdagen om mottagandet och stimulansbidraget.\r\nDen propositionen överlämnades så fort riksdagen\r\nbehagade samlas igen efter sommaruppehållet.\r\nBättre framförhållning kan man således inte ha.</pre><pre>Det är helt riktigt, Maud Björnemalm, att de\r\nförhandlingar som regeringen har fört med\r\nKommunförbundet om ersättningar till\r\nkommunerna innebar en höjning av\r\nschablonersättningen med 4,3 %. Men därutöver\r\nfanns en rad förslag som riktade in sig just precis på\r\nde problem som kommunerna redan har, dvs.\r\nproblemen med de personer som har funnits här i\r\nflera år. Vi har varit mycket lyhörda för\r\nkommunernas önskemål. Vi i regeringen förstår att\r\nmånga kommuner nu har det mycket\r\nbekymmersamt. Vi vill medverka till att\r\nmottagandet ute i kommunerna går smidigt och\r\nsmärtfritt. Därför har konjunkturtillägget kommit\r\ntill, som alltså gäller personer som kom till\r\nkommunerna under 1991. Det har inte direkt med\r\nbosniermottagandet att göra. Vi har också försökt\r\natt lösa frågan om den s.k. sekundärflyttningen,\r\nsom även den är aktuell i samband med\r\nmottagandet av bosnier.</pre><pre>Anf. 111  MAUD BJÖRNEMALM (s)\r\nreplik:</pre><pre>Herr talman! Jag tycker fortfarande att regeringen\r\nhade en dålig framförhållning, när den fattade sitt\r\nbeslut i juni. Kulturministern borde inte vara\r\nokunnig om hur det ser ut ute i kommunerna när\r\ndet gäller arbetsmarknaden och framför allt\r\nflyktingars möjligheter att få arbete. Det är väl känt\r\natt flyktingarna även under högkonjunkturen hade\r\nsvårt att få fotfäste på arbetsmarknaden och hade\r\nsvårt att få jobb. Då borde man ha kunnat förutse\r\natt kommunerna inte skulle hålla till godo med ett\r\nstimulansbidrag som inte gäller alla kommuner\r\nutan bara de kommuner som kraftigt ökar sitt\r\nflyktingmottagande. Först när Kommunförbundet\r\nbegärde förhandlingar med regeringen kom\r\nregeringen till förhandlingsbordet.\r\nKommunförbundet begärde förhandlingar därför\r\natt kommunerna på grund av sina ekonomiska\r\nproblem inte ville teckna några nya avtal och inte\r\nville öka sitt flyktingmottagande.</pre><pre>Anf. 112  Kulturminister BIRGIT FRIGGEBO\r\n(fp):</pre><pre>Herr talman! Maud Björnemalms påstående är\r\nfelaktigt. Varje år träffas Kommunförbundet och\r\nregeringen för att följa upp om\r\nschablonersättningen täcker kostnaderna. Den\r\nförhandling som nu har förts var förutsedd.\r\nDessutom var den förberedd genom att vi går\r\nigenom kommunernas kostnader. Det finns en\r\nrapport från Komrev, alltså revisorerna, som visar\r\natt de mindre kommunerna efter två år fortfarande\r\nhar 25--30 % av pengarna kvar, medan vissa andra\r\nkommuner har förbrukat sina pengar under den\r\ntidsperioden.</pre><pre>Jag har hela tiden sagt att vi skall förhandla och att\r\nregeringen skall stå upp för de åtaganden som\r\nregeringen har gjort beträffande ekonomin.\r\nFörhandlingar kommer att ske i vanlig ordning och\r\ni vanlig tid, när vi har faktaunderlag på bordet.\r\nRiksdagen borde ändå uppskatta att regeringens\r\növerläggningar med Kommunförbundet bygger på\r\nfakta och inte på tyckande och tro.</pre><pre>Flyktingarnas arbetsmöjlighter är oberoende av om\r\nflyktingarna har tillfälligt eller permanent\r\nuppehållstillstånd. Arbetsmarknadssituationen i\r\nSverige ser likadan ut. Den blir inte bättre av att\r\nman säger att flyktingar skall ha tillfälligt\r\nuppehållstillstånd. Är er tanke att dessa människor\r\nskall sitta i overksamhet och stirra rakt ut i luften?</pre><pre>Maud Björnemalm sade att Socialdemokraterna i\r\nförsta hand vill använda tillfälliga\r\nuppehållstillstånd. Skall det vara ett regelmässigt\r\ninslag i flyktingpolitiken att folk skall sitta på\r\nförläggningar år ut och år in utan att kunna försörja\r\nsig själva i detta land? Jag tror inte att det är\r\npraktiskt möjligt. I så fall -- och jag trodde att Ny\r\ndemokrati var ensamt om denna uppfattning --\r\nmåste vi börja upprätta läger långt inne i skogen,\r\ndär flyktingar inte kan ha några kontakter med\r\nsvenskar över huvud taget, och isolera dem för att\r\nså småningom, om 2--5 år, när krigets fasor och\r\nelände är över, kunna med våld skicka tillbaka\r\ndem. Är det en human flyktingpolitik?</pre><pre>Jag blir, herr talman, allvarligt oroad av dessa\r\nsignaler från olika partiföreträdare om att man\r\nregelmässigt skall avskärma dessa flyktingar och\r\nsedan bara langa i väg dem efter flera år. En av\r\npunkterna i kritiken mot flyktingpolitiken har varit\r\natt flyktingarna får sitta så länge i ovisshet i\r\nförläggningar och vänta på slutligt beslut om\r\nhuruvida de skall få permanent uppehållstillstånd.\r\nDet måste väl ändå finnas någon linje i den politik\r\nsom man för fram.</pre><pre>Anf. 113  MAUD BJÖRNEMALM (s)\r\nreplik:</pre><pre>Herr talman! Jag vill påminna Birgit Friggebo om\r\natt det i betänkandet står att ett enhälligt utskott\r\nhar uttalat sig om tillfälliga uppehållstillstånd.\r\nSedan får den vulgärtolkning som Birgit Friggebo\r\ngör av detta begrepp stå för henne själv. Det kan\r\nmöjligtvis ses som ett försök att blanda bort korten\r\nnär det gäller diskussionen om schablonbidragen\r\noch kommunernas kostnader för\r\nflyktingmottagandet.</pre><pre>I propositionen talar Birgit Friggebo hela tiden om\r\natt den utvärdering som utskottet beställde i\r\nsamband med propositionen om schablonbidrag\r\nskulle undersöka om schablonbidragen täckte\r\nkommunernas kostnader för flyktingmottagandet.\r\nMan skulle se särskilt på storstadskommunerna och\r\npå glesbygdskommunerna. Den utvärderingen är\r\nnu färdig och ligger till grund för den höjning av\r\nschablonbidragen som regeringen har medgivit att\r\nkommunerna får. Det har hela tiden skett en\r\nkostnadsökning, men regeringen har tidigare inte\r\nvarit villig att höja schablonbidragen.</pre><pre>Anf. 114  Kulturminister BIRGIT FRIGGEBO\r\n(fp):</pre><pre>Herr talman! Maud Björnemalm bekräftar nu att\r\ndet sker årliga överläggningar och att man\r\nregelmässigt skall se om schablonersättningen har\r\ntäckt kostnaderna. Det är helt rätt.</pre><pre>Tidigare år har man ju varit överens om att\r\nsituationen inte varit sådan att det har funnits\r\nanledning att göra några större förändringar i\r\nschablonersättningen.</pre><pre>Man tittade t.ex. förra året på detta för att se vad\r\nsom hade hänt dem som kom hit 1991, då\r\nschablonersättningen infördes. Man var överens\r\nom att det då inte var möjligt att bedöma att det\r\nhade skett någonting av avgörande betydelse som\r\ninnebar t.ex. att ersättningen väsentligt skulle\r\nhöjas. I år, det visar fakta, är det fler än tidigare\r\nsom inte har kommit ut i arbete och som inte kan\r\nförsörja sig. Således har kostnaderna för\r\nsocialhjälpsbidragen ökat. Därför får man det här\r\nextra konjunkturtillägget på 35 000 kr. Det är en\r\nganska kraftig ökning av ersättningen. Här följs\r\nden regelmässiga hanteringen.</pre><pre>Det är helt rätt att de 25 000 kr i stimulansbidrag\r\nsom det skall fattas beslut om i dag mera direkt\r\nhänger ihop med mottagandet av bosnierna.</pre><pre>Anf. 115  CLAUS ZAAR (nyd):</pre><pre>Herr talman! Jag är mycket oroad över att Sveriges\r\nregering och dess invandrarminister och tillika\r\nkulturminister fortsätter att driva en flyktingpolitik\r\nsom saknar förankring hos en majoritet av\r\nmedborgarna.</pre><pre>Flyktingpolitik är svårt. Det medger jag gärna. Den\r\nmåste utövas med stor känsla för opinionen i\r\nsamhället. Nu saknar regeringens politik stöd bland\r\nflertalet medborgare. En invandrar- och\r\nflyktingpolitik som inte är förankrad i samhället\r\nkan leda till allvarliga konflikter mellan olika\r\nmedborgare. Vi har ju sett en utveckling som känns\r\nskrämmande och som oroar oss alla.</pre><pre>Herr talman! Kostnaderna för vår invandrar- och\r\nflyktingpolitik är enorma, och till stor del\r\noredovisade. Det är därför viktigt att ett beslut i\r\nfrågor som tas upp i detta betänkande följs av en\r\nkonsekvensanalys. Precis som Maud Björnemalm\r\nframförde här måste vi få reda på vad beslutet\r\ninnebär. Det är ju sådant som man vill ha reda på\r\ni en konsekvensanalys. Det går inte att kortsiktigt\r\nbedriva en flyktingpolitik -- det är vad många\r\nkommunalpolitiker också tycker.</pre><pre>Människor med sunt förnuft undrar vem som på\r\nsikt skall försörja Sverige. Vi måste ju diskutera\r\nekonomin i det här. Som det nu är kan vi ju inte\r\nfortsätta att ha det. Allt fler medborgare kommer\r\nhit och måste, precis som invandrarministern sade,\r\nförsörjas av dem som arbetar. Följden blir att fler\r\nmänniskor måste dela på den kaka som finns. Det\r\nfinns helt enkelt inte jobb, som invandrarministern\r\nockså sade. Vidare är skattebetalarna för få i\r\nförhållande till den politik som förs i Sverige.</pre><pre>I Svenska Dagbladet av den 30 november\r\nkonstateras det att det beträffande arbetskraften i\r\nSverige under en treårsperiod har skett en\r\nminskning med 270 000 medborgare. Det innebär\r\natt dessa 270 000 personer varken har eller söker\r\narbete. Men de måste ges försörjning.</pre><pre>Den av regeringen föreslagna politiken riskerar nu\r\natt ytterligare öka försörjningsbördan för dem som\r\narbetar.</pre><pre>Flera kommuner har öppet deklarerat att de inte\r\nkan ta emot fler flyktingar och invandrare. Skälet\r\när inte bostadsbrist utan ekonomin ute i\r\nkommunerna i kombination med en folkopinion\r\nsom säger att det nu får vara nog. Nu har vi gjort vår\r\ndel av vad vi orkar med, säger man. Övriga länder i\r\nEuropa måste så att säga dela på\r\nflyktingströmmarna.</pre><pre>Gjorda erfarenheter visar att vår invandrarminister\r\ninte har lyckats med de överläggningar som hon har\r\nhaft ute i Europa. Därför är det väl nu lämpligt att\r\nfrågan lyfts upp till statschefsnivå i Europa. Det\r\ngäller ju att alla tar sin del av de flyktingproblem\r\nsom vi står inför. Vi i Europa har ju, som nämns i\r\nbetänkandet, i stort sett mer än 4 miljoner\r\nflyktingar att ta hand om på kort sikt. Vi måste\r\nalltså dela ansvaret för de åtagandena. Det kan inte\r\nvara så att vissa länder skall ta den största bördan,\r\nutan bördan måste bäras och insatser måste göras\r\nsolidariskt.</pre><pre>Sverige och många av grannländerna har på sikt\r\ninga lediga jobb att erbjuda. Därför är det mycket\r\nkonstigt att permanent uppehållstillstånd erbjuds. I\r\nfortsättningen återstår endast en bidrags- och\r\nutbildningskarusell. Det är oansvarigt av\r\nregeringen att utöka denna ytterligare.</pre><pre>Som ett exempel kan jag nämna att man i en\r\nOECD-rapport visar på den ojämna fördelningen\r\nbland Europas stater. Den resursgivning\r\nbeträffande asylpolitiken som sker beror alltså på\r\nangelägenhetsgraden i ärendet hos ministrarna i\r\nländernas regeringar. Vidare framgår det att hela\r\n5 % av den svenska befolkningen är analfabeter.\r\nSom en jämförelse kan nämnas att 1 % av den tyska\r\nbefolkningen är analfabeter. Det här är siffror som\r\nvisar på allvaret i det hela. När vi har sådana siffror\r\natt redovisa vid internationella jämförelser tycker\r\njag inte att vi har ett värdigt mottagande.</pre><pre>Jag efterlyser en konsekvensanalys av hela det\r\nbeslut som betänkandet omfattar. En sådan\r\nkommer att visa hur viktigt det är att flyktingarna\r\nfår hjälp i sitt närområde. Det är bra att\r\nträhusleveranserna och andra hjälpinsatser har\r\nkommit i gång. Det är på sådant som vi skall\r\nkoncentrera vår hjälp, men vi saknar ju pengar.</pre><pre>Den svenska flyktingpolitiken får under inga\r\nomständigheter leda till att Sverige indirekt bidrar\r\ntill att en etnisk rensning av vissa områden i f.d.\r\nJugoslavien underlättas. Med en stor hjälpinsats i\r\nnärområdet skall vi i stället ge klara signaler om att\r\nSverige väntar sig en snar politisk lösning.</pre><pre>Herr talman! Jag är övertygad om att Sverige\r\ngenom att koncentrera sin insats till närområdet --\r\nprecis som utskottet säger -- sätter problemen i\r\nfokus.</pre><pre>Anf. 116  GUSTAF VON ESSEN (m) replik:</pre><pre>Herr talman! Nydemokraterna har litet grand\r\ndubbla budskap. Här i kammaren låter de stundom\r\nlitet förment humanitära och humanistiska. Ute på\r\nsina turnéer runt om i landet på somrarna låter de\r\npå ett helt annat sätt. Där spelar de på opinionen\r\noch människors oro och exploaterar den. De\r\nunderblåser faktiskt främlingsfientlighet och talar\r\nnästan bara om kostnader, som om invandrare\r\nenbart är en belastning för det svenska samhället.</pre><pre>Budskapet från Nydemokraterna är egentligen:\r\nSläpp inte in någon ytterligare i landet, och försök\r\natt bli av med så många som möjligt. Jag tror att vi\r\nfrån övriga partier måste göra klart för allmänheten\r\natt det finns en skillnad mellan Nydemokraternas\r\nsätt att bedriva flykting- och invandrarpolitik och\r\nde andra partiernas politik. Vi kan visserligen\r\nibland ha litet grand samma förslag och\r\nståndpunkter, men det är ändå väldigt stor skillnad\r\nmellan oss. Ni har glömt humaniteten. Ni har bara\r\nrealismen.</pre><pre>Anf. 117  CLAUS ZAAR (nyd) replik:</pre><pre>Herr talman! Gustaf von Essen säger här att vi i Ny\r\ndemokrati har glömt humaniteten och bara arbetar\r\nmed realismen. Jag tror att vi båda är eniga om att\r\ndet skall vara en kombination av dessa. En\r\nkombination med verkligheten innebär att vi skall\r\nta hänsyn till vad människorna ute i samhället\r\nanser -- vad våra svenska medborgare anser -- om\r\nden flykting- och invandrarpolitik som förs.</pre><pre>Det är sant att vi i Ny demokrati kanske inte har\r\nnågra bibelrader på vårt kontor. Men vi har\r\ndäremot sett hur konsekvenserna är när exempelvis\r\nkosovoalbaner skickas hem i stora bussar. Först tas\r\nde emot och i stort sett tvångsförvaras, och sedan\r\nsänds de åter till sina hemtrakter. Det hade varit\r\nbetydligt humanare att tala om för vederbörande\r\nvid gränsen när de sökte asyl vilken möjlighet de\r\nhade att få stanna här.</pre><pre>Man har först lurat dem att sälja sitt hem därnere\r\ni f.d. Jugoslavien, ofta till serber. Sedan får de ta\r\npengarna till att åka buss hit till gränsen eller till\r\nden polska hamnstaden Swinoujsie och där kastas\r\nav i ovisshet. De förlorar på grund av att det saknas\r\nen konsekvensanalys i politiken den möjlighet till\r\nuppehälle som de har haft.</pre><pre>Det saknas en kombination. Man säger att man har\r\nhjärta och realism i blandning. Men vad har man?\r\nVi ser ju resultatet när människor tvingas att åka\r\ntillbaka.</pre><pre>Anf. 118  GUSTAF VON ESSEN (m) replik:</pre><pre>Herr talman! När man som Nydemokraterna i\r\nmånga sammanhang, och även i denna kammare,\r\nhar försökt att inbilla människor att exempelvis\r\nkostnaderna för invandringen är 80 miljarder\r\nkronor -- Rune Backlund har i den tidigare\r\ndebatten mycket klart visat hur ihålig just den siffra\r\nsom presenterades av Lars Moquist och andra var --\r\nskall man ha klart för sig att opinionen ute i landet\r\nkan gå på detta och tro på det.</pre><pre>Opinionsbildningen grundas då på felaktiga fakta.\r\nDärmed blir det en grogrund för\r\nfrämlingsfientlighet och allmän misstänksamhet.\r\nDet är detta ansvar som ni inte tar fullt ut, och det\r\när det som är så sorgligt.</pre><pre>Vi måste också vara realister, vi måste också ha en\r\ntydlig och klar flykting- och invandringspolitik,\r\nmen vi kan inte åka runt i landet och sprida dessa\r\nlögner, halvsanningar och myter som just gör att\r\nopinionen blir orolig och slår över till ökad\r\nfrämlingsfientlighet. Vi måste i stället försöka\r\nnärma oss och försöka resonera realistiskt och lugnt\r\nhur vi skall ha det i framtiden. Det kan vi inte göra\r\nmed er, såsom ni uppför er för närvarande.</pre><pre>Anf. 119  CLAUS ZAAR (nyd) replik:</pre><pre>Herr talman! Regeringen, de styrande har försökt\r\natt gömma den totala kostnaden för\r\ninvandrarpolitiken. Man har försökt gömma den på\r\nså många ställen att det har varit omöjligt att få tag\r\ni den verkliga kostnaden. Det är därför Ny\r\ndemokrati har begärt en utredning om den verkliga\r\nkostnaden. Vi har internt, mellan tummen och\r\npekfingret, gjort uppskattningar av hur stor den\r\ntotala kostnaden kan vara -- det har talats om 60\r\nmiljarder. Detta avser alltså den totala kostnaden,\r\noch det är inte så orealistiskt som det kanske låter.\r\nDet kommer ju nu en beräkning från en utredare,\r\noch vi får hoppas att den tar upp alla\r\nkringkostnader, inte bara en del av dem. Vi skall ha\r\nklart för oss att kostnaden för invandrarpolitiken\r\ninte bara är den som tas upp i statsbudgeten. Jag\r\ntror, Gustaf von Essen, att vi är överens om att de\r\nkostnaderna bör tas fram. Det tror jag också\r\nsvenska folket vill ha reda på, i synnerhet i dag när\r\nen miljon människor, varav snart 300 000 är\r\nungdomar, står utanför den ordinarie\r\narbetsmarknaden och vill komma in på den.</pre><pre>Anf. 120  LARS MOQUIST (nyd):</pre><pre>Herr talman! Det den här propositionen och det här\r\nbetänkandet handlar om är officiellt ett\r\ngodkännande av en utökning av flyktingkvoten\r\nmed 6 000 människor. Riksdagen skall också fatta\r\nbeslut om ett stimulansbidrag på 25 000 kr och den\r\nkostnad som följer av det, nämligen nästan 1,8\r\nmiljarder kronor.</pre><pre>Men egentligen handlar det här om något helt\r\nannat. Bakgrunden till alltihop är de permanenta\r\nuppehållstillstånden och det som har följt med\r\ndem. Jag anser att hela det här ärendet är mycket\r\nklantigt skött av regeringen i allmänhet och\r\nkulturministern i synnerhet. Nu valde\r\nkulturministern att lämna kammaren. Hon kanske\r\nanade att kritiken mot det här beslutet skulle blir\r\nhård när nydemokraterna tog till orda.</pre><pre>Ärendet är klantigt skött på många sätt. Beslutet är\r\növer huvud taget inte förankrat. Vi har fått reda på\r\natt det kanske var litet förankrat, men det är inte\r\nförankrat hos svenska folket, det är inte förankrat\r\nhos riksdagen, och det är inte förankrat hos\r\nkommunerna. Jag skulle vara djupt orättvis om jag\r\nsade att det inte var förankrat någonstans. Vi fick\r\nnämligen av Birgit Friggebo reda på att det var\r\nförankrat i Folkpartiets partistyrelse. Där\r\nredovisade man förslaget. Där tog man reda på om\r\nman kunde gå vidare på det här sättet. Men man\r\nansåg inte att det var viktigt att ta reda på någon\r\nytterligare information i denna fråga innan man\r\nfattade beslutet.</pre><pre>Vi har från Ny demokratis sida påtalat detta genom\r\nen anmälan till konstitutionsutskottet. Jag förstår\r\nmycket väl att Birgit Friggebo värjer sig mot detta.\r\nHon har från första stund envetet hävdat att det här\r\när ett förvaltningsbeslut och att det är precis sådana\r\nbeslut som regeringen skall fatta. Vi anser -- precis\r\nsom flera talare i debatten i dag har påpekat -- att\r\nman skall höra riksdagen i en sådan här fråga, som\r\när av så stor ekonomisk och framtida betydelse.</pre><pre>Vad det gäller är alltså att 42 000 bosnier, genom de\r\nbeslut som regeringen har fattat, har fått eller\r\nkommer att få permanent uppehållstillstånd.\r\nRegeringen har fattat ett antal typfallsbeslut, och\r\nmed stöd av det har man valt att gå fram på det här\r\nsättet.</pre><pre>Det är märkligt att Sverige gör på det här sättet, att\r\nvi väljer att gå fram med permanenta\r\nuppehållstillstånd, när vi är det land som egentligen\r\ni förhållande till vår folkmängd har tagit emot mest\r\nmänniskor från Jugoslavienområdet.</pre><pre>Utöver att vi i vårt land har tagit emot så mycket\r\nmänniskor väljer man sedan att ytterligare utöka en\r\nsärskild kvot -- flyktingkvoten skall utökas. Vad är\r\ndå bakgrunden till det? Jo, bakgrunden till att vi\r\nskall införa en extrakvot är tydligen rädslan för\r\nkritik för införandet av viseringstvång. Visum krävs\r\nju numera från hela Jugoslavienområdet med\r\nundantag för människor som kommer från\r\nKroatien och Slovenien. Det är inte allmänt känt\r\natt det är på det sättet, men så är det. Från Kroatien\r\noch Slovenien kan man fortfarande komma utan att\r\ndet krävs visum. Man ville tydligen från regeringens\r\nsida balansera detta visumkrav med en ökad\r\nkvoterad invandring, och man valde då att låta\r\nytterligare 5 500 människor från det här området\r\nkomma till Sverige.</pre><pre>Det som ligger bakom det här förslaget kan ju\r\nknappast vara humanitära skäl. I den tidigare\r\ndebatten har de humanitära skälen tagits upp, men\r\nom de humanitära skälen vore det viktiga skulle\r\nman snarare föreslå att ekonomisk hjälp ges till\r\nFN:s flyktingkommissarie för insatser i\r\nnärområdet, eftersom det är en åtgärd som medför\r\nmångdubbel effekt för den kapitalinsats som görs.\r\nAtt hjälpa ytterligare 5 500 människor, utöver de\r\n42 000 och utöver den anhöriginvandring som det\r\nkan bli fråga om, är mycket märkligt. I stället för att\r\nlåta dessa människor komma hit kunde man hjälpa\r\nmångdubbelt fler i närområdet.</pre><pre>En fråga som man osökt ställer sig är på vilket sätt\r\nurvalet skall ske. Vilka skall plocka ut dem som\r\nskall få komma till Sverige? Vi ser ju vilka\r\nsvårigheter UNHCR, dvs. flyktingkommissarien,\r\nhar att över huvud taget klara ut det här. Jag tror\r\natt det var Maud Björnemalm som tidigare nämnde\r\natt litet över 400 personer hittills har tagits ut.\r\nKvoten har alltså nu utökats till ungefär 7 800, och\r\nden gäller från den 1 juli 1993 till den 30 juni 1994.</pre><pre>Sedan föreslås också ett stimulansbidrag till\r\nkommunerna. Eftersom förslaget var så dåligt\r\nunderbyggt var man nämligen tvungen att se till att\r\nkommunerna mer eller mindre mutas att ta emot\r\nytterligare människor, och då väljer man 25 000 kr,\r\nsom man tror att kommunerna skall bli nöjda med.\r\nVi har nu sett att kommunerna inte alls blir nöjda\r\nmed ett sådant belopp.</pre><pre>Utbetalningen om 25 000 kr skall dessutom kanske\r\nnaggas litet i kanten. Det är nämligen meningen att\r\nde 25 000 kr skall användas även till att balansera\r\ns.k. sekundärutflyttning från vissa kommuner till\r\nstorstäderna. Alla kommuner kommer alltså inte\r\natt få 25 000 kr.</pre><pre>Dessutom svarade Birgit Friggebo egentligen inte\r\npå de frågor som ställdes. Hur skall man uppfatta\r\ndet som sägs om en kraftigt ökad\r\nflyktingmottagning? Vilka kommuner är det som\r\nkommer i fråga? Hur kraftigt skall mottagningen\r\nöka för att kommunen över huvud taget skall få\r\nstimulansbidraget? Det vet man inte.</pre><pre>Det som egentligen är konstigast är att man i\r\nSverige och Danmark inte väljer att ta\r\ngemensamma tag. I Danmark går man in för\r\nrepatriering och ser till att flyktingarna inte\r\nintegreras i Danmark. Man ser på bästa möjliga sätt\r\ntill att de får lära sig det bosniska språket och att de\r\nkommer in i den kulturen, så att de alltså snabbt\r\nkan återvända. Här i Sverige väljer vi däremot en\r\nintegrering.</pre><pre>Jag vill slutligen, nu när tiden börjar ta slut, yrka\r\nbifall till våra reservationer 1, 2 och 3 och avslag på\r\nutskottets hemställan.</pre><pre>Anf. 121  GUSTAF VON ESSEN (m) replik:</pre><pre>Herr talman! Det jag skall säga är nog inte så\r\nmycket en replik på Lars Moquists anförande. Jag\r\nförstod att han var antecknad som nummer ett eller\r\ntvå på talarlistan. Om han hade talat då hade han\r\nkunnat debattera med kulturministern direkt. Nu\r\när hon ju inte längre kvar här i kammaren. Mycket\r\nav Lars Moquists anförande var riktat direkt mot\r\nregeringen och mininstern, men det gick ju nu inte\r\natt debattera som det var menat från början.</pre><pre>Vi har ju redan yrkat avslag på nydemokraternas\r\nreservationer och yrkat bifall till utskottets\r\nhemställan. Det kvarstår givetvis. Därmed tänker\r\njag inte debattera vidare på den här punkten.</pre><pre>Anf. 122  LARS MOQUIST (nyd) replik:</pre><pre>Herr talman! Gustaf von Essen begärde tydligen\r\nordet bara för att tala om vad Birgit Friggebo hade\r\nför skäl för att lämna kammaren.</pre><pre>Jag skall nu passa på att ta upp något som Gustaf\r\nvon Essen sade tidigare och som är definitivt\r\nfelaktigt. Han påstod att jag i den här kammaren\r\neller i något annat sammanhang skulle ha påstått att\r\nflyktingmottagandet eller invandringen skulle ha\r\nkostat ett visst antal miljarder. Jag vet själv vad jag\r\nhar sagt här i kammaren, och det Gustaf von Essen\r\nsäger stämmer inte.</pre><pre>Jag har hela tiden hävdat de officiella uppgifterna,\r\nnämligen att kostnaden för flyktingmottagandet\r\nunder förra året var 11,8 miljarder, till vilket kom\r\n3,4 miljarder som vi fattade ett extrabeslut om, dvs.\r\nsammanlagt 15,2 miljarder. Till det kommer alla\r\nandra kostnader -- för utländska medborgare, för\r\nförstagenerationsinvandrare och för\r\nandragenerationsinvandrare, om man nu begränsar\r\nbegreppet till att gälla dessa. Det är fråga om\r\nsocialbidragskostnader, sjukvård, tandvård,\r\nrättsväsende, skola och mycket annat.</pre><pre>I den här kammaren är det viktigt att komma med\r\nkorrekta uppgifter. Det är möjligt att andra har\r\nuttalat de siffror som Gustaf von Essen nämner,\r\nmen försök inte att lägga de siffrorna i munnen på\r\nmig. De siffror som Gustaf von Essen påstår att jag\r\nhar nämnt har jag aldrig yttrat. Jag har hela tiden\r\nhävdat att vi måste få reda på vilka de verkliga\r\nkostnaderna är. Även Claus Zaar har här frågat\r\nefter dessa kostnader. Vilka är kostnaderna? Vi vet\r\nvilka de officiella kostnaderna för själva\r\nflyktingmottagandet är, men vilka är samhällets\r\ntotala kostnader för första- och\r\nandragenerationsinvandrare och utländska\r\nmedborgare? Vi har över huvud taget väldigt litet\r\nstatistik annat än för utländska medborgare. Vi har\r\nförmodligen svårigheter att ta fram statistik för\r\nförsta- och andragenerationsinvandrare, men vi har\r\nsådan statistik för utländska medborgare.</pre><pre>De här uppgifterna lär läggas fram inom kort av\r\nutredningar inom den flyktingpolitiska kommittén,\r\ndär både Gustaf von Essen och jag sitter med. Så\r\nsmåningom lär vi alltså få en redovisning av det\r\nhela.</pre><pre>Anf. 123  GUSTAF VON ESSEN (m) replik:</pre><pre>Herr talman! Lars Moquist är inte ensam i sitt parti,\r\ndet skall jag villigt erkänna. Det finns andra i\r\npartiet som också sprider s.k. fakta runt om i\r\nbadorterna i Sverige på somrarna. Vad som där sägs\r\nkan förnekas här i riksdagen, eftersom just Lars\r\nMoquist inte har sagt det. Men det kanske finns\r\nandra som har sagt det.</pre><pre>Det är ett gammalt och bra knep att påstå en viss\r\nsak, exempelvis att invandringen kostar 60--80\r\nmiljarder kronor, och när man inte kan verifiera\r\ndet, säger man att det är regeringens uppgift att tala\r\nom hur mycket det kostar. Man säger alltså: Vi tror\r\natt det kostar så här mycket, men eftersom vi inte\r\nkan bevisa det, är det regeringen som skall bevisa\r\nvad det verkligen kostar.</pre><pre>Den typen av argumentation är eländig. Många\r\nmänniskor i det här landet tror nämligen nu att\r\ninvandringen kostar 60--80 miljarder kronor,\r\neftersom ni som ett s.k. ansvarigt riksdagsparti har\r\nvarit ute och spritt dessa siffror i Lysekil och på\r\nandra platser runt om i landet. Det är det som jag\r\ntycker är så bedrövligt och beklämmande att se.\r\nDet är nämligen väldigt svårt att tvätta bort just\r\nsådana felaktiga uppgifter, medan det är väldigt lätt\r\natt gå ut med dem. Ni exploaterar helt enkelt folks\r\noro på den här punkten.</pre><pre>Anf. 124  LARS MOQUIST (nyd) replik:</pre><pre>Herr talman! Det var i varje fall intressant att höra\r\natt Gustaf von Essen backar från sitt påstående att\r\njag skulle ha uttalat de där siffrorna. Visst har även\r\nföreträdare för Ny demokrati nämnt siffror som har\r\nförekommit i pressen. Den siffra som Gustaf von\r\nEssen nämner, dvs. 60 miljarder kronor,\r\npublicerades först i tidningen iDag av en\r\nsamhällsdebattör. Det var ingen nydemokrat i\r\nledande befattning som angav den siffran. Siffran\r\n60 miljarder nämndes i tidningen Idag. Jag har både\r\ni den här kammaren och i andra sammanhang sagt\r\natt det är långt från säkert att det är den siffran som\r\ngäller. Vi får se -- låt oss ta reda på den sanna\r\nsiffran. Vi får så småningom reda på den.</pre><pre>När den här frågan diskuteras i den\r\nflyktingpolitiska kommittén sägs det ofta att man\r\nvill ta fram nettoinkomsten för invandringen och\r\ninvandrarna. Vi har sagt: Redovisa både kostnad\r\noch intäkter. Jag menar: Man tar ju inte fram\r\nnettoeffekten av pensioner, barnbidrag och annat.\r\nI den här kammaren vet vi egentligen hur mycket\r\nolika verksamheter kostar budgetmässigt, att sedan\r\npengarna används till konsumtion, till skatt, till\r\nmoms, till att få företag att leva vidare och mycket\r\nannat är en annan sak. Jag tror att både\r\nkostnadssidan och intäktssidan av den här frågan\r\nkommer att belysas av den Lundagrupp som nu har\r\nfått det här uppdraget av den invandrar- och\r\nflyktingpolitiska kommittén.</pre><pre>Anf. 125  WIDAR ANDERSSON (s):</pre><pre>Herr talman! Lars Moquist inledde sitt anförande\r\nmed att säga att bakgrunden till de problem som vi\r\nhar är de permanenta uppehållstillstånden.</pre><pre>Herr talman! Ledamöter av Sveriges riksdag!\r\nBakgrunden till problemen är att två timmars\r\nflygresa härifrån pågår ett av de värsta krig som\r\nEuropa har sett. Bakgrunden är att det två timmars\r\nflygresa härifrån finns koncentrationsläger där\r\nbarn, kvinnor och åldringar systematiskt förnedras,\r\nmördas och skändas. Bakgrunden är alltså mycket\r\ndjupare och svårare än vad Lars Moquist säger.\r\nDen ställer krav på en sådan solidaritet som vi här\r\ni Sverige kanske aldrig behövt möta förut.</pre><pre>Det finns ett folkligt motstånd mot invandrare,\r\nflyktingar och flyktingpolitik. Det finns det. Men\r\nhuvuddelen av detta folkliga motstånd är\r\negentligen djupt mänskligt och svårt. Det kräver\r\noerhört mycket av diskussion, människors ökade\r\ndelaktighet och agitation för solidaritet och\r\nsammanhållning. De folkliga motståndarna -- då\r\ntalar jag inte om de rasistiska bastarderna, herr\r\ntalman -- är däremot inte intresserade eller lyhörda\r\nför den slags propaganda som Ny demokrati har\r\nägnat sig åt i sommar.</pre><pre>Jag tycker att det vore på sin plats att Ny\r\ndemokratis ledamöter i riksdagen tog tillfället i akt\r\noch bad såväl det svenska folket som de flyktingar\r\nsom har tvingats hit av krig och annat elände om\r\nursäkt för den rashets som har pågått på\r\ntorgmötena i sommar. De uttalanden som har\r\ngjorts där står i otäckhet intet efter det som drabbar\r\nandra förföljda grupper i andra delar av världen.</pre><pre>Det folkliga motståndet, som Ny demokrati har\r\nförsökt att exploatera, har till svenska folkets heder\r\nlett till att partiet har tappat procent efter procent i\r\nSIFO-mätningarna i sommar. Det är en smula\r\növermaga av Claus Zaar att på något vis säga sig\r\nvara i kontakt med folkopinionen när man har\r\nSIFO-siffror på 5--6 %. Det hedrar det svenska\r\nfolket.</pre><pre>Vår flyktingpolitik och hur det ser ut i världen\r\npåverkas inte av hur det ser ut med arbete i Sverige.\r\nVår solidaritet kommer att ställas på oerhörda\r\nprov. Jag ser betänkandet från\r\nsocialförsäkringsutskottet som ett exempel på ett\r\nförsök till nationell samling kring en av de svåraste\r\nfrågor som vi har att hantera i dag. Jag skulle önska\r\natt vi här i Sveriges riksdag kunde åstadkomma\r\nliknande nationella samlingar även på andra\r\nområden, t.ex. kring arbetslösheten och det\r\nekonomiska underskottet. Då skulle vi på allvar\r\nkunna göra något åt Sveriges problem.</pre><pre>Ny demokrati är i dessa frågor ett groteskt\r\nytterkantsparti som försöker exploatera det djupt\r\nmänskliga folkliga motstånd och den förundran\r\nsom finns inför vad som händer i Sverige i dag.</pre><pre>Herr talman! Avslutningsvis vill jag ta fasta på\r\nnågot som kulturminister Friggebo sade i sitt\r\nanförande, nämligen försöket att alltmer engagera\r\nfrivilliga rörelser, enskilda medborgare och\r\norganisationer i flyktingmottagandet. Visst finns\r\ndet skäl till mycket kritik över hur vi tidigare har\r\nskött flyktingmottagandet. Särskilt nu när så pass\r\nmånga människor kommer hit måste vi finna vägar\r\ndär svenska medborgare kan känna större\r\ndelaktighet.</pre><pre>Vi måste finna vägar till ett flyktingmottagande likt\r\ndet som den judiska församlingen organiserar här i\r\nStockholm, för att bara ta ett exempel. Där tar man\r\nhand om sina egna på ett alldeles förträffligt sätt\r\nsom ingen flyktingförläggning organiserad av\r\nInvandrarverket kan klara vad gäller kvalitet,\r\ninnehåll, delaktighet, närhet och värme. Det är en\r\nväg som jag tror att vi skall slå in på. Vi måste mer\r\noch mer engagera hela det civila samhället i\r\nflyktingmottagandet.</pre><pre>I detta anförande instämde Karl-Erik Svartberg (s),\r\nMaud Björnemalm (s), Sigge Godin (fp),\r\nMargareta Israelsson (s), Berith Eriksson (v) och\r\nMärtha Gårdestig (kds).</pre><pre>Anf. 126  CLAUS ZAAR (nyd) replik:</pre><pre>Herr talman! Widar Andersson vill påskina att vi\r\nsprider information som saknar underlag. Vi är en\r\nopinionsgrupp som framför våra synpunkter. Vi\r\nfick på halsen av honom när det gäller SIFO-\r\nundersökningarna.</pre><pre>Då vill jag också tala om SIFO-undersökningarna\r\nnär det gäller svenskarnas inställning till\r\ninvandringen. Hela 73 % av alla svenska ungdomar\r\nunder 30 år ville förändra invandrarpolitiken. 62 %\r\nansåg att den var till nackdel för Sverige. Jag tycker\r\natt dessa siffror visar att det finns en skiljelinje\r\nmellan vad medborgare ute i samhället tycker och\r\nvad som sker i denna kammare, vilka beslut som\r\nfattas här, när det gäller invandrar- och\r\nflyktingpolitiken.</pre><pre>Det sades att det behövs frivilliga rörelser för att\r\nhjälpa till. Det är just vad vi har talat om. Det finns\r\ni dag en mängd möjligheter att använda. Vi har\r\nt.ex. föreslagit att de som får bidrag i någon form\r\nskall kunna göra något samhällsnyttigt tillbaks. Vi\r\nkan ge de frivilliga organisationerna stöd. Det har\r\ninte skett förut. Man har tidigare arbetat med ett\r\nmottagande som har varit uppbyggt kring ett\r\ninvandrarverk som till slut förlorade kontrollen\r\növer sin ekonomi, vilket alla dessa\r\nförläggningsavtal har visat.</pre><pre>Vi måste vara ärliga och tala om att vi verkligen har\r\nmisskött invandrar- och flyktingpolitiken i Sverige\r\nunder ett flertal år, även när Socialdemokraterna\r\nbedrev den.</pre><pre>Anf. 127  WIDAR ANDERSSON (s) replik:</pre><pre>Herr talman! Jag tror att det är så, vilket ledande\r\nföreträdare för Claus Zaars parti inser, att många\r\nav de väljare som förde er hit till riksdagen såg en\r\ndel positiva drag i ert parti. Det fanns positiva drag\r\ni den fria hållningen till det ni betraktade som det\r\npolitiska etablissemanget. Ni ville fylla upp ett hål\r\ni klyftan mellan väljare och valda. En stor del av\r\ndessa väljare har nu lämnat Ny demokrati, herr\r\ntalman. Det beror bl.a. på den groteska agitationen\r\nmot invandrare, flyktingar och andra människor\r\nsom har det svårt.</pre><pre>Det har gjorts många undersökningar av svenska\r\nmedborgares inställning till flyktingar och\r\ninvandrare. Även om resultatet av bl.a. Charles\r\nWestins undersökning, som presenterades nyss,\r\ninte gav ett så negativt utfall som Claus Zaar sade,\r\när det naturligtvis så att många av oss är tveksamma\r\ntill invandring och flyktingar. Men vi måste ha en\r\nattityd till detta faktum.</pre><pre>Från mig kan Claus Zaar få ett klart svar. När jag\r\nmöter människor -- ungdomar, gamla, människor i\r\nmin egen ålder, vänner, obekanta -- som hävdar att\r\nvi inte skall ta emot flyktingar, att det är ett stort\r\nproblem och att det t.o.m. är till skada för Sverige,\r\nsäger jag: Ni har fel. Det är fel.</pre><pre>Som politiker har vi dagligen att ta ställning till och\r\ninta en hållning till de problem som finns i\r\nsamhällslivet. Jag för min del ser en särskild plikt i\r\natt stå upp för utsatta, förföljda och andra\r\nmänniskor som inte av egen kraft kan klara sig. Jag\r\ntror att det är en känsla som jag delar med de allra\r\nflesta ledamöter i Sveriges riksdag. Så ser jag på\r\nmitt politiska uppdrag.</pre><pre>Anf. 128  CLAUS ZAAR (nyd) replik:</pre><pre>Herr talman! Widar Andersson säger här att det är\r\nfel när man från medborgares sida ifrågasätter\r\nflyktingpolitiken. Tidigare i dag har han sagt att han\r\nvill framföra kritik mot det mottagande som har\r\nskett. Det måste finnas någon rim och reson i detta.\r\nOm man har kritik att framföra, måste man kunna\r\ngå i debatt om det, och lyssna. I Ny demokrati\r\nlyssnar vi på medborgarna. Vi vill också ha reda på\r\nvad de tycker är fel. Det är det som har gjort att vi\r\nhar en känsla för var opinionen ligger när det gäller\r\ninvandringspolitiken.</pre><pre>Anf. 129  WIDAR ANDERSSON (s) replik:</pre><pre>Herr talman! En kritisk debatt om alla områden\r\noch företeelser i det svenska samhället är oerhört\r\nmycket värd, och självfallet också kring flykting-\r\noch invandringspolitiken. Men Claus Zaar sade att\r\n60 % av ungdomarna under 30 år ansåg att Sverige\r\ntar skada av flyktingar och invandrare, enligt en\r\nundersökning han hänvisade till. Då sade jag att om\r\njag möter sådana påståenden, säger jag, rak i\r\nryggen: Ni har fel. Flyktingar och invandrare är\r\nicke till någon skada för Sverige. Jag bryr mig inte\r\nom opinioner eller att det är nomineringstid för\r\nriksdagsval, det får vara vad det vill.</pre><pre>Det är en himmelsvid skillnad mellan min hållning\r\noch Claus Zaars. Han drar sig inte för att\r\nexploatera denna oro och den sunda kritik som kan\r\nfinnas på många håll i samhället. Det är skillnaden,\r\nClaus Zaar. Jag beklagar att ledamoten Zaar inte\r\nkan se den skillnaden mellan en sund och vettig\r\nkritik och en prövning av alla politikområden och å\r\nandra sidan den hämningslösa agitation mot\r\nmänniskor som flyr från krig, våldtäkter, elände\r\noch mord, som ni ägnar er åt.</pre><pre>Anf. 130  LARS MOQUIST (nyd) replik:</pre><pre>Herr talman! Widar Andersson tog upp\r\nbakgrunden till denna konflikt, FN osv. Vi kanske\r\nfår föra en debatt om det i ett annat sammanhang.\r\nJag håller med Widar Andersson att det naturligtvis\r\när befängt att FN har lämnat sitt erkännande av\r\nBosnien, tagit upp landet bland sina medlemmar\r\noch sedan inte på något sätt kan stå upp och\r\nförsvara dess gränser, och det som sker i landet\r\nfortsätter att ske. Det får vi ta i ett annat\r\nsammanhang.</pre><pre>Widar Andersson tycker att vi skall be invandrarna\r\nom ursäkt. Jag vet inte vilka fler grupper det var vi\r\nskulle be om ursäkt. Jag anser att vi inte alls\r\nbehöver be dessa grupper om ursäkt. Vi har inte\r\nvänt oss mot invandrare här i landet. Vi har vänt oss\r\nemot den flyktingpolitik som bedrivs. Det finns fog\r\nför att ändra den flyktingpolitiken, det inser också\r\nWidar Andersson. Ni är ju också inne på att man\r\nmåste få till stånd förändringar i flyktingpolitiken.\r\nVi har inte minst tagit upp repatrieringsspåret. Det\r\när företrädare även för Widar Anderssons parti\r\nsom säger att man också måste se till att man har\r\nett vettigt program för att människor skall beredas\r\nmöjlighet att återvända till sitt hemland och göra en\r\ninsats där.</pre><pre>Widar Andersson kommer in på SIFO-siffror. Det\r\när självklart att vi inte kan mäta oss med Widar\r\nAnderssons parti beträffande SIFO-siffror. Han\r\nsäger att vi börjar tappa så bedrövligt och att det är\r\nrätt åt oss och mycket annat. Men vi har ändå inte\r\ntappat så förfärligt mycket. Om jag kommer ihåg\r\nrätt har vi tappat ungefär 1,5 % jämfört med när\r\ndet var val hösten 1991. Jag kan inte översätta det\r\nså snabbt, men det kanske kan röra sig om 5 000\r\nmänniskor. Visst kanske vi har tappat en och annan\r\nperson som tycker att vår flyktingpolitik är felaktig.\r\nMen det tycker de säkert om många partiers\r\nflyktingpolitik.</pre><pre>Widar Andersson tar upp\r\nfolkrörelseengagemanget. Jag var för ett tag sedan\r\ni Danmark och tittade på hur\r\nflyktingförläggningarna sköts där. Där är Röda\r\nkorset involverat. Jag tycker att Widar Andersson\r\nskulle åka över till Danmark och titta på hur det går\r\ntill. Varför gör vi inte som i Danmark? Där ser man\r\nförst och främst till att människor skall komma\r\ntillbaka. Man ger dem tillfälligt uppehållstillstånd i\r\nsex månader, som man sedan förlänger i två års tid.\r\nMan ser till att inte integrera dem i det danska\r\nsamhället utan man förbereder dem för att de skall\r\nkomma tillbaka. Man ser till att de kan bibehålla sin\r\nstatus vad beträffar skola och mycket annat. Är det\r\ninte viktigt att man ser till att människorna får den\r\nchansen, att de kommer tillbaka?</pre><pre>I Danmark ser man också till att de hus som\r\nflyktingarna bor i sedan förses med hjul. Det låter\r\nkanske befängt, men det är faktiskt så. De baracker\r\nsom finns i de landsbyar som man bygger upp på\r\nmånga håll, sätter man på hjul och ser till att\r\nmänniskorna har något slags infrastruktur när de\r\nkommer tillbaka till Bosnien, så att de inte bara\r\nkastas ut på ett gärde där. Det skulle naturligtvis\r\nvara helt felaktigt.</pre><pre>När nu Widar Andersson tycker så bra om\r\nfolkrörelsemodeller, varför inte titta på hur\r\nDanmark gör och se till att Sverige följer i samma\r\nspår. Varför skall vi gå på tvärs mot hela Europa,\r\nmot alla andra, och bevilja permanenta\r\nuppehållstillstånd och se till att människor\r\nintegreras så snabbt som möjligt i Sverige, när vi i\r\nstället borde göra tvärtom? Vi borde främja deras\r\nmöjlighet att komma tillbaka så fort som möjligt.</pre><pre>Anf. 131  WIDAR ANDERSSON (s) replik:</pre><pre>Herr talman! Såväl min partikollega Maud\r\nBjörnemalm som Gustaf von Essen från\r\nModeraterna har redan framfört kritik mot hur\r\nbeslutet om permanenta uppehållstillstånd fattades\r\nav regeringen i somras. I den kritiken instämmer\r\njag. Frågan handlar inte om detta, precis som Lars\r\nMoquist sade i sitt inledningsanförande.</pre><pre>Det är en himmelsvid skillnad mellan att vara\r\nkritisk mot flyktingpolitiken och att, som Lars\r\nMoquist, inte anse att det finns anledning att be om\r\nursäkt för yttranden och hets mot framför allt\r\nmuslimer, som har framförts på Lars Moquists\r\npartis möten i sommar och som finns under denna\r\ndebatt. Vad har det med flyktingpolitiken och kritik\r\nmot densamma att göra, att torgföra yttranden om\r\nmuslimerna och deras ritualmord, yttranden om att\r\ndet i Sverige inte skall byggas några moskéer? Vad\r\nhar detta att göra med en sansad och vettig kritik av\r\nsvensk flykting- och invandrarpolitik? Inte ett\r\ndugg.</pre><pre>Lars Moquist försöker, likt Ny demokrati i övrigt,\r\nsitta på två stolar på samma gång. Han försöker stå\r\nför en sansad och vettig kritik här i kammaren,\r\ninlindad, men i alla andra offentliga, utåtriktade\r\nsammanhang driva en agitation mot människor som\r\nhar det svårt och eländigt, särskilt flyktingar och\r\ninvandrare. Det är det jag begär att Lars Moquist\r\nskall be om ursäkt för. Han skall be svenska folket\r\nom ursäkt, därför att partiet trodde att svenska\r\nfolket var så urbota dumt att det skulle sälla sig till\r\nett parti som spred sådana yttranden offentligt.\r\nHan skall också be flyktingar och invandrare om\r\nursäkt. Det är allomvittnat att många flyktingar och\r\ninvandrare i sommar har haft det extra svårt\r\nberoende på er agitation. Så är det, Lars Moquist.\r\nLars Moquist kan tycka illa om det, men så är det.</pre><pre>Anf. 132  LARS MOQUIST (nyd) replik:</pre><pre>Herr talman! Widar Andersson kör vidare på\r\nsamma spår med ursäkter och mycket annat. Widar\r\nAndersson skall bara komma ihåg att den som\r\nfällde detta yttrande gentemot muslimer har bett\r\nom ursäkt. Dessutom sades det i ett sammanhang\r\ndär det kanske har vinklats på ett felaktigt sätt.\r\nVivianne Franzén har bett om ursäkt för yttrandet\r\noch sagt att hon beklagar att hon fällde det. Jag\r\ntycker inte att det är så märkligt egentligen, om\r\nman ser vad andra företrädare för etablerade\r\npartier yttrar.</pre><pre>Vi i Ny demokrati har sysslat med politik i två år.\r\nDet är inte så konstigt att det kan göras ett eller\r\nannat uttalande som inte är korrekt när\r\ninvandrarministern, som tidigare varit\r\nbostadsminister och som sysslat med politik i 20\r\neller 30 år, kan yttra det hon yttrade för något år\r\nsedan beträffande kosovoalbanerna. Jag behöver\r\ninte upprepa Birgit Friggebos korkade uttalande.\r\nHon tog så småningom tillbaka det.</pre><pre>Det är inte så konstigt att vi i Ny demokrati kan\r\nfälla ett uttalande som inte är korrekt när en\r\nregeringsföreträdare som har sysslat med politik i\r\n25--30 år kan yttra något sådant beträffande\r\nkosovoalbanerna. Det är inte så konstigt att en av\r\nNy demokratis företrädare, som sysslat med politik\r\ni två års tid, fäller ett uttalande som sedan\r\njournalister plockar ur sitt sammanhang och får att\r\nlåta väldigt illa.</pre><pre>Jag beklagar, precis som Vivanne Franzén, att\r\nuttalandet fälldes.</pre><pre>Anf. 133  WIDAR ANDERSSON (s) replik:</pre><pre>Herr talman! Jag anser att det finns en stor skillnad\r\nmellan Birgit Friggebos uttalande om\r\nkosovoalbanerna och ledamoten Franzéns -- hon är\r\nnämligen ledamot av Sveriges riksdag för\r\nnärvarande -- yttrande om muslimerna.</pre><pre>På Ny demokratis möten och alltmer i hela Ny\r\ndemokratis politik är hetsen mot flyktingar och\r\ninvandrare snart nog den enda kvarvarande\r\nbärande pelaren. Det är det som gör Vivianne\r\nFranzéns och andra ledamöters och aktiva\r\nnydemokraters uttalanden så allvarliga. Ni måste\r\nkunna stå till svars för dessa överlöpningar. Jag vill\r\nhävda att de ingår i partiets politik.</pre><pre>Herr talman! Jag vill avslutningsvis kommentera\r\nLars Moquists exercerande om kostnaden för\r\nflyktingmottagandet. Självfallet kostar det pengar.\r\nJag är av den uppfattningen att Sverige likt andra\r\nrika länder i denna del av världen tillhör världens\r\nabsoluta överklass. Vi har ett extra stort krav på oss\r\natt ställa upp. Vi borde kanske ställa upp ännu mer\r\nän vad vi gör i dag, både i Sverige och i andra\r\nländer.</pre><pre>Vad kostar ett mobbat barn? Vad kostar en\r\nmänniska som har arbetat i 20 år och som slås ut i\r\narbetslöshet? Vad kostar det i pengar och i förlorat\r\nsjälvförtroende, kraschade familjerelationer,\r\npsykiska problem, minskad delaktighet i samhället\r\noch annat elände? Vad kostar ett slaget barn? Vad\r\nkostar den kamrat till mig som kommer från ett\r\nserbiskt koncentrationsläger? Vad är vi beredda att\r\nbetala för honom? I koncentrationslägret har\r\narmarna på hans två söner huggits av framför hans\r\nögon, och därefter har man avrättat sönerna. Hans\r\nfru har våldtagits framför ögonen på honom och\r\ndärefter slagits och pinats. Vad kostar det? Är det\r\n25 000? Är det 50 000?</pre><pre>Vi kan inte bara exercera i kronor och ören. Det\r\nhandlar om en övning i solidaritet, i\r\nsammanhållning och i mänsklighet.</pre><pre>anf. 134  RUNE BACKLUND (c):</pre><pre>Herr talman! Först skulle jag vilja instämma i\r\nWidar Anderssons anförande och inlägg.</pre><pre>Jag tycker att det är litet synd om Lars Moquist.\r\nStackars Lars Moquist! Han är nu på reträtt, för att\r\ninte säga vild flykt, bort från de påståenden och\r\nuttalanden som Ny demokrati åkte omkring mellan\r\nlandets torg och mötesplatser och presenterade\r\nförra sommaren.</pre><pre>Nu säger han att det är olyckliga uttalanden, som\r\nman har bett om ursäkt för och tagit tillbaka, och\r\natt de kommer från orutinerade företrädare som\r\nhar halkat snett.</pre><pre>Men det är inte en företrädare för Ny demokrati\r\nsom har spritt dessa uppgifter under lång tid, Lars\r\nMoquist, utan många! I den ena kommunen efter\r\nden andra skriver nydemokrater insändare och\r\nartiklar där de påståenden som förekom på\r\ntorgmötena upprepas. Dessa påståenden görs\r\nfortfarande.</pre><pre>Är det inte dags att ställa sig upp här i kammaren\r\noch uppmana alla nydemokrater i hela Sverige att\r\nsluta upp med att sprida dessa felaktigheter, Lars\r\nMoquist? Det är dags att göra upp i partiet och\r\nrensa upp i den smörja som ni har börjat sprida.</pre><pre>Även om jag principiellt håller med Widar\r\nAndersson om att man inte skall exercera i kronor\r\noch ören vill jag ändå kommentera frågan om\r\nkostnaderna. Lars Moquist har nu tagit avstånd\r\nifrån påståendet att flyktingmottagandet kostar 50--\r\n60 miljarder kronor. Han säger i dagens debatt att\r\nman i Ny demokrati aldrig har påstått att det var så.\r\nUppgiften har funnits i debattartiklar och i olika\r\npamfletter som har presenterats. Likväl säger Lars\r\nMoquist att han aldrig har sagt så och att han inte\r\nstår för de uppgifterna.</pre><pre>Bara några minuter tidigare sade ju Claus Zaar att\r\nflyktingmottagandet kostar 60 miljarder. Varsågod\r\natt ta avstånd från Claus Zaars påstående om att det\r\nkostar 60 miljarder, Lars Moquist! Här finns ett\r\ntillfälle att kliva tillbaka från de felaktiga\r\npåståendena.</pre><pre>Herr talman! Jag förstår att Moquist har problem.\r\nI den utredning som vi båda, tillsammans med flera\r\nledamöter här i kammaren, ingår i upptäckte Lars\r\nMoquist att verkligheten korrigerar Ny demokrati\r\npå den ena punkten efter den andra. När vi började\r\ndiskutera de samhällsekonomiska kostnaderna för\r\nflykting- och invandrarpolitiken fick Lars Moquist\r\nklart för sig att de summor som Ny demokrati har\r\npresenterat i andra sammanhang inte stämmer. Av\r\nden anledningen måste partiet nu hitta en snygg\r\nreträtt.</pre><pre>Gör det då snabbt, så att svenska folket får klart för\r\nsig att ni i Ny demokrati har spritt felaktiga\r\nuppgifter!</pre><pre>Jag vill också kommentera diskussionen om\r\ntillfälliga uppehållstillstånd. Lars Moquist har varit\r\ni Danmark och blivit väldigt förtjust i den danska\r\nmodellen. Han tror att den är lösningen på alla\r\nproblem.</pre><pre>Frågan är bara vad danskarna skall göra om\r\nkonflikten i Bosnien inte upphör. Låt oss säga att\r\nden pågår i ungefär ett halvår eller ett år till. Då har\r\nden danska lagens giltighetstid gått ut. Vad gör då\r\ndanskarna?</pre><pre>Danskarna har sagt att flyktingarna inte skall\r\nintegreras. Man räknar med att de skall kunna\r\nåtervända. Vi den tidpunkten måste danskarna\r\nstarta det integrationsprogram som vi i Sverige har\r\nsatt i gång nu.</pre><pre>Man har från svensk respektive dansk sida gjort\r\nbedömningar av hur troligt det är att konflikten\r\nkommer att få ett snabbt slut. Den svenska\r\nregeringen gjorde bedömningen att det inte är\r\nsannolikt att konflikten kommer att ta slut speciellt\r\nsnabbt. Det var därför man valde att utfärda\r\npermanenta uppehållstillstånd. Om man gör det\r\nkan man ju sätta i gång integrationsapparaten.</pre><pre>Det hindrar inte på något sätt någon person att\r\nåtervända till Bosnien den dag det är fred där. Det\r\när viktigt att komma ihåg att ett permanent\r\nuppehållstillstånd inte på något sätt förhindrar\r\nåtervändandet, Lars Moquist. Men det ökar\r\nmöjligheterna för flyktingarna att klara sig i det\r\nsvenska samhället under den tid de är här.</pre><pre>Jag tycker att Lars Moquist skall fundera igenom\r\ndetta. Det är inte mer än drygt ett och ett halvt år\r\nsedan som ni i Ny demokrati i anförande efter\r\nanförande sade att det viktigaste i flyktingpolitiken\r\nvar integration, dvs. att flyktingarna så snabbt som\r\nmöjligt skulle in i det svenska samhället. Det var\r\nden politik ni drev för ett och ett halvt år sedan.</pre><pre>Nu är det plötsligt efter Danmarksbesöket tydligen\r\nden omvända politiken som gäller. Flyktingarna\r\nskall ha så litet kontakt med det svenska samhället\r\nsom möjligt och så snabbt som möjligt åka tillbaka\r\ntill hemlandet. Så kommer det inte att fungera i\r\npraktiken.</pre><pre>Jag tror inte att Lars Moquist i dag kan ställa sig\r\nupp i kammaren och säga när förhållandena i\r\nBosnien kommer att vara sådana att vi kan\r\nåtersända människor. Om han kan förutsäga slutet\r\npå konflikten har han tillgång till en kristallkula\r\nsom ingen annan i denna kammare har tillgång till.</pre><pre>Det är detta resonemang som ligger bakom valet\r\nmellan permanent respektive tillfälligt\r\nuppehållstillstånd.</pre><pre>I detta anförande instämde Karin Israelsson (c).</pre><pre>Anf. 135  LARS MOQUIST (nyd) replik:</pre><pre>Herr talman! Rune Backlund tar upp frågan om\r\nintegration och dansk och svensk modell. Det är\r\nhelt enkelt så, Rune Backlund, att vi i Ny\r\ndemokrati hela tiden har sagt att det skall ske en\r\nrepatriering. Repatriering är huvudspåret. Vi vill\r\nalltså samordna integration med repatriering.</pre><pre>Vi menar att man från början måste se till så att\r\nflyktingarna förbereds på ett återvändande. Om\r\ndetta efter lång tid inte visar sig hållbart startar man\r\nen integrationsprocess. Det är skillnaden.</pre><pre>Man får nästan uppfattningen att Rune Backlund\r\nhoppas att konflikten inte skall ta slut. Det skulle\r\nlegitimera den svenska regeringens beslut om\r\npermanenta uppehållstillstånd. Detta är helt\r\nbefängt. Det fanns ingen anledning att ta till\r\npermanenta uppehållstillstånd.</pre><pre>Rune Backlund menar att man ändå måste ta\r\nställning till frågan när två år har gått. Okej -- då\r\ntar man ställning till frågan då. Men det fanns igen\r\nanledning att redan sommaren 1993 besluta om\r\npermanenta uppehållstillstånd för dessa bosnier. Vi\r\nkunde ha följt den danska modellen. Det hade\r\ndessutom inneburit att vi hade fått en helt annan\r\nrespons hos befolkningen.</pre><pre>Jag inser naturligtvis precis som Rune Backlund att\r\nman kan åka tillbaka även om man har fått ett\r\npermanent uppehållstillstånd. Jag kan ju åka till\r\nBosnien även om jag är svensk medborgare.\r\nSjälvfallet kan jag det! Den modell vi har i Sverige\r\nutgör en signal till dessa människor att stanna i\r\nSverige. I Danmark ger man precis motsatt signal.\r\nMan signalerar till flyktingarna att de skall åka hem\r\noch inte stanna i Danmark.</pre><pre>Det är en helt annorlunda signalpolitik.</pre><pre>Jag kan tala om för Rune Backlund att vi inte det\r\nminsta har bytt uppfattning i denna fråga. Vi har\r\nhela tiden sagt att detta är det spår som vi följer.</pre><pre>Så småningom kommer man naturligtvis fram till\r\nett ställningstagande till hur länge flyktingarna skall\r\nvara kvar här. Man har i många andra länder\r\nuppfattningen att flyktingen inte skall få\r\nmedborgarskap förrän efter tio år i landet. Jag tror\r\natt man i vissa länder t.o.m. kräver en längre tid.\r\nMen det är en annan del av problematiken.</pre><pre>Anledningen till att vi har valt\r\nrepatrieringsmodellen är att vi vill att Sverige bara\r\nskall ta emot konventionsflyktingar. Det är\r\nmänniskor som i sina länder har kämpat för\r\nmänskliga rättigheter, för en annorlunda\r\nekonomisk politik, för marknadsanpassning av\r\nekonomin och mycket annat. Vi anser att dessa\r\nmänniskor mycket gärna vill komma tillbaka till det\r\nsamhälle som de har tvingats lämna. Man skall\r\ndärför i möjligaste mån föra en repatrieringspolitik,\r\nen återvändandepolitik, som dessa människor\r\nuppfattar som positiv och som gagnar dem.</pre><pre>Att unga, begåvade och duktiga människor flyr\r\ninnebär för vissa länder en dränering på förmågor.\r\nDet är inte de allra fattigaste som flyr. Många tycks\r\ntro att flyktingarna är sådana som de svältande eller\r\ndöende människor som man kan se på TV. Det är\r\ninte de människorna som kommer hit, utan\r\nvälutbildade personer. De borde få en chans att\r\nkomma tillbaka till sitt gamla hemland.</pre><pre>Anf. 136  RUNE BACKLUND (c) replik:</pre><pre>Herr talman! Lars Moquist avstod nogsamt från att\r\nta avstånd från Claus Zaars uppgift om 60 miljarder\r\nkronor. Men det återstår ju en replikomgång.</pre><pre>Vad gäller förhållandet mellan permanent och\r\ntillfälligt uppehållstillstånd skall man komma ihåg\r\nen viktig sak, Lars Moquist. När regeringen gjorde\r\nsitt ställningstagande sommaren 1994 var\r\nbedömningen den -- och är det uppenbarligen\r\nfortfarande i de allra flesta europeiska länder -- att\r\nman inte ser något snart slut på konflikten. Jag\r\nönskar inte att den skulle förlängas. Jag skulle\r\nönska att det vore fred i morgon, och jag tror inte\r\natt någon har någon annan uppfattning på den\r\npunkten. Men verkligheten talar ett motsatt språk,\r\noch det var det som fällde avgörandet när\r\nregeringen gjorde sitt ställningstagande.</pre><pre>Om man väljer ''den permanenta vägen'' kunde\r\nman sätta in fler åtgärder inriktade på\r\nmöjligheterna för flyktingarna att leva och fungera\r\ni det svenska samhället. Det är det problem som\r\nuppstår för danskarna nu. Om läget förblir\r\noförändrat ytterligare ett halvår eller ett år,\r\nkommer danskarna att hamna i exakt samma\r\nsituation som den vi har nu. Då tvingas Danmark\r\nta ställning till precis samma åtgärder som den\r\nsvenska regeringen nu har tagit ställning till.</pre><pre>Men under tiden har man hållit flyktingarna\r\nisolerade från det danska samhället. I det läget skall\r\näven de danska bosnierna integreras i det danska\r\nsamhället. Också där måste man diskutera en\r\ninplacering av dem i kommuner och sätta in hela\r\nden mottagningsapparat som vi nu har upprättat på\r\nden svenska sidan. Detta är egentligen bara ett sätt\r\natt skjuta problemen framför sig.</pre><pre>Det är viktigt att komma ihåg att det som vi nu\r\ngör -- det framhålls i utskottsbetänkandet och har\r\näven understrukits av regeringen -- i form av\r\nnätverksoperationer osv. är att försöka hålla\r\nsamman gruppen. Vi skall skapa förutsättningar för\r\natt bygga upp och stärka gruppen, om det skulle\r\nuppstå en situation där det är möjligt för dem att\r\nåtervända. De skall då ha med sig kunskaper och\r\nerfarenheter från Sverige. De inslag i de danska\r\nförläggningarna som nu prisas så högt ingår också i\r\ndet svenska integrationsarbetet, men det har Lars\r\nMoquist glömt bort.</pre><pre>Även hos oss skall man bygga upp nätverk och\r\nskapa kontakter med vårt samhälle, sådant som\r\nskall bidra till att flyktingarna kan återvända,\r\nförhoppningsvis så snart som möjligt. Men vi ser\r\ninget slut på konflikten. I varje fall gör inte jag det.\r\nI det läget tycker jag att det är riktigare att dessa\r\nmänniskor får en start i det svenska samhället nu än\r\natt de först skall vänta kanske ett år innan de får\r\nbörja leva ett relativt normalt liv.</pre><pre>Anf. 137  LARS MOQUIST (nyd) replik:</pre><pre>Herr talman! Rune Backlund tar upp det som fällde\r\navgörandet när regeringen tog beslutet om\r\npermanenta uppehållstillstånd. Jag vidhåller att\r\nhela beslutet var kolossalt klantigt skött av alla de\r\npartier som ingår i regeringen. Man såg inte till att\r\nfå en förankring för det hos svenska folket. Det\r\nhade varit bra att få det. I Danmark fick man en\r\nsådan förankring. Regeringen fick inte heller någon\r\nförankring i riksdagen eller i kommunerna. Därför\r\nblev det som det blev, Rune Backlund.</pre><pre>Rune Backlund säger att jag kanske har glömt bort\r\ndet svenska integrationsprogrammet. Nej, jag\r\nminns mycket väl när vi tog integrationsbeslutet på\r\nvårkanten 1992. Men i det programmet redovisas\r\nnågot annat än det som jag har talat om här i\r\nkammaren, en politik för återvändande och\r\nrepatriering. något som i viss mån även Hans Göran\r\nFranck har tagit upp i olika sammanhang.</pre><pre>Rune Backlund tycks inte ha läst\r\nintegrationsprogrammet, eftersom han tror att det\r\ninnehåller mycket av repatrieringsfrågor. Det gäller\r\ni stort sett en integration för att flyktingarna skall\r\nsmälta in i det svenska samhället.</pre><pre>Jag uppfattade inte att Claus Zaar tog upp\r\nkostnadsfrågan. Det är möjligt att han har sagt att\r\nkostnaden skulle uppgå till 50--60 miljarder. Jag vill\r\nhävda att man i dagsläget inte vet hur stor\r\nkostnaden är. Jag håller mig till den kostnad som\r\njag anser det vara korrekt att ta fasta på, nämligen\r\nkostnaden för själva flyktingmottagandet. Till den\r\nkommer en väldig mängd kostnader. Jag tar inte\r\navstånd från uppgiften om de 60 miljarderna, men\r\nvi vet inte hur stor kostnaden är. Den kan vara lägre\r\neller högre.</pre><pre>Kostnaden för flyktingmottagningen var för\r\nbudgetåret 1992/93 ungefär 15,2 miljarder kronor.\r\nTill det kommer kostnaderna för\r\nförstagenerationsinvandrarna,\r\nandragenerationsinvandrarna och utländska\r\nmedborgare, beroende på var man väljer att göra\r\navgränsningen. Det är viktigt att begränsa\r\ndiskussionen när man talar om kostnaderna för\r\ninvandrarna. Annars kan man komma in i befängda\r\nsituationer, där man frågar sig om också grupper\r\nsom kanske kom till Sverige på 1500-talet skall\r\nräknas som invandrare.</pre><pre>Man skall räkna med utgifter och intäkter för de\r\nmänniskor som räknas som\r\nförstagenerationsinvandrare, dvs. sådana som är\r\nfödda i utlandet, och för\r\nandragenerationsinvandrare, dvs. sådana som har\r\nminst en förälder som är född utomlands. Det är de\r\nbåda grupperna som det gäller. Sådana siffror är\r\nmycket svåra att ta fram, men vi hoppas att vi skall\r\nfå fram dem.</pre><pre>Rune Backlund och jag sitter i samma kommitté,\r\noch jag hoppas att vi verkligen skall få svar på\r\nfrågan om kostnaden uppgår till 60 miljarder, som\r\nangavs i tidningen iDag i somras, eller till något\r\nannat.</pre><pre>Anf. 138  RUNE BACKLUND (c) replik:</pre><pre>Herr talman! Jag beundrar Lars Moquist för en sak,\r\noch det är hans förmåga att glida undan från de\r\negna uttalandena. Det är faktiskt så att ni med\r\nmycket stor träffsäkerhet har angivit att kostnaden\r\nuppgår till exakt 50 eller 60 miljarder kronor. Vi har\r\nhela tiden frågat er vad som ingår i de summor som\r\nni nu har presenterat, men ni har aldrig kunnat tala\r\nom det.</pre><pre>Lars Moquist glider nu över till att tala om\r\nförstagenerationsinvandrare och\r\nandragenerationsinvandrare. Om ni har haft\r\nutgångspunkten att börja räkna kostnader från\r\n1500-talet, kan jag mycket väl förstå att ni kan\r\nhamna på 50--60 miljarder kronor, men det är inte\r\nså vi normalt brukar räkna när det gäller\r\ninvandringens kostnader.</pre><pre>Bevisbördan när det gäller de påståenden som ni\r\nhar spritt och försökt få svenska folket att tro på\r\nligger trots allt på er. Det är ni som har påstått att\r\ndessa siffror gäller. Vi har aldrig sagt det. Jag blir\r\nupprörd över att man fortsätter att sprida dessa\r\nuppgifter, trots att man vet att det inte finns några\r\nfakta bakom påståendena.</pre><pre>Man förmår i varje fall inte här i kammaren visa\r\nvilka tabellverk som bevisar riktigheten av dessa\r\nsiffror. Man har inte kurage att gå ut på gator och\r\ntorg, i lika hög grad som i somras, för att säga:\r\nFörlåt oss, men vi har faktiskt spritt felaktiga\r\nuppgifter. Det är inte dessa siffror utan helt andra\r\nsom gäller. Vi tar tillbaka uppgifterna och hoppas\r\natt svenska folket har överseende med det här.</pre><pre>Gör ni detta, är också jag beredd att förlåta er på\r\ndenna punkt.</pre><pre>Anf. 139  BERITH ERIKSSON (v):</pre><pre>Herr talman! Jag känner ett starkt behov av att\r\nkomma tillbaks i denna debatt. Ny demokratis\r\nkoppling mellan den ekonomiska situationen i\r\nSverige i dag och flyktingpolitiken är väldigt\r\noanständig.</pre><pre>Detta sker samtidigt som Ny demokrati på område\r\nefter område hjälper till att försämra för de\r\nmänniskor som Ny demokrati säger sig vilja ställa\r\nupp för, nämligen de allra svagaste grupperna i\r\nsamhället, på flyktingars bekostnad.</pre><pre>Efter andra världskriget hade Sverige ungefär lika\r\nmånga flyktingar som nu, men på den tiden var\r\nfascisterna i Sverige en mycken liten grupp. Något\r\nparti liknande Ny demokrati fanns det som tur var\r\ninte.</pre><pre>Många här i kammaren i dag efterlyser moral och\r\netik i debatten, efter alla dessa försök till ensidig\r\nekonomisk analys. De flesta som kommit hit till\r\nSverige och som flyr krig och väpnade konflikter,\r\nexempelvis människor från det forna Jugoslavien,\r\nflyr bl.a. svenska vapen. Ny demokrati vill ju släppa\r\nvapenhandeln helt fri. Vad skulle en sådan\r\nförsäljning av vapen till diktaturer och till länder\r\nmed stor inre oro innebära, med ett ökat antal\r\nflyktingar i världen?</pre><pre>Repatrieringen, hemsändandet, är inte avhängigt\r\nom flyktingen har permanent eller tillfälligt\r\nuppehållstillstånd. Även på den punkten är er\r\npolitik mycket underlig. Ny demokrati tycker ju att\r\ndet inte skall förekomma modersmålsundervisning\r\nför dessa barn. Hur skall de då klara sig vid\r\nåtervändandet till sitt hemland, om de inte kan sitt\r\nmodersmål?</pre><pre>För inte mer än ett år sedan stod åtskilliga av er från\r\nNy demokrati här i kammaren och ondgjorde er\r\növer de kosovoalbaner som kom till Sverige och\r\nkallade dem för turister och ekonomiska flyktingar.\r\nDet minns jag mycket väl. Nu passar det att\r\nframhålla dem i relation till bosnierna.</pre><pre>Anf. 140  LARS MOQUIST (nyd) replik:</pre><pre>Herr talman! Jag tänker inte föra någon\r\nvapendebatt med Berith Eriksson, samtidigt som vi\r\nskall debattera mottagandet av de 42 000 bosnierna\r\noch stimulansbidragen i anslutning till det.</pre><pre>Men Berith Eriksson tar upp något i slutet av sitt\r\nanförande som jag ändå vill bemöta, bl.a.\r\nhemspråksundervisningen. Hon säger att Ny\r\ndemokati borde se till att de här barnen bibehåller\r\nsitt eget språk, om man nu vill föra en\r\nrepatrieringspolitik och hjälpa flyktingar att kunna\r\nåtervända hem.</pre><pre>Självfallet är det så. I Ny demokrati har vi aldrig\r\nmotsatt oss hemspråksundervisning. Det vi dock\r\nhar motsatt oss är en hemspråksundervisning i\r\noffentlig regi, dvs att stat eller kommun skall stå för\r\nkostnaderna. Vi vill att invandrarorganisationerna\r\neller föräldrarna själva med hjälp av egna medel ser\r\ntill att viss nivå på hemspråket bibehålls och\r\nfullföljs, i enlighet med den danska modellen. I den\r\ndanska modellen tar man till sig och följer upp de\r\nbosniska skolbestämmelserna. Om barnet\r\nexempelvis går i tredje klass ser man till att den\r\nnivån kan fullföljas, för att barnet så småning skall\r\nkunna återvända.</pre><pre>Det är helt fel av Berith Eriksson att påstå att vi i\r\nNy demokrati inte vill att de små barnen skall få\r\nlära sig sitt hemspråk i avvaktan på repatriering.</pre><pre>Vad gäller kosovoalbanerna säger Berith Eriksson\r\natt det nu passar sig för oss i Ny demokrati att visa\r\noss positiva till dem. Men vi säger bara att det är\r\nungefär lika illa för kosovoalbanerna som för\r\nbosnierna. Vi anser att ingen av dessa båda grupper\r\nskall få stanna i Sverige permanent. Precis som man\r\nagerat i fråga om kosovoalbanerna som nu kan\r\nåtervända, skall man agera vad gäller bosnierna. I\r\ndagsläget kan bosnierna inte återvända, men så fort\r\nförhållandena förändrats skall de tillbaka till sitt\r\nhemland. Det har vi i Ny demokrati tyckt både vad\r\ngäller kosovolbanerna och vad gäller bosnierna.</pre><pre>Det är då viktigt att se till att hjälpa bosnierna i\r\nderas närområde. Ny demokrati har hela tiden\r\nhävdat att det är viktigast att förlägga hjälpen i\r\nnärområdet. Om vi hjälper människor på plats,\r\nhjälper vi många fler människor, än om vi tar dem\r\nhit till Sverige. Det är väsentligt att skilja på detta.</pre><pre>Det vi har sagt vad gäller hanteringen av\r\nkosovoalbanerna innebär inte något\r\nmotsatsförhållande och att vi plötsligt anser att de\r\nborde fått stanna i Sverige. Beslutet att\r\nkosovoalbanerna skall tillbaka till sitt hemland, när\r\ndet går att skicka dem tillbaka, har\r\nregeringsrepresentanter hela tiden hävdat går att\r\nfullfölja. Så länge det går, skall så också ske. Men\r\nvad gäller bosnierna skulle man också se till att de\r\nfick tillfälligt uppehållstillstånd. Det är viktigt.</pre><pre>Anf. 141  BERITH ERIKSSON (v) replik:</pre><pre>Herr talman! Svenskundervisning för svenska barn\r\nskulle kanske också kunna skötas på ett annat sätt.\r\nMen såvitt jag kan förstå, handlar det inte om\r\nnågon aktiv repatrieringspolitik om inte frågan om\r\nspråket finns med i bilden.</pre><pre>Tidigare argument från Ny demokrati har faktiskt\r\nvarit att hemspråksundervisningen var helt onödig,\r\neftersom det språk som barnen behövde lära sig var\r\ndet svenska.</pre><pre>Helt nyligen har Ny demokrati vid ett flertal\r\ntillfällen gått ut med påståenden att\r\nkosovoalbanerna har samma skyddsbehov som\r\nbosnier. Är det då Lars Moquists mening att\r\nSverige kan börja att sända hem också bosnier?\r\nPersonligen tycker jag att vi inte kan sända hem\r\nkosovoalbaner heller. Det tycker man inte heller i\r\nUNHCR och i andra länder, utan man avvaktar.</pre><pre>Det är hela tiden mycket svårt att bemöta Ny\r\ndemokrati i denna debatt, eftersom ni i Ny\r\ndemokrati slingrar er än hit än dit. Ni staplar\r\noriktigheter på varandra, som gör det svårt att\r\nsortera argumenten vid ett bemötande.</pre><pre>Anf. 142  LARS MOQUIST (nyd) replik:</pre><pre>Herr talman! Jag återkommer ånyo till\r\nkosovoalbanerna. Det som jag i denna kammare\r\ntidigare sagt är att samma fördrivningspolitik vad\r\ngäller kosovoalbanerna i Kosovo bedrivs vad gäller\r\nbosnierna i Bosnien. Men den stora skillnaden\r\nligger i att det går mycket våldsammare till i\r\nBosnien, och därför kan vi i dagsläget inte skicka\r\ntillbaka bosnierna. Det är vi överens om.</pre><pre>Men det ursprungliga förtrycket -- och det tror jag\r\natt Berith Eriksson håller med om -- är ungefär\r\nlikadant. Människor plockas bort från\r\nKosovoprovinsen och serber får möjlighet att\r\netablera sig där på särskilt gynnsamma villkor när\r\nde skall sätta i gång med bl.a. jordbruk.</pre><pre>Berith Eriksson säger vidare att om\r\ninvandrarorganisationerna skall sköta\r\nundervisningen för invandrarbarnen kan väl de\r\nsvenska föräldrarna sköta undervisningen för de\r\nsvenska barnen. Vi har ju, Berith Eriksson, en\r\nsvensk stat därför att samhället skall ordna sådana\r\nhär saker för de människor som finns inom vårt\r\nland. Men sedan skall vi i Sverige bestämma vad\r\nsom skall göras vad gäller de människor som\r\nkommer in till vårt land.</pre><pre>Det skall undersökas vilka möjligheter vi har att\r\nhjälpa dem, men det primära måste vara att\r\nsvenska behov och svensk värdering priorieras. Det\r\när viktigt att vi ser till att det blir på det sättet.\r\nTanken att svenska föräldrar lika gärna kan stanna\r\nhemma och undervisa svenska barn är helt befängd.</pre><pre>Anf. 143  BERITH ERIKSSON (v) replik:</pre><pre>Herr talman! Jag tror att kosovoalbanerna blir\r\nglada över att ni i Ny demokrati erkänner det\r\nförtryck som kosovoalbanerna är utsatta för och att\r\nni också tar avstånd från det som ni tidigare kallat\r\ndem för vid ankomsten till Sverige, nämligen\r\nturister och ekonomiska flyktingar.</pre><pre>Anf. 144  PETER KLING (nyd):</pre><pre>Herr talman! Jag satt uppe på mitt rum och jobbade\r\noch hörde den här debatten. Det har antytts på\r\nflera håll att vi nydemokrater håller debatten på en\r\nväldigt låg nivå. Vad är det då vi säger som är på en\r\nså låg nivå? Det undrade jag många gånger när jag\r\nlyssnade på debatten.</pre><pre>Jag kan t.ex. gå in på kostnadsbiten.\r\nInvandrarverkets budget är 11--15 miljarder --\r\ningen kan säga exakt hur mycket det är fråga om --\r\ninklusive kostnaderna för de 40 000 bosnier som\r\nkom hit. Vad gör vi då för de 11--15 miljarderna?\r\nJo, vi tar hit 100 000 människor, som söker asyl här\r\ni Sverige. Vi skickar tillbaka 80 000 av dem efter ett\r\npar år -- morsning, goodbye, bort med er! 20 000 av\r\nde 100 000 får stanna och blir placerade i svenska\r\nkommuner. Sedan kommer ytterligare ungefär\r\n20 000 anhöriginvandrare.</pre><pre>Detta kostar svenska samhället mellan 11 och 13\r\nmiljarder. Vad säger vi då i Ny demokrati? Jo, vi\r\nsäger att det är sanslöst, med tanke på vad man kan\r\nfå för de här pengarna.</pre><pre>FN begärde för några år sedan 2 miljarder kronor\r\nför att klara hela flyktingproblematiken i f.d.\r\nJugoslavien. Det betyder att de skulle kunna hjälpa\r\nuppåt 500 000 människor för 2 miljarder. Det är ju\r\nprecis det vi nydemokrater har sagt: Sätt in\r\nresurserna i befintliga närområden, krigsområden\r\noch katastrofområden! Men FN och Ny demokrati\r\nhar förmodligen fel, och kammaren har rätt.</pre><pre>Tänk om man satsade på en vettig flyktingpolitik\r\noch avsatte 5 miljarder enligt FN:s idéer! Då skulle\r\nman kanske kunna hjälpa 1--2 miljoner människor.\r\nVi i vårt parti tycker att det är vettigt. Men vi blir\r\növerösta med en massa okvädinsord när vi driver en\r\nsådan politik, Ny demokrati och Förenta\r\nnationerna ihop.</pre><pre>Det har pratats mycket om humanitet i den här\r\nkammaren. Ja, vad är humanitet? Jag ställer mig\r\nden frågan.</pre><pre>Vad gör vi med de personer som kommer till\r\nkommunerna? Jo, vi placerar dem i getton -- det är\r\nprecis vad vi gör. Ni måste få upp ögonen: vi\r\nplacerar de här människorna i getton. Jag tittar\r\nbara på min egen kommun, lilla Skara, och vad gör\r\nvi där med våra flyktingar? Jo, de blir placerade i\r\nett bostadsområde allihop. Där bor de. Vad händer\r\nmed svenska familjer? Jo, de flyttar därifrån. Men\r\nom värden frågar varför de flyttar därifrån säger\r\nsamtliga svenska familjer att det inte är på grund av\r\nflyktingarna.</pre><pre>Vad händer då i förlängningen med de här svenska\r\ngettona? Jo, det blir precis samma utveckling som i\r\nUSA. Vi får hög kriminalitet, framför allt i\r\nstorstäder. Vi får en mycket mer omfattande\r\nhantering av knark. Vi får en utslagning bland dessa\r\nmänniskor. De kommer dåligt in i det svenska\r\nsamhället. De kan svenska språket mycket dåligt.\r\nDet fåtal som får arbete får skitjobb.</pre><pre>Är detta humanitet? Det är det sannerligen inte,\r\nsäger jag. Men det är ingen som tänker på sådant i\r\nkammaren.</pre><pre>Jag skulle vilja ta fram den här aspekten: Låt oss\r\nsäga att vi hade ett svårt krig eller svåra\r\nförhållanden här i Sverige, att vi flydde från denna\r\nkammare och vi och våra familjer flydde från\r\nSverige. Om vi hamnade i USA skulle\r\nförhållandena vara desamma som för flyktingarna i\r\nSverige, med flyktingslussar och\r\nflyktingförläggningar i ett par, tre år. Då skulle man\r\nsäga: Okej, du får stanna i USA, Peter Kling! Var\r\nså god och börja i Harlem! Det vore just en fin start\r\nman gav oss.</pre><pre>Det är precis det vi håller på med i Sverige. Det är\r\nprecis samma utveckling. Ingen reagerar. Man\r\nsäger bara att vi nydemokrater för debatten på en\r\nlåg nivå. Det är minst sagt upprörande.</pre><pre>Sedan är det humanitetsaspekten nr 2. Vad sade vi\r\nnär vi kom in i den här kammaren? Jo, vi sade att\r\ndet var fråga om turistresor från Kosovoprovinsen.\r\nMan lurade hit människor. Man signalerade: Kom\r\ntill Sverige, här finns det jobb, arbete och välfärd!\r\nVad hände med de 40 000 kosovoalbanerna? Jo, de\r\nhade det mycket svårt och bedrövligt fattigt där\r\nnere -- det är jag medveten om -- om man jämför\r\nmed svenska förhållanden. Men observera att de\r\nhade någonstans att bo och en liten gnutta så att de\r\nkunde hanka sig fram.</pre><pre>Vad hände med svenska staten? Jo, man sade: Kom\r\nhit till oss! Vi tog emot de 40 000, och efter två tre\r\når skickar vi ut 97 % av dem. Jag måste ställa\r\nfrågan: Vad skickar vi ut de här människorna till?\r\nJo, vi skickar ut dem till den lilla, lilla gnutta de\r\nhade, till noll och ingenting. Är det humant?</pre><pre>Det var en stor invandring från Somalia. Vilka\r\nsomalier kom hit? Jo, det var tyvärr ofta de som\r\nkunde fly till Sverige, som hade hyfsat bra\r\nutbildning och förhållandevis bra standard. De som\r\nfinns i flyktingläger kommer aldrig hit. Vi snackar\r\nsamtidigt om att vi skall utveckla och hjälpa tredje\r\nvärlden. Hur skall vi kunna göra det när vi tar hit\r\ndem, med deras akademiska kunskaper, och\r\nplacerar dem i våra blivande svenska getton?</pre><pre>Jag är inte ensam om synpunkten om getton. Leif\r\nG.W. Persson har talat om det, och Anders\r\nCarlberg på Fryshuset har talat om det. Då är det\r\ningen som reagerar, men när vi säger det är vi\r\nrasister, nazister och all möjlig skit.</pre><pre>Jag kommer in på kostnaden igen. Ni säger att det\r\ninte kostade mycket pengar att ta emot 40 000\r\nkosovoalbaner. Men tänk på hur det är om två år,\r\nnär kosovoalbanerna har varit ute i våra\r\nkommuner! Då är de sannolikt 80 000, med\r\nanhöriginvandringen.</pre><pre>Anf. 145  ANDRE VICE TALMANNEN:</pre><pre>Jag erinrar om gällande tidsregler.</pre><pre>Anf. 146  RUNE BACKLUND (c) replik:</pre><pre>Herr talman! Jag är väl medveten om att vi har\r\nkommit till slutet av denna debattrunda, men jag\r\nkan inte låta bli att säga ett par ord med anledning\r\nav Peter Klings anförande.</pre><pre>Peter Kling säger att kostnaderna för mottagandet\r\när 12--15 miljarder. Det är så det presenteras. Det\r\när bra, Peter Kling! Då kan vi avföra de 60\r\nmiljarderna, som Ny demokrati tidigare har\r\npresenterat i alla möjliga och omöjliga\r\nsammanhang, från dagordningen. Det är inte\r\nlängre 60 miljarder som gäller, utan det är 12--15\r\nmiljarder i kostnader för flyktingmottagandet som\r\nvi skall diskutera.</pre><pre>Peter Kling blandar ihop siffror. Antalet\r\nuppehållstillstånd för 1992 var drygt 12 000. Den\r\ntotala anhöriginvandringen, inklusive svenska\r\nmedborgare som har gift sig utomlands m.fl., är\r\nungefär 20 000. Vi bör alltså hålla oss till de\r\nkorrekta siffrorna.</pre><pre>Jag vet inte hur många gånger Peter Kling säger att\r\n''vi tar hit'' flyktingar. Vi har icke tagit hit någon.\r\nVi tar visserligen hit dem som kommer på\r\nflyktingkvoten, via uttagningar, men de övriga\r\nkommer som spontanresande flyktingar till\r\nSveriges gräns och söker asyl i Sverige. Det är\r\nviktigt att komma ihåg det, Peter Kling. Vi åker\r\ninte på värvningsresor, utan flyktingar söker sig hit\r\noch söker en fristad. Detta behandlas alltså vid\r\nasylprövningen.</pre><pre>Peter Kling ägnar mycket av sitt resonemang åt\r\ngetton. Han säger att vi skapar getton i det svenska\r\nsamhället. Vi har ett kommunalt\r\nflyktingmottagande, med kommunplaceringar,\r\nbl.a. för att minska belastningen på ett fåtal\r\nområden i landet. Det är bakgrunden till att många\r\nkommuner är engagerade i mottagandet. Jag tror\r\ninte att invånarna i vare sig Rinkeby eller Tensta,\r\nsom har de högsta andelarna invandrare i Sverige,\r\nvill kalla sina bostadsområden för getton.\r\nÅtminstone invånarna i Rinkeby är ganska stolta\r\növer sitt bostadsområde.</pre><pre>Vi skall inte vulgarisera debatten genom att säga att\r\ndet finns svenska bostadsgetton -- det gör det inte.\r\nDet finns områden där man har en del problem,\r\nmen jag tror att vi skulle kunna lösa dem -- även om\r\njag inte är så säker på att Ny demokrati är berett att\r\nvara med och hjälpa till att lösa den typen av\r\nproblem.</pre><pre>Anf. 147  PETER KLING (nyd) replik:</pre><pre>Herr talman! Vi pratade förut om kostnader. Jag\r\nanser att kostnaden i Invandrarverkets budget\r\nligger på 11--15 miljarder. Men det är inte de stora\r\nkostnaderna. De stora kostnaderna kommer efter\r\ncirka ett år ute i kommunerna. Jag sade att de\r\n40 000 bosnier som fick uppehållstillstånd här\r\nförmodligen kommer att vara 80 000 om ett eller ett\r\noch ett halvt år. Det kommer alltså att vara 80 000--\r\n130 000 människor. Kostnaden blir då 10,4\r\nmiljarder för enbart de 80 000.</pre><pre>Man får tänka på vad som händer i andra, tredje\r\noch fjärde led. Hanteringen av Invandrarverkets\r\nbudget omfattar uppåt 15 miljarder, men det är den\r\nlilla kostnaden i sammanhanget.</pre><pre>Anf. 148  RUNE BACKLUND (c) replik:</pre><pre>Herr talman! Låt mig bara korrigera Peter Kling på\r\nen punkt. Den schablonersättning som betalas ut\r\ntill kommunerna räcker i drygt två år. Kostnaden\r\nför de bosnier som kommunerna nu tar emot ingår\r\nalltså i det belopp som vi i Sveriges riksdag avsätter\r\nför flyktingmottagandet i Invandrarverkets budget.</pre><pre>Det är alltså inte en ny kostnad som tillkommer ute\r\ni kommunerna, utan det är en kostnad som ingår i\r\nsumman 12--15 miljarder. Det är sättet att\r\ndubbelräkna kostnader som gör att Ny demokrati\r\nhamnar så galet i den här frågan.</pre><pre>Anf. 149  PETER KLING (nyd) replik:</pre><pre>Herr talman! Rune Backlund uppfattade\r\nförmodligen inte riktigt vad jag sade. Jag sade att\r\ndet gällde om något eller några år, när pengarna är\r\nslut. När Invandrarverkets penningpåse är tom\r\nkommer kommunernas kostnader in. Jag har inte\r\npåstått något annat, Rune Backlund.</pre><pre>Anf. 150  GUSTAF VON ESSEN (m) replik:</pre><pre>Herr talman! Peter Kling har nu kommit in som\r\nnågot slags förstärkning av det nydemokratiska\r\nlägret här. När man hör honom får man en liten\r\ninsyn i hur det kan låta ute på Ny demokratis möten\r\nrunt om i landet. Moquist har en något mer slipad\r\nparlamentarisk argumentationsteknik medan Peter\r\nKling är mera oförblommerad. Man märker också\r\nhur han slänger omkring sig siffror hit och dit och\r\nunderblåser fördomar av olika slag.</pre><pre>Jag tänker då exempelvis på kalkylerna över hur\r\nman skulle kunna växla kostnader i Sverige mot\r\nmycket större insatser i närområdena. Det låter sig\r\nju alltid sägas. Men faktum är att vi måste göra\r\nbåde--och. Det är inget som helst tvivel om den\r\nsaken. Insatser i närområdena är de viktigaste, men\r\nvi kan inte bortse från att vi också måste ta ett\r\nansvar för dem som faktiskt kommer hit och söker\r\nasyl här i landet. Vi kan inte avvisa dem vid\r\ngränsen. Vi tar inte hit några, utan vi försöker att\r\nbehandla dem som flytt till vårt land på ett rimligt\r\nsätt.</pre><pre>När Ny demokrati debatterar handlar det alltid om\r\nkostnader. Jag tycker att det är oerhört\r\nfrustrerande att man aldrig kan lägga in någon\r\nannan dimension när man talar om de här sakerna.\r\nDet är svenskens plånbok man vädjar till. Det\r\ntycker jag på sikt är oerhört inhumant och\r\nfrustrerande på alla sätt och vis. Vi måste här i\r\nkammaren kunna lyfta oss litet grand och diskutera\r\nde här frågorna utifrån ett något annat perspektiv\r\nän bara kostnader.</pre><pre>Anf. 151  PETER KLING (nyd) replik:</pre><pre>Herr talman! Gustaf von Essen var inne på att jag\r\ninte talar så slipat, men alla kan ju inte vara lika\r\nslipade som Gustaf von Essen, och det kanske är\r\ntur att vi är olika i samhället.</pre><pre>Jag vill bara påminna Gustaf von Essen om en sak.\r\nNär vi drev frågan om flyktingmottagningen hårt\r\noch så att säga lyfte upp flyktingproblematiken på\r\nbordet fick vi mycket skit för det, och det får vi än\r\ni dag. När vi första och andra året drev igenom en\r\nhel del saker här i kammaren -- många förslag som\r\nvi hade framlagt togs upp av regeringen -- vem stack\r\ndå ut hakan? Jo, Gustaf von Essen. Då sade han här\r\ni kammaren: Det här har vi tyckt länge. Då, när\r\nstormen var över, passade man på att ta åt sig äran\r\nför något som någon annan hela tiden fått dra\r\nskitlasset för. -- Jag tycker inte det är snyggt, Gustaf\r\nvon Essen.</pre><pre>Jag kanske uttrycker mig litet kontroversiellt när\r\njag säger att vi tar hit flyktingar. Jag menar dem\r\nsom kommer hit.</pre><pre>Så till kostnadsaspekten igen. Jag talar inte om\r\nkostnader som om det vore en plånbok hit eller dit.\r\nJag talar om vad man kan få om man effektiviserar\r\nflyktingpolitiken. Kan man hjälpa fler än 10 000--\r\n20 000 människor, som vi tar hit utöver\r\nanhöriginvandringen? Ja, enligt Ny demokratis och\r\nFörenta nationernas sätt att se på saken kan man\r\nhjälpa betydligt fler människor till en betydligt\r\nmindre kostnad. Jag tänker inte på kostnaderna,\r\nutan jag ser det från humanitär synpunkt: Vad kan\r\nman få ut? Kan man hjälpa en miljon människor i\r\nstället för att hålla på med det snurr som vi håller\r\npå med i Sverige?</pre><pre>Anf. 152  GUSTAF VON ESSEN (m) replik:</pre><pre>Herr talman! Jag har en känsla av att FN inte gärna\r\nvill bli sammankopplat med Ny demokrati.</pre><pre>Det är självklart att det är kostnader. Det är inte\r\nheller så -- det har Widar Andersson tidigare sagt\r\npå ett bra sätt -- att den invandringspolitik som har\r\nbedrivits under många år är utan skavanker. Det är\r\ndärför som vi nu har en utredning som skall försöka\r\nmodernisera den. Utredningen skall formulera en\r\nbättre invandringspolitik och modernisera,\r\nförbättra och anpassa lagstiftningen.</pre><pre>Det pågår alltså ett arbete på det här området, och\r\ndet arbetet måste bedrivas med realism, klarhet och\r\ntydlighet. Det har Moderaterna alltid stått för. Men\r\ndet är en väldig skillnad mot att hela tiden bara tala\r\nom kostnader, att bara tala om det här i negativa\r\ntermer, att bara försöka repliera på folks oro och\r\nsprida uppgifter som gör att folk blir ännu\r\noroligare. Det är det vi vänder oss emot. Ni har\r\ningen humanitet i er flykting- och\r\ninvandringspolitik! Ni har enbart s.k. realism.</pre><pre>Anf. 153  PETER KLING (nyd) replik:</pre><pre>Herr talman! Gustaf von Essen sade att FN inte vill\r\nbli sammankopplat med Ny demokrati. Det har jag\r\nheller aldrig påstått. Jag sade däremot att vi har\r\nsamma åsikter.</pre><pre>Gustaf von Essen och jag har också samma åsikter\r\ni en del politiska frågor, men jag tror ändå inte att\r\nGustaf von Essen vill bli sammankopplad med Ny\r\ndemokrati. Men vem vet -- vi kanske får ett avhopp\r\ntill Ny demokrati här på sikt?</pre><pre>Det är klart att svenska folket är intresserat av vad\r\ndet kostar och av vad man kan göra i stället. Gå ut\r\noch fråga folk! Om man vill avsätta en hundralapp\r\neller en tusenlapp till en vettig biståndspolitik\r\nställer de upp direkt. Men gå ut och säg att bara\r\n10 % av den hundralappen eller tusenlappen\r\nkommer fram till dem som man vill ge bistånd! Det\r\nställer jag aldrig upp på, säger svensken.</pre><pre>Det är precis samma sak här: Kan vi satsa 5--6\r\nmiljarder på en flyktingpolitik som även enligt vad\r\nFN -- utan att för den skull vara sammankoppat\r\nmed oss -- tycker är vettig tycker Svensson givetvis\r\natt det är bra att vi kan hjälpa så många människor\r\nsom möjligt för en mindre kostnad. Det är det vi\r\nsäger hela tiden.</pre><pre>Anf. 154  BERITH ERIKSSON (v):</pre><pre>Herr talman! Jag vill fråga Peter Kling: Tittar Peter\r\nKling på TV och följer han rapporteringen i\r\nmassmedierna om vad som händer i f.d.\r\nJugoslavien? Om det vore så enkelt att man med 2\r\nmiljarder kunde lösa problemen med\r\nflyktingsituationen där nere hade det säkert varit\r\ngjort för länge sedan. Det är mycket större summor\r\nän så som hittills har gått till flyktingarna där nere.</pre><pre>Sedan vill jag ta upp påståendet att det aldrig är rätt\r\nmänniskor som kommer. I Bosnien svälter i dag\r\näven högutbildade. Om det ändå vore så enkelt att\r\nman bara kunde säga att om vi skickade ned\r\ntillräckligt mycket pengar så skulle inte människor\r\nbehöva fly därifrån! Det pågår ju ett krig.</pre><pre>Vad vill Peter Kling göra med alla de människor\r\nsom har kommit till Sverige och sökt asyl? Vad skall\r\nvi göra med dem, konkret? De kommer till vårt\r\nlands gräns och ber om asyl. Vad anser Peter Kling\r\natt vi skall göra med dem just då? Vi åker ju inte\r\ndit och hämtar dem, som så många påpekar. Men\r\nändå säger Peter Kling i varenda replik ''som vi tar\r\nhit''. Ge mig ett konkret svar på frågan vad vi skall\r\ngöra med människor som kommer till vår gräns och\r\nsöker asyl här.</pre><pre>Anf. 155  PETER KLING (nyd):</pre><pre>Herr talman! Ja, jag följer TV väldigt noga, Berith\r\nEriksson. Jag tycker självfallet att det är\r\nbeklämmande att vuxna människor över huvud\r\ntaget uppför sig på det vis som man gör nere i f.d.\r\nJugoslavien.</pre><pre>Sedan frågade Berith Eriksson mig vad vi skall göra\r\nmed dem som kommer hit. Jo, ge dem tillfälliga\r\nuppehållstillstånd. Skulle jag bli drabbad av\r\nnågonting liknande här i Sverige skulle jag ju\r\nframför allt vilja komma tillbaka till Sverige. Det\r\nmåste ju vara A och O för dem som kommer hit och\r\nsöker asyl -- att de så småningom får komma\r\ntillbaka till sina hemländer. Självfallet! Och vi skall\r\ngivetvis hjälpa dem tillbaka när oroligheterna är\r\nslut. Vi kan dock inte ta emot flera hundra tusen --\r\ndet går inte! Det finns ingen möjlighet. Man måste\r\nvara litet realistisk också.</pre><pre>Anf. 156  BERITH ERIKSSON (v):</pre><pre>Herr talman! Peter Kling är av den uppfattningen\r\natt alla världens flyktingar skulle komma till vårt\r\nland och söka asyl. Men han har ändå inte sagt vad\r\nvi skall göra med dem som kommer till vår gräns\r\noch söker asyl. Ge dem tillfälligt uppehållstillstånd,\r\nsäger Peter Kling. Gäller det flera hundra tusen\r\nockså då? Konkret -- vad föreslår Peter Kling att vi\r\nskall göra?</pre><pre>Anf. 157  PETER KLING (nyd):</pre><pre>Herr talman! Först och främst måste man ge\r\nsignaler att det skall komma hit rätt sorts flyktingar,\r\ninte ekonomiska flyktingar av typen\r\nkosovoalbaner, som det var när vi kom in i\r\nriksdagen. De andra nordiska länderna har precis\r\nsamma avtal som Sverige har enligt\r\nGenèvekonventionen, och till dem kommer det inte\r\nså många flyktingar. De sänder ut signalen: Kom\r\ninte hit om ni är ekonomisk flykting! Kom hit om ni\r\när flykting enligt Genèvekonventionen!</pre><pre>Vi anser fortfarande att man gör mycket större\r\nnytta om man satsar medel i närheten av\r\nkrigsområdet. Detta anser vi i likhet med Förenta\r\nnationerna, vilket vi tidigare har sagt. Man kan\r\nhjälpa många fler människor på ett humanare och\r\nriktigare sätt om det görs i närområdena.</pre><pre>Överläggningen var härmed avslutad.</pre><pre>(Beslut fattades efter 21 §.)</pre><pre>21 §  Skärpta åtgärder mot människosmuggling\r\nm.m.</pre><pre>Föredrogs</pre><pre>socialförsäkringsutskottets betänkande</pre><pre>1993/94:SfU7 Skärpta åtgärder mot\r\nmänniskosmuggling m.m. (prop. 1993/94:52).</pre><pre>Anf. 158  LARS MOQUIST (nyd):</pre><pre>Herr talman! Vi i Ny demokrati ser med\r\ntillfredsställelse på att regeringen nu genom sitt\r\nförslag till straffskärpningar har reagerat på\r\nmänniskosmugglingen till Sverige. Vi anser dock\r\natt flera av de föreslagna åtgärderna inte går\r\ntillräckligt långt för att stävja smugglingstrafiken\r\noch att vissa andra åtgärder är så utformade att de\r\nkommer att medföra svårigheter vid\r\nrättstillämpningen.</pre><pre>Vi anser att det är påkallat med en mer\r\ngenomgripande översyn av bestämmelserna i\r\nutlänningslagen. Inte minst bör frågan om\r\ndirektavvisning av dem som illegalt kommer in i\r\nlandet tas upp. Vi vill därför att regeringen skall\r\ntillsätta en ny utredning som skall göra en sådan\r\növersyn.</pre><pre>Vi har gått igenom de förslag till straffskärpningar\r\nsom föreslås i propositionen. Vi har flera förslag om\r\nändringar av lagtexten. De framförs i vår motion\r\nSf3. Vi vill skärpa lagtexten i 10 kap. 2 §. Vi föreslår\r\natt det i första meningen skall stå: ''Till fängelse i\r\nhögst sex månader eller, när omständigheterna är\r\nförsvårande, fängelse i högst två år döms''.\r\nDärefter skall den text följa som anges i\r\npropositionens förslag. Den föreslagna lydelsen i\r\n2 a § anser vi därmed kan utgå.</pre><pre>I den föreslagna lagtexten till 2 a § anges att brottet\r\nendast skall kunna anses som grovt om gärningen\r\nhar utförts mot ersättning, om den har avsett ett\r\nstort antal personer eller har utförts under\r\nhänsynslösa former.</pre><pre>Det kan bli svårt att styrka om ersättning har\r\nerhållits. Därför kommer domstolarna att utdöma\r\nmildare straff än vad som ur preventiv synpunkt är\r\nbefogat.</pre><pre>I förslaget om att brottet endast skall anses som\r\ngrovt om gärningen avser ett stort antal personer\r\nsaknar begreppet ''stort antal'' definiering.</pre><pre>Att fartygets sjövärdighet skall vara ett kriterium\r\nför om brottet skall anses vara grovt finner vi också\r\ntveksamt.</pre><pre>Herr talman! I förslaget till lagtext i 5 § har ordet\r\nvinningssyfte i första stycket bytts ut mot ordet\r\nvinstsyfte. Eftersom det kan komma att bli svårt att\r\nfastställa om den illegala smugglingsverksamheten\r\nhar skett i vinstyfte eller endast för att täcka\r\nomkostnaderna med smugglingsresan föreslår vi att\r\nordet vinstsyfte skall utgå. För säkerhets skull\r\npoängterar jag att vi varken vill ha ordet vinstsyfte\r\neller ordet vinningssyfte i lagtexten.</pre><pre>I 5 § andra stycket föreslår vi av samma skäl att\r\nföljande text skall utgå: ''om han insåg eller hade\r\nskälig anledning att anta att resan anordnats i\r\nvinstsyfte genom sådan verksamhet som där sägs.''</pre><pre>Böter bör helt och hållet utmönstras ur\r\nbestämmelsen. I stället bör det införas en särskild\r\nbötesbestämmelse när omständigheterna är\r\nförmildrande.</pre><pre>Vårt förslag innebär att fängelse blir huvudregel för\r\nde brott som nämns i 10 kap. 2 och 5 §§\r\nulänningslagen. Tillämpningen bör enligt vårt\r\nförmenande vara restriktiv. Det kan finnas fall då\r\nfängelse framstår som en alltför hård påföljd.\r\nDärför bör böter kunna utdömas när\r\nomständigheterna är särskilt förmildrande.</pre><pre>Jag vill också ge en kommentar till bestämmelserna\r\nom förverkande i 10 kap. 6 och 6 a §§. I lagtexten i\r\n6 § om förverkande av ersättningar och\r\ntransportmedel anser vi att det är viktigt att påpeka\r\natt det inte skall anses oskäligt att förverka ett\r\nfartyg som är dyrt eller värdefullt. Det kan annars\r\nfå till följd att en båtägare eller befälhavare väljer\r\natt använda stora och dyra fartyg för sin\r\nverksamhet, med insikt om att fartyget är så\r\nvärdefullt att det enligt svensk lag skulle vara\r\noskäligt att ta i beslag.</pre><pre>Förslaget till lagtext i 6 a § om att talan om\r\nförverkande skall kunna föras mot befälhavaren i\r\nde fall ägaren till fartyget inte är känd finner vi\r\nutmärkt. Man borde också kunna föra talan mot\r\nannan besättningsmedlem än befälhavaren om\r\nuppgift saknas om vem som har varit befälhavare.</pre><pre>Herr talman! Jag skall inte gå längre in på förslaget\r\nom skärpta åtgärder mot människosmuggling. Jag\r\nvill bara till sist yrka bifall till vår reservation nr 1\r\noch avslag på utskottets hemställan i mom. 1 och 2.</pre><pre>Anf. 159  BERITH ERIKSSON (v):</pre><pre>Herr talman! Året var 1943. Lilian och Julius\r\nRosenbaum är två av över 7 000 danskar, de flesta\r\nav judisk börd, som med hjälp av flyktingsmugglare\r\nflydde till Sverige. Det är nu 50 år sedan.</pre><pre>De berättar:</pre><pre>Vi gömde oss i en järnvägsvagn vid Kastrup. Den\r\ndanske fiskaren visslade att kusten var klar. Vi\r\nsmög ombord och gömde oss i lastrummet. Det\r\nluktade fisk. Det var hög sjögång på Östersjön den\r\nnatten. Lilian var medtagen av sjösjukan när vi\r\nsattes av vid den svenska stranden och sökte oss\r\nfram och knackade på dörren till ett hus.</pre><pre>Lilians och Julius berättelse antyder dramatiken\r\nsom fanns i alla enskilda flyktingöden den hösten\r\nför 50 år sedan.</pre><pre>Judar som inte lyckades fly internerades och sändes\r\ntill förintelseläger.</pre><pre>Efter en natt i en cell i polishuset vid\r\nDavidshallstorg i Malmö släpptes Lilian och Julius\r\nfria. När kriget tog slut flyttade de tillbaka till sin\r\nhemstad Köpenhamn. Nu i oktober kom de på\r\nbesök för att delta i den minneshögtid som hölls i\r\nMalmö. De tackade Sverige för det skydd som de\r\nfick för 50 år sedan.</pre><pre>Mellan åren 1943 och 1945 flydde mer än 20 000\r\nmänniskor från Danmark till Sverige på det här\r\nsättet.</pre><pre>Herr talman! Under våren 1993 kom några hundra\r\nbåtflyktingar till Sverige. Det upplevdes som så\r\ndramatiskt att vi anser oss behöva skärpa\r\nlagstiftningen. Många av dem som för 50 år sedan\r\nhjälpte flyktingar över sundet skulle ha ställts inför\r\nrätta om det föreslagna lagförslaget hade funnits\r\ndå.</pre><pre>Nu blir fängelse normalstraffet för den som i strid\r\nmed utlänningslagen hjälper en utlänning att\r\nkomma in i Sverige. Om hjälpen avser ett stort\r\nantal personer skall det vara skäl att betrakta\r\ngärningen som ett grovt brott.</pre><pre>Raoul Wallenberg sysslade som bekant med sådan\r\nverksamhet, vilket bl.a. gjorde att han blev\r\nhedersmedborgare i USA. Judar smugglades ur\r\nUngern med hjälp av falska handlingar. Om dessa\r\nhade använts vid inresan i Sverige, vilket förefaller\r\ntroligt, skulle Wallenberg ha dömts till fängelse för\r\ngrovt brott om den lag som riksdagen nu tänker\r\nanta fanns då. Ordet vinstsyfte finns nämligen inte\r\nmed i 2 a §.</pre><pre>Den som har haft vinstsyfte eller borde ha förstått\r\natt någon annan har haft vinstsyfte med en\r\norganiserad resa till Sverige utan pass eller\r\nerforderligt tillstånd skall normalt dömas till\r\nfängelse. Ett sådant vinstsyfte fanns i flera fall hos\r\ndem som hjälpte judar att fly till Sverige från våra\r\nnordiska grannländer under andra världskriget.</pre><pre>I dag tycker vi alltså att de som räddade judarna\r\nundan tredje rikets gaskamrar borde ha spärrats in\r\ni våra fängelser. Då har Sveriges avhumanisering\r\ngått väldigt långt.</pre><pre>Vänsterpartiet anser att vi redan har lagar som\r\ntäcker avarten ''för vinnings skull''. Därför yrkar\r\njag avslag på förslaget i betänkandet om en\r\nlagskärpning och bifall till vår meningsyttring.</pre><pre>Anf. 160  MÄRTHA GÅRDESTIG (kds):</pre><pre>Herr talman! S.k. människosmuggling, dvs. att\r\nutlänningar får hjälp att resa illegalt till Sverige har\r\nblivit ett tilltagande problem i svensk invandrings-\r\noch flyktingpolitik det senaste årtiondet. Det gäller\r\nalltså tillfällen då asylsökandes önskan att komma\r\ntill Sverige utnyttjas i vinstsyfte.</pre><pre>Under vintern 1992/93 förekom särskilt upprörande\r\nfall av människosmuggling. Asylsökande hade\r\nbetalat stora summor till personer som illegalt\r\ntransporterade dem till Sverige under farliga\r\nförhållanden.</pre><pre>Sedan 1937 års utlänningslag trädde i kraft har det\r\nvarit straffbart att hjälpa en utlänning att resa in\r\nillegalt i Sverige. I 1980 års utlänningslag gjordes\r\näven försök till sådan hjälp straffbart, och år 1984\r\ninfördes straff också för förberedelse till sådant\r\nbrott. Tidigare hade enbart fullbordat brott varit\r\nstraffbart.</pre><pre>Böter eller, när omständigheterna är försvårande,\r\nfängelse i högst sex månader, kan med nu gällande\r\nlagstiftning den person dömas till som hjälper en\r\nutlänning att komma in i landet i strid med\r\nbestämmelserna i utlänningslagstiftningen.</pre><pre>År 1984 infördes en särskild bestämmelse om straff\r\nför den som i vinstsyfte organiserar en resa till\r\nSverige för utlänningar som saknar tillstånd för\r\ninresa, utlänningslagen 10 kap. 5 §.</pre><pre>Genom 1989 års utlänningslag skärptes straffskalan\r\nför brottet till fängelse i högst två år eller, när\r\nomständigheterna är förmildrande, böter för den\r\nsom i vinstsyfte planlägger eller organiserar\r\nverksamhet som är inriktad på att hjälpa\r\nutlänningar att resa till Sverige utan pass eller de\r\ntillstånd som behövs för inresa.</pre><pre>Att i ideellt syfte hjälpa någon eller några att ta sig\r\ntill Sverige för att här söka asyl eller\r\nuppehållstillstånd är sålunda inte straffbart.</pre><pre>Jag vill passa på att vända mig till Berith Eriksson.\r\nDe som hjälpte judar över sundet under andra\r\nvärldskriget fick inte betalt. Det var människor som\r\nideellt offrade livet för att smuggla över judarna till\r\nSverige. I dag är det något helt annat. Det är fråga\r\nom organiserad verksamhet med stora pengar i\r\nomlopp. Det är inga idealister som sysslar med\r\ndetta.</pre><pre>Regeringen föreslår nu en skärpning av 2 §, som\r\nhandlar om den som hjälper utlänningar att komma\r\nin i Sverige på ett lagstridigt sätt. I lagen införs 2 a\r\n§. I denna paragraf stadgas ett maximistraff på två\r\nårs fängelse. Enligt lagförslaget skall man vid\r\nbedömningen beakta om gärningen utförts mot\r\nersättning, avsett ett stort antal personer eller\r\nutförts under hänsynslösa former.</pre><pre>Det framhålls i regeringens proposition att det av\r\nallmänpreventiva skäl är viktigt att samtliga\r\npersoner som är inblandade i verksamheten\r\nriskerar att dömas till kännbara straff. Fartyg som\r\nanvänts skall kunna förverkas.</pre><pre>Avslutningsvis vill jag erinra om att det inte är\r\nillegalt att söka asyl i Sverige oavsett om de skäl\r\nsom åberopas bedöms utgöra asylskäl eller inte.\r\nInvandrarverket har att fatta beslut i dessa\r\närenden.</pre><pre>Herr talman! Jag yrkar bifall till utskottets\r\nhemställan i betänkandet SfU7 och avslag på\r\nsamtliga reservationer.</pre><pre>Anf. 161  BERITH ERIKSSON (v) replik:</pre><pre>Herr talman! Jag måste konstatera att Märtha\r\nGårdestig tydligen inte har informerat sig särskilt\r\nmycket om vad som hände i slutet av andra\r\nvärldskriget. Det handlade inte bara om ideell\r\nverksamhet där man inte tog betalt. Både när det\r\ngällde gränsen mot Danmark och gränsen mot\r\nNorge fanns det människor som skodde sig\r\nordentligt. Det viktiga för dem som lyckades fly var\r\natt de kom undan en säker död eller en lång\r\ninternering.</pre><pre>Man borde börja söka efter orsakerna till att\r\nmänniskor är så desparata som båtflyktingarna i det\r\nhär fallet som ger sig i väg i en båt som är i så dåligt\r\nskick. Det har att göra med att vi har försökt flytta\r\nvår gräns längre bort genom visumtvång. Jag\r\nundrar verkligen om det har kommit så många\r\nflyktingar på det sättet att det är motiverat att göra\r\nen sådan här straffskärpning.</pre><pre>De verkliga flyktingarna behöver i regel hjälp med\r\natt organisera resan för att kunna ta sig ut ur ett\r\nland. De kanske har hållit sig gömda under en\r\nganska lång tid. De behöver hjälp av en politisk,\r\nreligiös eller någon annan typ av organisation som\r\ntycker att deras liv är värdefullt och vill ha ut dem\r\nur landet. De behöver hjälp med att organisera sin\r\nresa. Den organiserade hjälpen måste ibland\r\nsträcka sig ända fram till Sveriges, eller något\r\nannnat lands, gräns.</pre><pre>Åtskilliga flyktingar har vittnat om att när de har\r\npåbörjat sin resa så har de inte vetat vilket land de\r\ni slutändan skall hamna i. Det får de inte ens veta\r\nav den organisation som tar hand om dem. Många\r\nav dessa människor har naturligtvis fått betala en\r\nhel del pengar, men det är en annan sida av saken.\r\nDet handlar om att människor behöver fly och att\r\nde behöver komma till ett land där de kan söka asyl.</pre><pre>Anf. 162  MÄRTHA GÅRDESTIG (kds)\r\nreplik:</pre><pre>Herr talman! Jag vill påminna Berith Eriksson om\r\natt vi hade en utlänningslag. Den trädde i kraft 1937\r\noch stadgade att det var straffbart att hjälpa en\r\nutlänning att resa in illegalt i Sverige. Det fanns\r\nlagrum som gällde den verksamheten redan då. Jag\r\nvet inte om dessa regler har tillämpats i någon\r\nutsträckning.</pre><pre>Judarna, som Berith Eriksson talade om, befann sig\r\ni en helt annan situation. Det var krig i Danmark.\r\nJudarna befann sig i en desperat situation. De\r\nriskerade att sändas till koncentrationsläger. Det\r\nhände dem som inte lyckades fly.</pre><pre>De människor som har kommit med båt över\r\nÖstersjön befinner sig i en annan situation. Den är\r\ninte lika desperat. Dessa människor kommer från\r\nRyssland. De riskerar inte ett återsändande,\r\neftersom Ryssland har undertecknat konventionen.</pre><pre>Tycker Berith Eriksson att det är förenligt med\r\nsvensk flyktingpolitik och över huvud taget svenskt\r\nsynsätt att flyktingsmugglare på detta cyniska och\r\ninhumana sätt skall få operera fritt? Behövs det inte\r\nklara signaler att Sverige inte accepterar en sådan\r\nverksamhet? Annars kan allt fler och allt sämre\r\nbåtar sättas i trafik med risk för en stor tragedi med\r\nflera människor inblandade på Östersjön. Detta\r\nhandlar om en mycket cynisk affärsverksamhet där\r\nmänniskor skrupelfritt utnyttjar andra människors\r\nutsatthet.</pre><pre>Anf. 163  BERITH ERIKSSON (v) replik:</pre><pre>Herr talman! Jag vill påminna Märtha Gårdestig\r\nom att det är krig också i f.d. Jugoslavien.\r\nFlyktingarna som kommer via Ryssland har flytt\r\nfrån krig och förföljelse i Irak. Den som såg TV-\r\nprogrammet i går kväll kan konstatera hur de\r\nmänniskorna har det. Jag tror att Märtha Gårdestig\r\när ensam om uppfattningen att de som kommer från\r\nRyssland inte riskerar att bli tillbakasända. Den\r\nuppfattningen har i varje fall inte\r\nflyktingkommissarien.</pre><pre>Märtha Gårdestig frågar vidare om jag inte tycker\r\natt vi behöver en lag för att kunna lagföra\r\nmänniskor som på ett cyniskt sätt utnyttjar\r\nmänniskor. Naturligtvis! Det lagrummet finns\r\nredan. Det behövs inte någon ändring av detta\r\nlagrum. Den skärpningen som nu görs i lagen\r\ninnebär att smugglare kan lagföras när det är fråga\r\nom ett stort antal personer. Det är helt frikopplat\r\nfrån vinningssyftet.</pre><pre>Anf. 164  MÄRTHA GÅRDESTIG (kds)\r\nreplik:</pre><pre>Herr talman! Detta är inte, Berith Eriksson, fritt\r\nkopplat från vinningssyfte.</pre><pre>Av den föreslagna lydelsen i 2 a § framgår att\r\ngärningen skall ha utförts mot ersättning, skall gälla\r\nett stort antal personer och ha utförts under\r\nhänsynslösa former. Det är detta som regeringen\r\nvill stävja genom att det också införs en möjlighet\r\natt ta fartyget i beslag, dvs. det är förverkat. Det\r\ntorde vara den mest kännbara åtgärden man kan\r\nvidta.</pre><pre>Ryssland har undertecknat konventionen.</pre><pre>Anf. 165  LENNART FRIDÉN (m):</pre><pre>Herr talman! När det talas som folkstorm rör det\r\nsig ibland om inte särskilt många agerande. Jag vill\r\ninte påstå att det var en folkstorm jag upplevde för\r\nett år sedan när TV visade hur polisen var\r\nbehjälplig med starten av en båt som använts för\r\nmänniskosmuggling till Sverige när smugglarna\r\ntilläts att återvända hem.</pre><pre>Jag fick en hel del upprörda, raljanta och\r\nnedlåtande telefonsamtal till skada för flyktingarna\r\noch flyktingpolitiken. Jag måste tillstå att jag\r\nförstod mycket av kritiken, och jag delade en del av\r\ndessa väljares åsikter. Det är oerhört stötande att\r\nprofitörer tjänar pengar på att föra människor in i\r\nSverige på illegala vägar i fartyg där man riskerar\r\nlivet.</pre><pre>Självfallet skall vi i humanitär anda ta ansvar för vår\r\ndel av världsflyktingproblemet. Men vår vänlighet\r\nfår inte vara en flathet och blåögdhet som av andra\r\nuppfattas som dumhet. Sådant måste ta slut. Det är\r\njust sådant som ger vissa grupper och partier vatten\r\npå sin kvarn. Hade inte dessa brister funnits i\r\nflyktingpolitiken, hade vi måhända sluppit den\r\ndebatt som fördes för en stund sedan under\r\nföregående ärende.</pre><pre>Detta att svenska myndigheter hjälper smugglare\r\natt ta sig hem igen får inte upprepas. Jag är därför\r\npositiv till att regeringen i sin proposition från den\r\n7 oktober föreslår sålunda skärpningar av\r\nbestämmelserna rörande förverkande. Jag föreslog\r\ndetta redan den 19 januari i en motion.</pre><pre>I min motion hävdar jag att det är en utbredd\r\nuppfattning hos allmänheten att det bör vara regel\r\natt en bil, en båt eller annat kommunikationsmedel\r\nsom används vid smuggling alltid bör förverkas.\r\nDet har upplevts som mycket stötande när t.ex.\r\nflyktingsmugglare -- som så nyligen skedde -- efter\r\nen kort tid kan återvända hem på smuggelfartyget\r\noch t.o.m. få hjälp av svenska myndigheter för att\r\nkomma i väg. Om det vid smuggling och\r\ndistribution av små mängder narkotika finns en\r\nhuvudregel om att använda fordonsförverkan,\r\nskulle detta förvisso ha effekt på den brottsliga\r\nverksamheten. För vissa typer av smuggling, t.ex.\r\nflyktingar, skulle det kanske t.o.m. göra Sverige\r\nmindre intressant som marknad. Till denna\r\nverksamhet används också ofta dyra mobiltelefoner\r\neller dyr radioutrustning. Kan det konstateras att\r\näven sådant brukas i den illegala hanteringen skall\r\nde förverkas.</pre><pre>En lagändring som skärper lagarna och gör det till\r\nen grundregel att fordon, fartyg, flygplan och\r\nannan kommunikationsutrustning som brukas i\r\nbrottslig verksamhet anses förverkade torde få en\r\ninte obetydlig påverkan på brottsligheten. En\r\nsådan ändring bör därför komma till stånd.</pre><pre>Som synes ligger på den punkten det framlagda\r\nlagförslaget och min motion i linje med varandra,\r\näven om jag föreslår att detta skall gälla även annan\r\nkommunikationsutrustning -- framför allt på det\r\nelektroniska området -- och inte bara fartyg. Men\r\ndet får väl bli nästa steg.</pre><pre>Jag tycker att det förslag som ligger framför oss är\r\nväl övervägt och lyckas med att vända sig mot den\r\nbrottsliga verksamheten och inte mot flyktingarna.\r\nDet är bra. Jag yrkar därför bifall till\r\nutskotttsutlåtandet.</pre><pre>Nu frågar sig förstås vän av ordning varför denna\r\nmotion inte finns med i behandlingen av detta\r\närende. Jag frågar mig det också, herr talman.\r\nMotionen återfinns i justitieutskottets betänkande\r\n11 med rubriken Rattfylleri m.m. och skall\r\nbehandlas i kammaren den 14 december. Det är en\r\nmotion som inte har ett dugg med rattfylleri att göra\r\nutan nästan uteslutande har som utgångspunkt\r\nsmuggling -- just människosmuggling. Innehållet i\r\nförslaget i motionen anges inte i utskottsutlåtandet.\r\nJag anser inte att den hanteringen är acceptabel.\r\nJag utgår från att alla motioner skall behandlas\r\nallvarligt, lika och helt korrekt. Nästa gång en\r\nmotion väcks av mig vill jag debattera den under\r\nrätt punkt på föredragningslistan.</pre><pre>Anf. 166  BERITH ERIKSSON (v) replik:</pre><pre>Herr talman! Jag måste reagera på vad Lennart\r\nFridén sade. Han är inte ensam om att i olika\r\nsammanhang göra denna sammankoppling, dvs.\r\njämföra människor med narkotika. Det är\r\nstötande.</pre><pre>Lagförslaget vänder sig mot dem som har hjälpt\r\nflyktingar -- det är riktigt -- och inte direkt mot\r\nflyktingen. Men det blir ju indirekt mot flyktingen.\r\nJag vänder mig mot att förslaget går så långt att det\r\ninte längre handlar enbart om vinningssyfte. Enligt\r\n5 § skall den som hjälper en utlänning att resa till\r\nSverige utan pass eller de tillstånd som krävs för\r\ninresa i Sverige dömas för medhjälp till brott enligt\r\nförsta stycket, om han inser eller ha skälig\r\nanledning att anta att resan anordnades i vinstsyfte\r\ngenom sådan verksamhet som där sägs.</pre><pre>Detta är att gå långt. Då är man inte inne på den\r\nsom organiserar utan den som genomför resan. I\r\n2 a § står det ''utförts mot ersättning''. Det står inte\r\nnågot om vinningssyfte. Vidare nämns ett stort\r\nantal personer och hänsynslösa former i 2 a §. I\r\nförlängningen blir det så att de som hjälpte\r\nmänniskor under andra världskriget hade kunnat\r\ndömas enligt denna lag.</pre><pre>Anf. 167  LENNART FRIDÉN (m) replik:</pre><pre>Herr talman! Det vore mig verkligen främmande\r\natt jämföra narkotika och människor i det här\r\nsammanhanget. Det jag vänder mig emot är det\r\nbrottsliga beteendet som sådant. Med tanke på att\r\ndetta ändå måste samordnas under de\r\nförverkansbestämmelser som finns, t.ex. i 36 kap.\r\nbrottsbalken, finns det all anledning att ta upp detta\r\nsamtidigt.</pre><pre>För mig är det oerhört stötande när Berith Eriksson\r\ntalar om en organisation som om det vore Röda\r\nkorset eller något sådant. Det är snarast en\r\norganisation med beteckningen Ryska maffian som\r\nägnar sig åt sådant här. Den har jag inget som helst\r\nförbarmande med. Människor som profiterar på\r\nflyktingarnas olycka och skickar i väg dem i flottar,\r\nsom skedde senast, och i livsfarliga fartyg måste på\r\nnågot sätt stoppas. Jag tror att det viktigaste vi kan\r\ngöra här är att ge en klar signal om att vi inte\r\naccepterar detta. Det är till deras fromma som är\r\nriktiga flyktingar, så att vi sedan kan hjälpa dem på\r\nett vettigt sätt. Men att skydda den ryska maffian\r\nställer jag inte upp på.</pre><pre>Anf. 168  BERITH ERIKSSON (v) replik:</pre><pre>Herr talman! Jag ställer inte heller upp på att hjälpa\r\nden ryska maffian. Jag tycker att vi har lagrum, så\r\natt vi kan lagföra.</pre><pre>Men jag vill fråga: Anser Lennart Fridén att det är\r\nbrottsligt att hjälpa flyktingar? Den här lagen gäller\r\nju inte bara de båtflyktingar som kom från Sovjet.\r\nDet är ju en lag som skall verka framgent och som\r\ngäller alla delar av världen.</pre><pre>Det jag tog upp var att vi, på grund av att det under\r\nhösten eller våren i fjol kom några båtar från\r\nSovjet, helt plötsligt måste skriva lagen på ett sätt\r\nsom gör att människor blir brottslingar om de\r\nförsöker hjälpa flyktingar i nöd.</pre><pre>Anf. 169  LENNART FRIDÉN (m) replik:</pre><pre>Herr talman! Jag tycker nästan att det var en\r\nonödig fråga. Självfallet är det inte brottsligt att\r\nhjälpa flyktingar. Men när människor inte är ute\r\nefter att hjälpa, utan bara vill tjäna pengar, det är\r\ndet som jag har vänt mig emot i den motion jag har\r\nskrivit.</pre><pre>Berith Eriksson läser in mer i det här förslaget än\r\njag kan göra. Jag beklagar det.</pre><pre>Anf. 170  KARL GUSTAF SJÖDIN (nyd):</pre><pre>Herr talman! Utskottet har i det här sammanhanget\r\nbehandlat en motion, Ju625, av mig m.fl. I\r\nmotionen begärs ett tillkännagivande av det som\r\nanförs om att utreda förutsättningarna för att\r\nstraffbelägga den som gömmer utlänningar eller på\r\nannat sätt hjälper en utlänning att undandra sig\r\ningripande från svensk myndighet. I de flesta fall\r\ngäller det polismyndigheten.</pre><pre>Utskottet nämner att det i 10 kap. 3 §\r\nutlänningslagen bl.a. föreskrivs straff för den som i\r\nvinningssyfte genom att dölja en utlänning eller\r\ngenom någon annan sådan åtgärd försöker hindra\r\nverkställighet av ett avvisnings- eller\r\nutvisningsbeslut. För brottet stadgas fängelse i\r\nhögst ett år eller, om omständigheterna är\r\nmildrande, böter.</pre><pre>Vidare skriver man i betänkandet att utskottet\r\ntidigare har behandlat ett liknande ärende och att\r\nutskottet då beklagade att enskilda personer och\r\nvissa organisationer medverkade till att utlänningar\r\nhöll sig gömda för att undgå ett eventuellt\r\navlägsnandebeslut eller för att hindra verkställighet\r\nav ett sådant beslut.</pre><pre>Det är nu ca 7 000 människor som håller sig\r\nundangömda. Polisen har fått 100 miljoner för att\r\nsöka efter de här flyktingarna. Jag ringde och\r\npratade med ett polisdistrikt där jag har tjänstgjort\r\ntidigare. Det är ett mindre polisdistrikt. Där har\r\nman för närvarande två och en halv polistjänst plus\r\ntre administrativa tjänster avdelade för de här\r\närendena. Det tar bort väldigt mycket resurser för\r\npolismyndigheten från andra ärenden, som också i\r\nviss mån är prioriterade.</pre><pre>När ett beslut kommer från Utlänningsnämnden är\r\ndet beslutet offentligt. Brevledes går beslutet\r\nsamtidigt till förläggningen och till\r\npolismyndigheten på den ort där beslutet skall\r\nverkställas. När polisen kommer till platsen är\r\nvederbörande borta. Personen i fråga har tagit sin\r\ntillflykt till någon som tillfälligtvis gömmer honom\r\nkortare eller längre tid.</pre><pre>Förmodligen är detta organiserat. I och med att\r\nbeslutet i Utlänningsnämnden är offentligt finns det\r\nnågon som ringer. Det kan vara landsmän eller\r\nadvokater som ringer direkt till\r\nflyktingförläggningen och meddelar detta beslut.\r\nDärmed är flyktingarna borta när polisen kommer\r\noch skall verkställa beslutet.</pre><pre>Man kan anföra många saker, ideologiska skäl och\r\nannat, för att man vill gömma flyktingar. Men man\r\nglömmer att det ofta finns risk för att de här\r\nmänniskorna blir utnyttjade där de hålls gömda.\r\nJag har många gånger träffat på sådana människor.\r\nInte flyktingar, men brottslingar som är\r\nundangömda när polisen söker dem blir definitivt\r\nutnyttjade på ett inte sällan förnedrande sätt.</pre><pre>En annan sak som många vänder sig emot i den här\r\ndebatten är att barnen tyvärr spelas ut mot\r\nmyndigheter och andra. Det tycker jag är mycket\r\nkränkande. Hela den här hanteringen tycker jag är\r\noerhört inhuman. Här borde en skärpning komma\r\ntill stånd. Det är därför vi i motionen hävdar att vi\r\nvill ha en utredning för att se över bestämmelserna.\r\nEventuellt kan man, som Lars Moquist har\r\nredogjort för tidigare, utmönstra ordet\r\nvinningssyfte ur lagstiftningen.</pre><pre>Dessutom behövs en diskussion om hur man skall\r\ngöra när beslutet är fattat och går ut. Skall man ha\r\nen fördröjning, så att det först går ut till\r\nvederbörande myndighet, som skall verkställa\r\nbeslutet? Då kunde man slippa förhållandet att\r\nmänniskor håller sig gömda, att det finns\r\nmänniskor som frestas eller av ideologiska eller\r\nandra skäl vill medverka till att dessa människor\r\nundanhålls. Dagens hantering är olycklig, inte\r\nminst ur flyktingarnas synpunkt.</pre><pre>Många inom Polisen upplever detta som litet\r\nbesvärligt, när man samtidigt dras med\r\nbesparingsproblem. 100 miljoner är en femtedel av\r\nde pengar som man genom rationalisering inom\r\nPolisen skall spara på tre år. Det gör att många är\r\nmycket splittrade inför de arbetsuppgifter man har.</pre><pre>Onekligen är det en pliktlag som polisen har att\r\nfölja. Ibland sker det under mindre önskade\r\nformer, och genast blir det stora debatter om det.\r\nVi skall inte gå in på den diskussionen här. Men jag\r\nönskar att regeringen tog initiativ till en dialog om\r\nde här sakerna och försökte komma till rätta med\r\ndem.</pre><pre>Jag yrkar bifall till reservation 2 vad gäller\r\nmotionen Ju625.</pre><pre>Anf. 171  BERITH ERIKSSON (v):</pre><pre>Herr talman! Jag vill bara än en gång förtydliga det\r\nsom faktiskt står i lagparagraf 2 a. Enligt den jurist\r\njag har pratat med går det inte till på det sättet att\r\nman använder sig av alla tre lagrummen innan en\r\nperson lagförs, utan en person kan lagföras enligt\r\npunkt 2, om brottet ''avsett ett stort antal\r\npersoner'', eller punkt 3, om brottet ''utförts under\r\nhänsysnlösa former''. Det är det ena.</pre><pre>Det andra är att man skulle ha haft ett vinstsyfte.\r\nJag menar att vinstrekvisitet faktiskt är undantaget\r\ni den här lagparagrafen. Det är sanningen.</pre><pre>Anf. 172  KARL GUSTAF SJÖDIN (nyd):</pre><pre>Herr talman! Jag medger att det som Berith\r\nEriksson anför är riktigt. Men många gånger är det\r\noerhört svårt att bevisa att den som gömmer\r\nflyktingar gör det i vinningssyfte, att det är\r\nhänsynslöst utnyttjande eller andra sådana\r\nomständigheter. Det blir ingen påföljd därför att\r\ndet är oerhört svårt att bevisa det.</pre><pre>Men det är inte detta som är det viktiga. Det är inte\r\ndet som jag närmast anför i motionen, utan det är\r\ninhumaniteten mot flyktingar. I många fall, vilket\r\ninte heller går att bevisa, har man tolkat det så att\r\nflyktingarna har blivit utnyttjade på de ställen där\r\nde hållits gömda. Skall dessa flyktingar vara jagade\r\nav myndigheter i det här landet, som de tagit sin\r\ntillflykt till, och behöva känna rädsla för att bli\r\nutnyttjade på det ställe där de tillfälligtvis håller sig\r\nundangömda? Det är vad motionen i första hand\r\nhandlar om.</pre><pre>Anf. 173  BERITH ERIKSSON (v):</pre><pre>Herr talman! Jag har naturligtvis inte samma\r\nuppfattning som Sjödin, och inte heller i vår motion\r\nredovisas sådan uppfattning, utan jag har\r\ndebatterat utifrån motsatt ståndpunkt. Det kan inte\r\nvara så förfärligt svårt att bevisa om det handlar om\r\nett stort antal personer.</pre><pre>För att återknyta där jag började: Raoul\r\nWallenberg tog hela busslaster av människor till\r\nSverige. Det var inte svårt att bevisa.</pre><pre>Anf. 174  KARL GUSTAF SJÖDIN (nyd):</pre><pre>Herr talman! I motionen har vi föranstaltat om en\r\nutredning av möjligheten att straffbelägga detta i\r\npreventivt syfte för dem som kan tänkas att gömma\r\nundan flyktingar. Det innebär en skärpning. Som\r\ndet är nu är det oerhört svårt att bevisa att de, i och\r\nmed att de har gömt undan flyktingar, gjort sig\r\nskyldiga till ett brott som de skall lagföras för.</pre><pre>Överläggningen var härmed avslutad.</pre><pre>Beslut</pre><pre>TU6 Arlandabanan</pre><pre>Mom. 1--3 (avslag på propositionen, m.m.)</pre><pre>1. utskottet</pre><pre>2. res. (s)</pre><pre>3. men. i motsvarande del (v)</pre><pre>Votering:</pre><pre>169 för utskottet</pre><pre>131 för res.</pre><pre>49 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>70 m, 26 fp, 30 c, 21 kds, 21 nyd, 1 -</pre><pre>För res.:</pre><pre>118 s, 11 v, 2 -</pre><pre>Frånvarande:</pre><pre>20 s, 10 m, 7 fp, 1 c, 5 kds, 2 nyd, 3 v, 1 -</pre><pre>TU10 Sveriges anslutning till wrr europeiskt\r\nradiokommunikationskontor (ERO)</pre><pre>Kammaren biföll utskottets hemställan.</pre><pre>SfU6 Överföring och mottagande av flyktingar\r\nm.m.</pre><pre>Mom. 1 (viseringskrav)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>283 för utskottet</pre><pre>13 för men.</pre><pre>1 avstod</pre><pre>52 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>115 s, 70 m, 26 fp, 28 c, 21 kds, 21 nyd, 2 -</pre><pre>För men.:</pre><pre>1 s, 11 v, 1 -</pre><pre>Avstod:</pre><pre>1 c</pre><pre>Frånvarande:</pre><pre>22 s, 10 m, 7 fp, 2 c, 5 kds, 2 nyd, 3 v, 1 -</pre><pre>Mom. 2 (flyktingkvoten)</pre><pre>1. utskottet</pre><pre>2. res. 1 (nyd)</pre><pre>Votering:</pre><pre>278 för uskottet</pre><pre>21 för res. 1</pre><pre>50 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För uskottet:</pre><pre>118 s, 70 m, 26 fp, 29 c, 21 kds, 11 v, 3 -</pre><pre>För res. 1:</pre><pre>21 nyd</pre><pre>Frånvarande:</pre><pre>20 s, 10 m, 7 fp, 2 c, 5 kds, 2 nyd, 3 v, 1 -</pre><pre>Mom. 3 (stimulansbidrag)</pre><pre>1. utskottet</pre><pre>2. res. 2 (nyd)</pre><pre>Votering:</pre><pre>278 för utskottet</pre><pre>21 för res. 2</pre><pre>50 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>118 s, 70 m, 26 fp, 29 c, 21 kds, 11 v, 3 -</pre><pre>För res. 2:</pre><pre>21 nyd</pre><pre>Frånvarande:</pre><pre>20 s, 10 m, 7 fp, 2 c, 5 kds, 2 nyd, 3 v, 1 -</pre><pre>Mom. 4</pre><pre>Kammaren biföll utskottets hemställan..</pre><pre>SfU7 Skärpta åtgärder mot människosmuggling\r\nm.m.</pre><pre>Mom. 1 (människosmuggling)</pre><pre>1. utskottet</pre><pre>2. res. 1 i motsvarande del (nyd)</pre><pre>3. men. (v).</pre><pre>Förberedande votering:</pre><pre>23 för res. 1</pre><pre>17 för men.</pre><pre>259 avstod</pre><pre>50 frånvarande</pre><pre>Kammaren biträdde res. 1</pre><pre>Huvudvotering:</pre><pre>268 för utskottet</pre><pre>21 för res. 1</pre><pre>10 avstod</pre><pre>50 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>118 s, 70 m, 26 fp, 29 c, 21 kds, 1 v, 3 -</pre><pre>För res. 1:</pre><pre>21 nyd</pre><pre>Avstod:</pre><pre>10 v</pre><pre>Frånvarande:</pre><pre>20 s, 10 m, 7 fp, 2 c, 5 kds, 2 nyd, 3 v, 1 -</pre><pre>Mom. 2 (översyn av straffbestämmelserna i\r\nutlänningslagen)</pre><pre>1. utskottet</pre><pre>2. res. 1 i motsvarande del (nyd)</pre><pre>Votering:</pre><pre>277 för utskottet</pre><pre>20 för res. 1</pre><pre>52 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>117 s, 70 m, 26 fp, 29 c, 21 kds, 11 v, 3 -</pre><pre>För res. 1:</pre><pre>1 s, 19 nyd</pre><pre>Frånvarande:</pre><pre>20 s, 10 m, 7 fp, 2 c, 5 kds, 4 nyd, 3 v, 1 -</pre><pre>Mom. 3 (straff för hindrande av verkställighet)</pre><pre>1. utskottet</pre><pre>2. res. 2 (nyd)</pre><pre>Votering:</pre><pre>268 för utskottet</pre><pre>21 för res. 2</pre><pre>9 avstod</pre><pre>51 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>118 s, 70 m, 25 fp, 29 c, 21 kds, 2 v, 3 -</pre><pre>För res. 2:</pre><pre>21 nyd</pre><pre>Avstod:</pre><pre>9 v</pre><pre>Frånvarande:</pre><pre>20 s, 10 m, 8 fp, 2 c, 5 kds, 2 nyd, 3 v, 1 -</pre><pre>22 §  Bordläggning</pre><pre>Anmäldes och bordlades</pre><pre>Propositionerna</pre><pre>1993/94:101 Åtgärder mot rasistisk brottslighet och\r\netnisk diskriminering i arbetslivet</pre><pre>1993/94:107 Sekretess m.m. hos\r\nBarnombudsmannen</pre><pre>1993/94:122 Skärpta åtgärder mot\r\nimmaterialrättsliga intrång</pre><pre>23 §  Kammaren åtskildes kl. 17.29.</pre><pre>Förhandlingarna leddes</pre><pre>av talmannen från sammanträdets början t.o.m. 5\r\n§ anf. 42 (delvis),</pre><pre>av tredje vice talmannen därefter t.o.m. voteringen\r\nkl. 13.14,</pre><pre>av andre vice talmannen därefter t.o.m. 20 § anf.\r\n100 (delvis),</pre><pre>av förste vice talmannen därefter anf. 138 (delvis)\r\noch</pre><pre>av andre vice talmannen därefter till sammanträdet\r\nslut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}