{"dokumentstatus":{"dokument":{"hangar_id":"2387630","dok_id":"GG0918","rm":"1992/93","beteckning":"18","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"18","slutnummer":"0","datum":"1992-11-06 00:00:00","systemdatum":"2005-10-27 13:51:56","publicerad":"1992-11-06 00:00:00","titel":"Riksdagens snabbprotokoll 1992/93:18 Fredagen den 6 november","subtitel":null,"status":null,"htmlformat":null,"relaterat_id":null,"source":"webbnav","sourceid":"{4D8659B3-0D90-4B94-A970-91C1231EA722}","dokument_url_text":"http://data.riksdagen.se/dokument/GG0918/text","dokument_url_html":"http://data.riksdagen.se/dokument/GG0918","dokumentstatus_url_xml":"http://data.riksdagen.se/dokumentstatus/GG0918","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:18</div>\r\n<div class=\"sidhuvud_datum\">Fredagen den 6 november</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Avsägelse</pre><pre>Tredje vice talmannen meddelade att Ulla\r\nPettersson (s) avsagt sig uppdraget att vara ledamot\r\ni konstitutionsutskottet.</pre><pre>Kammaren biföll denna avsägelse.</pre><pre>2 §  Anmälan om kompletteringsval till vissa\r\nutskott</pre><pre>Tredje vice talmannen meddelade att\r\nSocialdemokratiska riksdagsgruppen på grund av\r\nuppkomna vakanser anmält Odd Engström som\r\nledamot i konstitutionsutskottet efter Ulla\r\nPettersson, Jarl Lander som ledamot i\r\ntrafikutskottet efter Margareta Winberg,\r\nMargareta Winberg som ledamot i\r\njordbruksutskottet efter Göran Persson, Göran\r\nPersson som ledamot i näringsutskottet efter Anita\r\nGradin, Birgitta Johansson som ledamot i EES-\r\nutskottet efter Anita Gradin, Ulla Pettersson som\r\nsuppleant i konstitutionsutskottet efter Odd\r\nEngström, Sylvia Lindgren som suppleant i\r\nkulturutskottet efter Ulf Lönnqvist, Sigrid Bolkéus\r\nsom suppleant i trafikutskottet efter Jarl Lander,\r\nSylvia Lindgren som suppleant i näringsutskottet\r\nefter Anita Modin, Åke Selberg som suppleant i\r\nEES-utskottet efter Birgitta Johansson och\r\nReynoldh Furustrand som suppleant i EFTA-\r\ndelegationen efter Anita Gradin.</pre><pre>Tredje vice talmannen förklarade valda till</pre><pre>ledamot i konstitutionsutskottet</pre><pre>Odd Engström (s)</pre><pre>ledamot i trafikutskottet</pre><pre>Jarl Lander (s)</pre><pre>ledamot i jordbruksutskottet</pre><pre>Margareta Winberg (s)</pre><pre>ledmot i näringsutskottet</pre><pre>Göran Persson (s)</pre><pre>ledamot i EES-utskottet</pre><pre>Birgitta Johansson (s)</pre><pre>suppleant i konstitutionsutskottet</pre><pre>Ulla Pettersson (s)</pre><pre>suppleant i kulturutskottet</pre><pre>Sylvia Lindgren (s)</pre><pre>suppleant i trafikutskottet</pre><pre>Sigrid Bolkéus (s)</pre><pre>suppleant i näringsutskottet</pre><pre>Sylvia Lindgren (s)</pre><pre>suppleant i EES-utskottet</pre><pre>Åke Selberg (s)</pre><pre>suppleant i EFTA-delegationen</pre><pre>Reynoldh Furustrand (s)</pre><pre>3 §  Hänvisning av ärenden till utskott</pre><pre>Föredrogs och hänvisades</pre><pre>Propositionerna</pre><pre>1992/93:88 till finansutskottet</pre><pre>1992/93:111 och 112 till lagutskottet</pre><pre>1992/93:126 till finansutskottet</pre><pre>Motionerna</pre><pre>1992/93:K1--K3 till konstitutionsutskottet</pre><pre>1992/93:Bo1--Bo13 till bostadsutskottet</pre><pre>1992/93:Bo14 mom. 1 och 2 till\r\nkonstitutionsutskottet</pre><pre>mom. 3--5 till bostadsutskottet</pre><pre>1992/93:Bo15 till bostadsutskottet</pre><pre>1992/93:Bo16 mom. 1 till konstitutionsutskottet</pre><pre>mom. 2 och 3 till bostadsutskottet</pre><pre>4 §  Svar på interpellation 1992/93:6 om\r\nflyktingpolitiken</pre><pre>Anf. 1  Kulturminister BIRGIT FRIGGEBO\r\n(fp):</pre><pre>Herr talman! Sten Andersson i Malmö har ställt en\r\nrad frågor om flyktingpolitiken. Sten Andersson\r\nfrågar hur länge vi har råd att behålla dagens\r\nasylpolitik med ett stort antal asylsökande, med\r\nhänsyn till de stora besparingar den svenska\r\nallmänheten nu måste acceptera. Avslutningsvis\r\nfrågar Sten Andersson mig om jag är beredd att\r\nmedverka till en förändring av asylpolitiken så att\r\nasyl i huvudsak endast beviljas\r\nkonventionsflyktingar.</pre><pre>Låt mig få börja med att klargöra några\r\ngrundläggande förhållanden. I den debatt som förs\r\nförekommer en viss begreppsförvirring. Det kan\r\nnaturligtvis vara förståeligt i flera fall, men jag har\r\nen känsla av att det alltför ofta inte är oavsiktligt,\r\nutan sker i syfte att åstadkomma inskränkningar i\r\nrätten till asyl.</pre><pre>Det hävdas att den av regeringen förda\r\nasylpolitiken har lett till att flyktingströmmen till\r\nSverige ökat kraftigt. Låt mig då slå fast att\r\ntillströmningen av asylsökande från övriga världen\r\nutom det forna Jugoslavien fortsatt att minska även\r\nsedan regeringen upphävde det s.k. 13-\r\ndecemberbeslutet i slutet av förra året. Om det\r\nbeslutet skall kunna tolkas som en signal till fler\r\nasylsökande att komma hit, borde tvärtom antalet\r\nasylsökande från andra delar av världen ha ökat\r\nigen. Så har icke skett.</pre><pre>Med den situation som råder i Europa i dag har\r\nmånga länder, inte bara Sverige, fått ta emot ett\r\nstort antal asylsökande från just det forna\r\nJugoslavien. Det vi har sett i f.d. Jugoslavien under\r\nde senaste 15--16 månaderna är något helt unikt i\r\nEuropas efterkrigshistoria. Ett djupt tragiskt\r\ninbördeskrig mitt i Europa har tvingat uppemot 3\r\nmiljoner människor på flykt undan krig, terror och\r\nsvåra umbäranden. Hundratusentals har sökt skydd\r\ni åtskilliga europeiska länder, som antingen är\r\ngrannländer till det forna Jugoslavien eller som\r\nunder efterkrigstiden haft betydande\r\narbetskraftsinvandring av jugoslaver. Det är inte\r\nkonstigt att detta även har påverkat Sverige, och\r\ndetta återspeglar en djupt tragisk situation i det\r\nforna Jugoslavien. Det har också utsatt vår\r\nmottagning av asylsökande för mycket stora\r\npåfrestningar, men det har faktiskt inte sin grund i\r\nsvensk asylpolitik.</pre><pre>Om man granskar statistiken över asylsökande\r\nunder de senaste åren kan man konstatera att\r\nökningen är en direkt följd av kriget i det forna\r\nJugoslavien. Under det första halvåret 1991 kom\r\n20 % av de asylsökande från det forna Jugoslavien.\r\nUnder samma period i år utgjorde denna grupp\r\n85 % av de asylsökande. I fallet Jugoslavien tvingas\r\nvi konstatera att vi i hela Europa saknar beredskap\r\natt hantera denna typ av massflyktssituationer.\r\nTillsammans med FN:s flyktingkommissarie och\r\nandra europeiska länder deltar Sverige i ett\r\nintensivt arbete som syftar till att människor som\r\ntvingas på flykt i sådana situationer skall kunna tas\r\nom hand och ges tillfälligt skydd i konfliktens\r\nnärområde.</pre><pre>Vi kan, som jag redan har anfört, vidare konstatera\r\natt övriga grupper av asylsökande i landet har\r\nfortsatt att minska. Om man räknar bort de\r\nasylsökande från det forna Jugoslavien, sjönk\r\nantalet övriga asylsökande från 26 710 under 1990\r\ntill 14 125 under 1991. Under årets första nio\r\nmånader har hittills kommit ca 10 000 asylsökande\r\nfrån andra länder än det forna Jugoslavien. Av\r\ndessa kom ca 2 000 från krigets Irak, främst kurder,\r\noch ungefär lika många från inbördeskrigets\r\nSomalia. Även här torde det vara svårt att bortse\r\nfrån den fruktansvärda verkligheten i dessa länder\r\nsom den främsta förklaringen till att människor\r\nbefinner sig på flykt. Några tusen av dem har även\r\nnått Sveriges gränser.</pre><pre>Vilka är det då som får stanna i Sverige? I princip\r\nförekommer ingen arbetskraftsinvandring. 1991\r\nfick 18 600 asylsökande stanna i Sverige, men\r\nendast en dryg tredjedel som en följd av\r\nasylbestämmelserna i vår utlänningslag, 3 636 som\r\nkonventions- eller kvotflyktingar och 3 834 som de\r\nfacto-flyktingar eller krigsvägrare. 11 693 fick\r\nstanna främst på grund av bestämmelserna om att\r\nman på humanitära skäl kunde få uppehållstillstånd\r\nefter lång tids väntan.</pre><pre>Under det förra året har alltså de flesta som fått\r\nstanna i vårt land inte utgjorts vare sig av\r\nkonventionsflyktingar eller de facto-flyktingar utan\r\njust av dem som inte haft skyddsbehov enligt\r\nutlänningslagens regler. Denna grupp har fått\r\nstanna på grund av administrativt långa\r\nhandläggningstider och de regler om väntetidens\r\nbetydelse som den förra regeringen införde. Detta\r\när inte en politik som medverkar till att befästa\r\nrespekten för det grundläggande i asylrätten,\r\nnämligen att ge skydd till dem som har behov. Att\r\nge skydd till skyddsbehövande är emellertid\r\ninnebörden av denna regerings beslut att upphäva\r\n13-decemberbeslutet och att avskaffa\r\nväntetidsreglerna.</pre><pre>Under budgetåret 1990/91 fick vidare 21 991\r\npersoner uppehållstillstånd på grund av\r\nanknytning. Endast en fjärdedel av dessa fick\r\nuppehållstillstånd på grund av anknytning till\r\nflykting.</pre><pre>Sammanfattningsvis kan jag således konstatera att\r\ndet inte är konventionsflyktingar eller de facto-\r\nflyktingar -- dvs. människor som får stanna i Sverige\r\nför att de har behov av skydd -- eller anhöriga till\r\ndessa som utgör någon oöverkomlig\r\ninvandringsvolym.</pre><pre>Sten Andersson tar vidare upp frågan om\r\nregeringens beslut att ge asylsökande rätt att arbeta\r\nunder utredningstiden, mot bakgrund av rådande\r\nsituation på arbetsmarknaden. Jag vill här påminna\r\nSten Andersson om att regeringspartierna, inkl.\r\nModerata samlingspartiet, under lång tid drivit\r\ndenna fråga. Syftet med beslutet är att motverka\r\npassiviteten bland de asylsökande och även att\r\nmotverka en begynnande främlingsfientlighet.\r\nRätten för asylsökande att arbeta under väntetiden\r\nskall inte påverkas av arbetsmarknadens upp- och\r\nnedgångar. Däremot är det självklart svårare för\r\nasylsökande att få ett arbete i rådande\r\narbetsmarknadssituation.</pre><pre>Regeringens förslag att inskränka möjligheten att\r\nta barn i förvar i utlänningsärenden behandlas nu i\r\nsocialförsäkringsutskottet. Förslaget innebär ett\r\nförbud att ta barn i förvar med undantag för de fall\r\ndå det är fråga om avvisning med omedelbar\r\nverkställighet. Av Rikspolisstyrelsens egen\r\nundersökning framgår att en mycket stor andel av\r\nbesluten om förvar av barn meddelas i just denna\r\ntyp av ärenden. Det tyder på att behovet av att ta\r\nbarn i förvar i andra typer av avlägsnandeärenden\r\ninte är särskilt framträdande. Enligt FN:s\r\nkonvention om barnets rättigheter får\r\nfrihetsberövande av barn tillgripas endast som en\r\nsista utväg och för kortast möjliga tid. Det är detta\r\nåtagande som har vägts mot strävan efter att snabbt\r\noch effektivt kunna verkställa lagakraftvunna\r\navlägsnandebeslut. Här anser jag att hänsynen till\r\nbarnen måste väga tyngst.</pre><pre>Som svar på Sten Anderssons fråga angående en\r\ninskränkning av asylrätten så att den omfattar\r\nendast konventionsflyktingar vill jag först\r\nframhålla att Genèvekonventionen har utgjort och\r\nfortsätter att utgöra en omistlig grund för den\r\nglobala flyktingpolitiken. Så även i vårt land. Man\r\nfår emellertid inte glömma under vilken tid och\r\nunder vilka förutsättningar konventionen kom till\r\noch att situationen i världen i dag ser annorlunda\r\nut. Genèvekonventionen måste därför\r\nkompletteras, vilket inte minst de senaste årens\r\nutveckling i Europa med hotande\r\nmassflyktssituationer klart visar. Även FN:s\r\nflyktingkommisarie har tagit upp frågan till\r\ndiskussion.</pre><pre>Mot bl.a. denna bakgrund avser regeringen att\r\ntillsätta en utredning för att se över invandrar- och\r\ninvandringspolitiken i Sverige. Vi har under flera år\r\nkunnat se ett förändrat migrationsbeteende i\r\nvärlden, inte minst inom och till Europa. Svensk\r\ninvandringsoch asylpolitik måste i framtiden i stor\r\nutsträckning formas i anslutning till och under\r\nmedverkan i hur dessa frågor hanteras i ett samlat\r\neuropeiskt sammanhang. Det är med den\r\nutgångspunkten som en översyn skall göras.\r\nSverige medverkar aktivt i strävandena till en\r\neuropeisk lösning och harmonisering av asylrätten.</pre><pre>Sten Andersson tror att man löser dagens problem\r\ngenom att inskränka rätten till asyl till att endast\r\nomfatta konventionsflyktingar. Det skulle inte\r\ntillgodose behovet att kunna ge dem som faktiskt är\r\nskyddsbehövande en fristad i vårt land. Det skulle\r\nvara oförenligt med en invandrar- och\r\nflyktingpolitik som, med regeringsdeklarationens\r\nord, skall föras i en anda av internationalism och\r\nhumanitet. -- Mot bakgrund av vad jag nu sagt är\r\njag inte beredd att på det här stadiet ytterligare\r\nredogöra för hur morgondagens asylpolitik skall se\r\nut. Frågan kräver en grundlig utredning.</pre><pre>Anf. 2  TREDJE VICE TALMANNEN:</pre><pre>Jag får erinra om att även interpellationer numera\r\nbesvaras och interpellationsdebatter förs från de\r\ntribuner som vi använder vid frågedebatter. Om\r\nkulturministern vill ta plats här framme, så följer vi\r\nden ordningen.</pre><pre>Anf. 3  STEN ANDERSSON i Malmö (m):</pre><pre>Herr talman! Jag tackar för svaret på min\r\ninterpellation.</pre><pre>För några år sedan blev man, om man yttrade det\r\nminsta av kritik mot svensk asylpolitik, genast\r\ninsorterad i ett fack som innehöll rasister, fascister\r\noch andra mindre trovärdiga personer.</pre><pre>Själv upplevde jag det 1988. Jag hade en\r\nförstaplacering på mitt partis valsedel i min\r\nvalkrets, men den största tidningen i min hemstad\r\nuppmanade på ledarsidan mina väljare att stryka\r\nmig från valsedeln på grund av att jag just drev en\r\npolitik som gick ut på att man skulle bevilja asyl i\r\nhuvudsak åt flyktingar enligt Genèvekonventionens\r\ndefinition.</pre><pre>Nu har detta klimat dess bättre ändrats. I dag kan\r\nvi, inte bara i anonyma insändare utan på ledarsidor\r\noch i ledande debattspalter, läsa en alltmer\r\nomfattande kritik mot dagens flyktingpolitik, en\r\nkritik av just det slag som jag i flera år har drivit.</pre><pre>Det mest intressanta är att Invandrarverkets\r\npersonaltidning i dag är fylld med kritik. Det måste\r\nvara rätt unikt, fru statsråd, att de anställda vid en\r\nsvensk myndighet så kraftigt kritiserar det jobb de\r\ntvingas göra. I regel vill man ju inte såga av den\r\ngren man själv sitter på, men de är i dag mycket\r\nmissnöjda. Det skulle vara intressant att höra\r\nstatsrådets uppfattning om varför de så intensivt\r\nsom de gör i dag kritiserar verksamheten.</pre><pre>Herr talman! 1989 beslutade den förra regeringen\r\natt man just skulle bevilja asyl i huvudsak åt just\r\nkonventionsflyktingar. I det instämde Moderata\r\nsamlingspartiet och Centerpartiet, och mot det\r\ninvände Folkpartiet, Miljöpartiet och det gamla\r\nkommunistpartiet. 1991 i december tog man\r\ntillbaka detta beslut. Jag betraktar det som en total\r\neftergift till Folkpartiet i de förhandlingar som då\r\ndrevs. Dessutom strider det mot uppfattningen hos\r\nen majoritet av svenska folket -- det är klart\r\ndokumenterat.</pre><pre>Vi har tidigare haft en felaktig asylpolitik. Vi kan\r\nnotera att endast 8 % av dem som beviljades asyl i\r\nSverige 1991 var flyktingar enligt\r\nGenèvekonventionen. En del -- ungefär 5 500 -- var\r\nsläktingar, anhöriga till flyktingar. Jag måste därför\r\nställa en fråga: Om man har agerat mot regimen i\r\nsitt land och tvingats fly därifrån -- hur kan det då\r\nvara så lätt att efter det att man har fått asyl i\r\nSverige plocka hit sina släktingar? Det borde vara\r\nomöjligt, men tydligen fungerar det bra.</pre><pre>Vi ger fortfarande fel signaler. Jämför vi antalet\r\nasylsökande i Norden finner vi att under 1992 till\r\nför någon vecka sedan har Finland tagit emot 1 000\r\nasylsökande, Danmark 1 700, Norge 2 400 och\r\nSverige 60 000. Det måste vara något fel i\r\nsignalsystemet! Man anser tydligen att det är\r\nbetydligt lukrativare förhållanden i Sverige än i\r\növriga Norden.</pre><pre>En annan siffra som är intressant, herr talman, är\r\natt 1991 beviljades 5 % av de asylsökande asyl i\r\nSchweiz, 15 % i Frankrike, 20 % i Holland och\r\n50 % i Sverige. Det måste vara någon nivå på\r\nsignalerna!</pre><pre>Låt mig även kommentera det statsrådet säger om\r\narbete. Det är också en felaktig signal. Jag vet att\r\nmitt parti har drivit frågan att man skall låta\r\nasylsökande arbeta under utredningstiden. Jag\r\nkontrollerade emellertid i mars med riksdagens\r\nutredningstjänst om hur man gör i Europa i övrigt.\r\nDet finns inget land i Europa som gör framsteg på\r\ndet här området. Samtliga länder skär ner på dessa\r\nmöjligheter. Frankrike, Danmark har stoppat\r\nmöjligheterna att arbeta under utredningstiden,\r\noch i Norge är möjligheterna mycket små. Så gör\r\nman i land efter land. När vi skall närma oss Europa\r\ngör vi precis tvärtemot.</pre><pre>Det har också talats om att vi har infört visumtvång.\r\nPersoner med vissa skyddsbehov skall ändock\r\nkunna få visum. Låt mig fråga statsrådet: Hur skall\r\ndet här i praktiken gå till för den som verkligen\r\nbehöver komma till Sverige från ett land som har\r\nvisumtvång? De mest bevakade byggnaderna i ett\r\nland måste naturligtvis vara de utländska\r\nambassaderna. Om man är en s.k. frihetskämpe\r\nmåste man alltså gå in på en svensk ambassad och\r\nsöka visum. Utanför ambassaden finns militärpolis.\r\nDet är således omöjligt att i praktiken få visum.</pre><pre>Asylutredningar skall göras på svenska\r\nambassader. Har man verkligen sådan kompetens?</pre><pre>Jag har en hel rad ytterligare frågor, men jag ser att\r\ntiden inte räcker till.</pre><pre>Avslutningsvis vill jag i alla fall ta upp frågan om\r\nförvar av barn. En familj som skall avvisas från\r\nSverige får i regel fjorton dagar på sig att flytta\r\nhärifrån. Familjen kanske vägrar, och polisen får\r\nsyn på familjen på stan'. Med den nya föreslagna\r\nlagstiftnigen kommer polisen inte att kunna ta den\r\nhär familjen i förvar. Hur skall polisen agera\r\npraktiskt i dessa fall framöver om den nya\r\nlagstiftningen blir gällande?</pre><pre>Anf. 4  LARS MOQUIST (nyd):</pre><pre>Herr talman! När jag hörde kulturministerns svar\r\nfick jag en allmän känsla av att statsrådet försöker\r\nblanda bort korten genom att påpeka att antalet\r\nasylsökande med verkliga skyddsbehov -- dvs. de\r\nsom vi kallar för konventionsflyktingar enligt\r\nGenèvekonventionen -- inte har ökat, utan att hela\r\nflyktingströmmen består av jugoslaver. Javisst, det\r\när rätt. Orsaken till att hela asylsystemet håller på\r\natt korka igen är flyktingströmmarna från det forna\r\nJugoslavien.</pre><pre>Kulturministerns långa svar försöker ge intrycket\r\nav att vi i Sverige inte kan råda över att\r\nflyktingströmmen från Jugoslavien råkat gå just till\r\nSverige. Men visst beror det på den svenska\r\nattityden att så många sett Sverige som ett lämpligt\r\nland att fly till. Regeringen har helt passivt bara\r\nförklarat att den som söker asyl i Sverige kommer\r\natt få sin sak prövad individuellt och på ett objektivt\r\nsätt. Självklart skall man säga så, men man skall\r\ndessutom klart säga ifrån att allt tyder på att de som\r\nkommer från Jugoslavienområdet inte lär ha\r\nsådana skyddsbehov att asyl kommer att beviljas\r\nmot bakgrund av de svenska bestämmelserna.</pre><pre>Om man hade sagt detta, vem tror då att\r\nkosovoalbanerna hade övergivit allt och rest 200\r\nmil genom Europa för att så småningom tvingas\r\nresa tillbaka? Samma sak gäller de som kommer\r\nfrån krigshärjade zoner i Bosnien-Hercegovina.\r\nInte skulle dessa människor, som nu har kommit till\r\nSverige, rest genom hela Europa för att få en\r\ntillfällig fristad. Om regeringen hade sagt ifrån --\r\ndet man insett hela tiden -- att dessa människor inte\r\nkommer att rymmas inom asylbegreppet, hade de\r\ninte kommit till Sverige. De hade naturligtvis gjort\r\nsom de allra flesta. De skulle ha sökt sig till lugna\r\nområden i sitt eget land eller tagit sin tillflykt till\r\nKroatien.</pre><pre>Närmare 700 000 människor har flytt till Kroatien.\r\nSverige borde ha satsat sina pengar på att hjälpa\r\nmänniskorna i deras egen närhet. Alla vet ju att vi\r\nhade kunnat hjälpa mångdubbelt fler om vi inte\r\nhade dragit in dem i det svenska asylsystemet.\r\nRegeringens passivitet har kostat skattebetalarna\r\nmiljarder helt i onödan, och dessutom drar man\r\nbåde kosovoalbaner och bosnier vid näsan genom\r\natt så småningom tvinga dem att lämna vårt land.\r\nOch självfallet skall de lämna landet så snart det\r\nfinns någorlunda säkra områden i deras hemland.</pre><pre>Ytterligare ett exempel på regeringens feghet att\r\nstå för sina åsikter är beslutet att kräva visum av\r\ndem som kommer från Serbien och Montenegro. I\r\nstället för att säga att vi inte anser att de som\r\nkommer från Serbien--Montenegro har ett legitimt\r\nskyddsbehov och alltså skäl för att få en\r\nasylansökan positivt behandlad, kryper man bakom\r\nett FN-beslut om att Serbien--Montenegro inte är\r\nsuccessorstat efter Jugoslavien. Ett sådant\r\nhymlande tycker jag inte är värdigt en västerländsk\r\nrättstat som Sverige. Varför vågar man inte tala\r\nklarspråk? Är man rädd för FN:s dom, för svenska\r\nfolkets dom ellr för jugoslavernas dom? Jag tror att\r\nalla skulle känna respekt för ärliga och rättframma\r\nsvar från den svenska regeringen oavsett om man är\r\npositivt eller negativt inställd till\r\nflyktingmottagande och oavsett om man är svensk\r\neller jugoslav.</pre><pre>Anser statsrådet att vi behandlar dessa asylsökande\r\njugoslaver på ett värdigt och korrekt sätt när vi\r\ngenom vår tysta diplomati låter de asylsökande tro\r\natt de har en framtid i Sverige? Vi vet ju att de flesta\r\nsom kommit hit och sökt asyl har trott att de skulle\r\nfå stanna för gott. Nu håller man på att avvisa alla\r\ndessa kosovoalbaner. De har under lång tid\r\ninvaggats i tron att de skulle få stanna, men nu skall\r\nde alltså avvisas. Vilka bekymmer innebär det inte\r\nför dem att nu efter så lång tid återvända till sitt\r\nhemland.</pre><pre>Statsrådet påpekar säkert att förhållandena\r\nändrats, bl.a. för krigsvägrarna. Man kan ju fråga\r\nsig varför vi över huvud taget skall befatta oss med\r\nkrigsvägrare. Få vill ju ut i krig, men den som bor i\r\nett land får väl acceptera sitt lands lagar och ta det\r\nstraff som det medför när man vägrar att inställa sig\r\nför värnplikt. Varför skall vi lägga oss i det?\r\nStatsrådet kanske tycker att vi skall lägga oss i ett\r\nannat lands lagar, men jag tycker inte det. Det får i\r\nså fall lösas genom FN:s försorg.</pre><pre>Den svenska signalpolitiken eller snarare uteblivna\r\nsignalpolitiken har också andra dimensioner. Jag\r\ntänker på förslaget att förbjuda att barn tas i förvar\r\noch utformningen av beslutet att låta asylsökande\r\nfå möjlighet att arbeta under asyltiden. Jag har\r\nalltid opponerat mig mot tanken på att det skulle\r\nvara vettigt att man skall få komma ut på den\r\nallmänna arbetsmarknaden medan man söker asyl.\r\nDäremot är det vettigt och rimligt att den\r\nasylsökande skall hjälpa till med sysslor på\r\nförläggningarna. Jag är medveten om att flera inom\r\nmitt eget parti har uttryckt sig på ett mindre\r\nnyanserat sätt i just den här frågan. Själv har jag\r\ndock konsekvent påpekat den felaktiga signal ett\r\nsådant besked ger. Vi fick ju också se resultatet i\r\nsomras då 4 000 makedonier tog sig hit i akt och\r\nmening att ta sig in på den svenska\r\narbetsmarknaden för att snabbt tjäna ihop en rejäl\r\nslant.</pre><pre>Jag måste dock ge regeringen visst beröm för att\r\nden äntligen insett att de fickpengar man får vid\r\nhelpension är för stora liksom de pengar man får\r\nnär man sköter sin egen mathållning. Jag har som\r\nstatsrådet väl känner till i Flyktingpolitiska Rådet\r\nyrkat på en halvering av bidragen för dem som har\r\nhelpension, dvs. från 31 till 15 kronor för\r\nensamstående vuxna och motsvarande reducering\r\nför dem som även får bidrag för sin mathållning.\r\nRegeringen valde att reducera med 9 kronor för\r\nensamstående med helpension och med mellan 5\r\noch 7 kronor per barn. Är det rimligt att en\r\nbarnfamilj med två vuxna och fyra barn skall kunna\r\nfå mat och husrum och dessutom 92 kronor per dag\r\ni fickpengar? Det är inte att undra på att de\r\nasylsökande får pengar över för att skicka hem till\r\nanhöriga i sitt hemland. Vi vet ju att många gör så.</pre><pre>Vad vill då Ny demokrati? Jo, vi vill ge temporära\r\nuppehållstillstånd till dem som flyr från\r\nkrigshärjade zoner i sitt hemland, man bara för dem\r\nsom bor på orter som är indragna i direkt krigsfara.\r\nFör att utreda detta kanske man kan kunde söka\r\ntemporärt uppehållstillstånd redan i sitt hemland.\r\nSedvanlig asyl bör inte komma i fråga för\r\nmänniskor från Jugoslavienområdet annat än i\r\nspeciella undantagsfall. Ge i övrigt endast asyl till\r\ndem som har ett skyddsbehov i enlighet med 1951\r\nårs Genèvekonvention. Det blir raka rör och ger\r\nsignaler till presumtiva asylsökande att man måste\r\nha tunga skäl för att få uppehållstillstånd i Sverige.\r\nVi skulle då få en flyktingström som vi kan hantera\r\noch därmed verkligen ge dem som får asyl ett\r\nvärdigt svenskt mottagande. Mycket tyder på att\r\nantalet flyktingar som skulle få asyl i Sverige skulle\r\ninskränka sig till kanske 10 000 människor per år.</pre><pre>Men det vi främst vill göra är att se till att fler\r\nmänniskor får sitt skyddsbehov täckt i omedelbar\r\nnärhet av sitt hemland och med en generös hjälp\r\nförmedlad t.ex. genom FN eller annan organisation\r\nsom kan vara lämplig i detta avseende. Tänk vad\r\nmånga vi hade kunnat hjälpa om vi hade kanaliserat\r\nhjälpen till närområdet i stället för att dra in dem i\r\ndet svenska asylsystemet.</pre><pre>Avslutningsvis ställer jag stora förhoppningar till\r\natt den parlamentarisk kommittén som\r\nkulturministern avser att tillsätta för att bereda den\r\nframtida asylpolitiken skall lyckas komma fram till\r\nett resultat som har det svenska folkets stora stöd.</pre><pre>Anf. 5  CLAUS ZAAR (nyd):</pre><pre>Herr talman! Det är nu ett år sedan Ny demokrati\r\nlyfte fram flyktingpolitiken i vår riksdag. Det var ett\r\nkrav från en stor del av de svenska medborgarna\r\nsom denna församling tidigare inte brydde sig om.\r\nNy demokrati bemöttes då av de etablerade\r\npolitikerna med en hel del negativa tillmälen av\r\nolika slag, som jag inte skall upprepa här.</pre><pre>Faktum är att ledande politiker i denna kammare\r\nnu har erkänt att de tidigare har lagt locket på när\r\ndet gäller resultatet av den förda flyktingpolitiken.\r\nDet har varit ett låt-gå-system, även om stödet för\r\nden förda politiken har varit ytterst minimalt bland\r\nmedborgarna.</pre><pre>Nu har riksdagens revisorer granskat\r\ninvandrapolitikens inriktning och resultat. Ny\r\ndemokrati har länge efterlyst en samlad\r\nredovisning över invandrarpolitikens kostnader,\r\neftersom det som redovisas är en bråkdel av de\r\nverkliga kostnaderna. Bl.a. Svenska Dagbladet\r\nhade för länge sedan en rapport där man lade ihop\r\ninvandrarkostnaderna hos själva invandrarverket\r\noch dessutom hos polisen och på angränsande\r\nområden. Men man kommer då inte alls upp i de\r\nbelopp det är fråga om. Våra schablonberäkningar\r\ntyder på att kostnaderna kan närma sig 30--40\r\nmiljarder. Jag hoppas att det nu kommer fram en\r\nrapport.</pre><pre>Och jag hoppas att kulturministern inser allvaret i\r\nvår ekonomiska kris. I tisdags hade Expressen en\r\nredogörelse för de åsikter som cheferna för\r\nInvandrarverket och Arbetsmarknadsstyrelsen\r\ngemensamt framför. I deras brev krävs att rätten till\r\nasyl skall tolkas enligt Genèvekonventionens\r\ndefinition. Det är signalpolitik vi behöver, och en\r\nsådan har vi efterlyst. Det inträffade visar nu att det\r\njäser ute bland medarborgarna och även bland\r\nchefer inom förvaltningen. Det är alltså en kris\r\nmellan förd politik och vad som önskas.</pre><pre>Herr talman! Det finns ett behov av förändring.\r\nRiksdagsrevisorerna rapporterar bl.a. att\r\nkunskaperna i svenska språket hos invandrarna inte\r\nuppnår en tillräcklig nivå. Av drygt 20 000 elever\r\nuppnår 32 % sfi-nivån. Resten antingen avbröt\r\nutbildningen eller underkändes. I det\r\nsammanhanget bör man påpeka att två tredjedelar\r\navbröt utbildningen.</pre><pre>Vi behöver skärpa kraven på kunskaper i svenska\r\nför våra invandrare. I kraven för att få bli svensk\r\nmedborgare bör införas kravet att hjälpligt kunna\r\nsvenska språket.</pre><pre>Vidare måste invandrarpolitikens totala kostnader\r\nlyftas fram i ljuset. Socialbidragen till utländska\r\nmedborgare överstiger 3 miljarder. Hyresbidragen\r\när då ej inräknade. Kostnaden för AMS-utbildning,\r\nförtidspensioner och sjukförsäkring är för våra\r\nutländska medborgare i vissa fall 50 % högre än för\r\njämförbara grupper av svenska medborgare. Detta\r\nvisar alltså att kostnaderna för\r\nflyktingmottagningen är mycket, mycket höga och\r\ni verkligheten blir högre än planerat.</pre><pre>I rapporten talas det också om att kostnaderna för\r\nschablonbelopp som ges till kommunen vid\r\nflyktingmottagning i verkligheten är större,\r\neftersom invandrarna flyttar från den ursprungliga\r\nkommunen. Kommunen gör sig alltså en god affär,\r\ntror kommunen -- och i verkligheten blir det så.\r\nMen vi måste ju se på den totala ekonomin för\r\nsamhället. Vissa kommunalråd säger t.o.m att\r\n''flyktingpolitiken kostar ingenting, den ger oss\r\npengar''. Men en sådan finansiering från svensk\r\nflyktingpolitik tar jag avstånd från.</pre><pre>Kritiken är mycket stark mot regeringen i den\r\nrapport som riksdagsrevisorerna har lagt fram. Jag\r\nvill fråga statsrådet om det inte nu är dags att ta en\r\nrejäl diskussion och snabbt ändra signalerna i\r\nflyktingpolitiken i den riktning som har föreslagits\r\nav cheferna för de två verken som jag tidigare\r\ntalade om.</pre><pre>Anf. 6  BERITH ERIKSSON (v):</pre><pre>Herr talman! Fram till dess att lagstiftningen\r\nändrades så att även asylsökande kan få arbeta\r\nunder väntetiden, var det en enstämmig kör som\r\nkrävde just det. Nu kommer kravet från Sten\r\nAndersson i Malmö att de inte skall få arbeta. Att\r\növer huvud taget ha arbetsmarknaden som\r\nutgångspunkt när vi skall debattera flyktingpolitik\r\ntycker jag är direkt stötande. Skall vi ta emot\r\nflyktingar när vi behöver dem som arbetskraft, och\r\nskall vi välja vilka vi skall ta emot utifrån våra\r\narbetsmarknadsbehov? Skall vi välja bort\r\ntorterade, misshandlade och dem som haft långa\r\nfängelsevistelser därför att de är svåra att\r\nåteranpassa och få in i produktion? Skall vi likställa\r\nmänniskovärdet med produktionsvärdet?</pre><pre>Sten Andersson och även andra talar om\r\nkonventionsflyktingar enligt FN:s\r\nflyktingkonvention. Hur många är det som vet vad\r\nsom står i den konventionen? Där står att med\r\nflykting avses en utlänning som befinner sig utanför\r\ndet land som han är medborgare i, därför att han\r\nkänner välgrundad fruktan för förföljelse på grund\r\nav sin ras, sin nationella tillhörighet eller på grund\r\nav sin religiösa eller politiska uppfattning och som\r\ninte kan, eller på grund av sin fruktan inte vill,\r\nbegagna sig av sitt lands skydd. Sedan är det en\r\nbedömningsfråga hur välgrundad flyktingens\r\nfruktan är.</pre><pre>Vi kan ta exempelvis Kosovo, som också tidigare\r\ntalare har nämnt. Fram till 1989 hade Kosovo\r\nsjälvstyre, eget parlament, egna skolor, tidningar,\r\negen polis och eget universitet. Parlamentet är\r\nborta, serberna styr Kosovo direkt från Zagrev.\r\nUndantagstillstånd råder, tidningar är förbjudna.\r\nAlla statsanställda albaner har avskedats. Barnen\r\nfår inte längre gå i statliga skolor. Nyligen dömdes\r\n19 personer till upp till sju års fängelse därför att\r\nde försökte bilda ett politiskt parti. Man sade att de\r\ndärmed motarbetade den socialistiska fedrativa\r\nrepubliken Jugoslavien -- den som inte längre finns.\r\nAmnesty rapporterar dagligen om misshandel och\r\narresteringar och om att albaner dödats av serbiska\r\nsäkerhetsstyrkor. Amnesty varnar för att nästa\r\nkatastrof sker i Kosovo.</pre><pre>Om man bara bedömer flyktingen från Kosovo\r\nutifrån vad som står i flyktingkonventionen -- vad\r\nsäger Sten Andersson och ni andra då? Dessutom\r\nfinns det andra konventioner -- FN:s konvention\r\nom mänskliga rättigheter, barnkonventionen,\r\ntortyrkonventionen. Anser ni att vi skall säga upp\r\nde konventionerna? Skall vi, därför att det kommer\r\nmånga flyktingar, bara höja ribban? Om vi slipper\r\nkonfronteras med lidandet så existerar det inte,\r\nverkar det vara många som tycker.</pre><pre>Om Sverige skall kunna agera som pådrivare i ett\r\ngemensamt arbete i Europa för att ge skydd åt\r\nmänniskor på flykt, då måste vi ju själva följa\r\nkonventionerna. Rätten att söka och få asyl är en\r\nav de viktigaste mänskliga rättigheterna.</pre><pre>Och varför inte jämföra oss med Kroatien i dag?\r\nHär gjordes en jämförelse med Finland, Danmark\r\noch Norge. Om vi jämför oss med Kroatien, skulle\r\nvi behöva ta emot 1,3 miljoner flyktingar.</pre><pre>Jag vill också fråga Birgit Friggebo om den vädjan\r\nsom har gått ut från flyktingkommissarien om att\r\nhon skall ta ut 5 000 lägerfångar. Vad har Sverige\r\nsvarat UNHCR på det? Vilka skall ha rätt att\r\nkomma hit som anhöriginvandrare? Är det bara\r\nsvenska medborgare som skall ha rätt att gifta sig\r\nmed och ta hit en person från ett utomeuropeiskt\r\nland? Skall det vara gamla arbetskraftsinvandrare?\r\nSkall man ha vistats här en viss tid innan man får ta\r\nhit en anhörig? Jag tycker att det är bedrövligt att\r\nvi aldrig lär oss.</pre><pre>Jag var med i Klarspråk för någon vecka sedan.\r\nEfter det har jag fått en del tackkort från gamla\r\nmänniskor. De påpekar att de minns hur det var på\r\n1940-talet.</pre><pre>Många hänvisar till vår ekonomiska situation. Vi\r\nhar i dag en situation som liknar den vi hade på\r\n1930-talet. Men måste vi med något slags\r\nlagbundenhet också återgå till 1940-talets\r\nfrämlingsfientlighet?</pre><pre>Anf. 7  GUSTAF VON ESSEN (m):</pre><pre>Herr talman! Jag tror att de flesta svenskar, inkl. de\r\nflesta riksdagsmän, ställer upp på en human\r\nflyktingpolitik. Vi har, tror jag, ett gott stöd för\r\ndetta hos de flesta svenskar. Men politiken måste\r\nvara konsistent och begriplig. Realism och\r\nhumanism går att förena. Därför tycker jag att det\r\när bra med den öppna debatt som nu har kommit\r\ntill stånd. Det är viktigt att man nu öppet diskuterar\r\nde problem och möjligheter och de positiva inslag\r\nsom finns i flyktingpolitiken. Hittills har pressens\r\nroll varit relativt tveksam, tycker jag. Man har\r\nnärmast förföljt dem som antytt en annan åsikt än\r\nden som är den för dagen riktiga.</pre><pre>Vi kan väl ändå konstatera att signalsystemet i dag\r\ninte fungerar riktigt bra. Människor kan inte riktigt\r\nförklara skillnaden mellan vad som är\r\nkonventionsflyktingar och vad som är de facto-\r\nflyktingar. Dessutom kan man väl säga att den stora\r\nandel asylsökande som är anhöriga faktiskt också är\r\nsvår att definiera. Vårt anhörighetsbegrepp är\r\nkanske det mest generösa i hela Europa och väldigt\r\nmånga -- nästan huvuddelen -- av dem som får asyl\r\nhär är anhöriga. Det är naturligtvis svårt för många\r\natt förstå.</pre><pre>Vi har faktiskt -- det har också påpekats här -- ett\r\ninhumant inslag. Människor kommer hit, man\r\nutreder dem, man placerar dem på förläggningar --\r\nibland under rätt tråkiga förhållanden -- och sedan\r\nutvisar man dem. Jag kan inte riktigt se\r\nhumaniteten i detta. Man borde på något sätt\r\nförsöka ytterligare öka takten på utredningarna,\r\neller införa något slags begränsning eller\r\nuppstramning.</pre><pre>Vi ser också hur kostnaderna har ökat väsentligt.\r\nÄven det är något som människor har svårt att\r\nacceptera i dagens mycket pressade situation.\r\nRevisorerna har, som också påpekats, kritiserat\r\nverksamheten svenska för invandrare samt\r\nsnabbheten och effektiviteten när det gäller\r\nintegreringen av flyktingarna i samhället.</pre><pre>Detta är en del av de problem som finns, men\r\nmycket görs också åt dem. Det sker hela tiden ett\r\narbete från regeringens och riksdagens sida för att\r\nkomma till rätta med detta. Jag vill bara peka på\r\nvilka problem som ändå finns eftersom\r\ninvandrarministern har aviserat en utredning. Vi\r\nvälkomnar, och har också bett att få, den\r\nutredningen. Man borde kunna använda den gamla\r\npropositionen, nr 195, som utgångspunkt. Det är\r\nockså viktigt att vi snabbt får en utredning som kan\r\narbetar effektivt med tillräckliga resurser så att vi\r\nfår ett förslag så fort som möjligt.</pre><pre>Från moderaterna anser vi att man måste göra en\r\nviss skärpning av flyktingbegreppet. Vi måste också\r\nkanske satsa mer på UNHCR genom ytterligare\r\nresurser. Det har vi ju föreslagit tidigare under\r\nåren. Man borde undersöka om man kan öka\r\nandelen kvotflyktingar och om man kan öka\r\nandelen handikappade flyktingar som vi skulle\r\nkunna ta emot här i Sverige och integrera i vårt\r\nsamhälle. Men inte minst måste vi ta ställning till\r\nhur vi skall tackla den stora ström av flyktingar som\r\nkan komma om Ryssland faller ihop.</pre><pre>Detta är bara några av de punkter som vi hoppas\r\nskall komma med. Men vi måste också försöka få\r\ntill stånd en samordning av flyktingpolitiken med\r\növriga länder i Europa så att Sverige inte blir det\r\nenda land att komma till om man känner att man\r\nmåste lämna sitt land. Just nu är det faktiskt så att\r\ndet i mycket stor utsträckning är till Sverige man\r\nkommer om man känner att problemen i hemlandet\r\nbörjar bli alltför stora. Det är det signalsystemet\r\nsom det är viktigt att ändra på.</pre><pre>Anf. 8  PETER KLING (nyd):</pre><pre>Herr talman! Det har pratats mycket om humanitet\r\ni dag. Vad är humanitet? Har svensk flyktingpolitik\r\nvarit human mot dem som kommit hit? Nej, det vill\r\njag bestämt påstå att den inte har varit.</pre><pre>Jag skall ge ett exempel. Låt oss säga att vi har\r\nproblem här i Sverige och att jag flyr med min\r\nfamilj härifrån -- låt oss säga till Tyskland. Där blir\r\nPeter Kling mottagen med sin fru och sina tre barn\r\noch placerad i en flyktingsluss ett antal månader,\r\ndärefter i en flyktingförläggning. Under denna tid --\r\nett till tre år -- lever jag i ständig ovisshet, om jag\r\nfår asyl eller inte. Nu har jag tur -- jag tillhör de\r\nmänniskor som har tur -- efter de här åren och får\r\nasyl. Då blir jag placerad i en kommun, låt oss säga\r\nHamburg. Där skall jag börja läsa tyska språket.\r\nVad jag vill när jag kommer till Tyskland är att få\r\nen snabb behandling av mitt ärende, snabbt komma\r\nin i det tyska samhället och framför allt lära mig\r\ntyska språket. Det är självklart. Hur skall jag och\r\nmin familj kunna klara oss om vi inte kommer in i\r\ndet tyska samhället så snabbt som möjligt? Sedan\r\nkan jag tänka mig att lära mina barn mitt hemspråk.\r\nDet finns ingen anledning att man skall ge oss\r\nhemspråksundervisning. Det viktigaste är att jag\r\nkommer in i det tyska samhället eftersom jag skall\r\nbo där ett visst antal år.</pre><pre>När jag kommer till Hamburg börjar jag alltså först\r\nläsa tyska. Jag läser tyska under ett år, och vad gör\r\njag? Jo, jag går ut på något fik och träffar mina\r\ngelikar. -- Jag träffar Lars Moquist, som också har\r\nflytt från Sverige. -- Vi sitter och fikar. Vad får\r\nsvenskarna då för rykte? Jo, den tyske\r\nMercedesarbetaren kommer hem efter jobbet och\r\nsäger: Jävla svenskjävlar. Han tror ju att vi är där\r\nför att utnyttja samhället. Men det är ju inte vårt\r\nfel; det är den tyska regeringens fel som driver en\r\nsådan felaktig flyktingpolitik. Det är precis vad vi\r\nhar gjort här i Sverige. Det kallar jag inhumant.</pre><pre>Jag vill ta upp ytterligare en aspekt. Det gäller\r\nkosovoalbanerna och många ekonomiska\r\nflyktingar som kommer hit till Sverige. De säljer\r\nallt de äger och har - och det är inte mycket -- och\r\nkommer hit och får gå igenom samma process som\r\ndem som söker asyl, i två tre år, för att sedan bli\r\nhemskickade. Är det humant? Definitivt inte. Jag\r\nskulle vilja säga att det är på gränsen till skandal att\r\nbehandla människor på det viset.</pre><pre>Vi i Ny demokrati anser därför att man borde ge\r\ndessa människor ett bidrag så att de frivilligt kan\r\nåtervända till sina forna hem; de som ändå skall\r\nhem. Ge dem ett startbelopp så att de kommer i\r\ngång. Vi borde skämmas att skicka i väg människor\r\ntill ingenting. Det var allt jag ville säga när det\r\ngäller humaniteten.</pre><pre>Anf. 9  Kulturminister BIRGIT FRIGGEBO\r\n(fp):</pre><pre>Herr talman! Den ställda interpellationsfrågan\r\ngällde flyktingpolitiken och inte hela\r\ninvandrarpolitiken. Jag har i mitt svar ändå sagt att\r\nvi borde ha en utredning där både invandrings- och\r\ninvandrarpolitiken ses över. Nu koncentrerar jag\r\nmig emellertid på flyktingpolitiken. Sten\r\nAndersson i Malmö driver åtminstone sin politik\r\noberoende av konjunkturer, till skillnad från en del\r\nandra.</pre><pre>Vi har flera undersökningar som visar att\r\nmajoriteten av det svenska folket är beredd att ge\r\nskydd åt skyddsbehövande. Det är då för mig litet\r\nobegripligt att man i sin kritik när det gäller\r\nflyktingpolitiken tar sikte på just de delar i våra\r\nbestämmelser i utlänningslagen vilka är inriktade\r\npå att ge skydd åt människor som har detta behov.</pre><pre>Det nämndes att man i Invandrarverkets tidning\r\nkan läsa att det finns kritik. Javisst! Det är bra att\r\nkritik kommer fram. Jag har själv varit kritisk mot\r\nhur flyktingpolitiken har lagts upp. Jag har\r\nemellertid tagit missförhållandena till intäckt för att\r\nåstadkomma förändring. Vi har exempelvis\r\navskaffat den s.k. vistelsetidspraxisen här i landet.\r\nAv de 18 000 flyktingar som fick stanna i Sverige\r\nförra året fick merparten, ca 11 000, stanna därför\r\natt de hade väntat länge. Det är ingen inriktning på\r\nmänniskor som är i behov av skydd, tycker jag.</pre><pre>Kort vill jag gå igenom ytterligare några saker, först\r\nrätten till att arbeta under väntetiden. Litet olika\r\nregler gäller i olika länder. I Tyskland har man\r\ntidigare haft möjliget att försörja sig under\r\nväntetiden, sedan avskaffades den möjligheten.\r\nDet infördes t.o.m. ett femårigt moratorium. I en\r\ndel delstater är man nu på väg att återinföra rätten\r\ntill att arbeta under väntetiden, därför att det\r\nannars leder till utnyttjande av de asylsökande, det\r\nleder till svarta pengar och att arbeta svart.</pre><pre>Asylutredningar skall inte göras på svenska\r\nambassader, men däremot måste det finnas\r\nskyddsmöjligheter för de människor som kan\r\ntänkas behöva skydd på grund av FN:s regler att\r\nSerbien-Montenegro inte skulle vara successorstat\r\ntill det forna Jugoslavien.</pre><pre>Lars Moquist pekar egentligen på behovet av\r\nbristen på samordning av flyktingpolitiken i\r\nEuropa. Den borgerliga regeringen och jag har\r\nvarit mycket aktiva när det gällt att försöka\r\nåstadkomma någon typ av europeiskt\r\növerenskommelse eller konvention, så att vi i\r\nEuropa tillsammans skall kunna lösa problem som\r\nuppstår när den typen av massflyktsituation uppstår\r\nsom den i kriget i Jugoslavien. Vi kan inte stoppa\r\nhuvudet i sanden och säga att detta problem inte\r\nexisterar. Människor flyr ju, de lämnar sina\r\nhembygder och ger sig i väg till andra länder.</pre><pre>Detta problem måste vi lösa tillsammans. Denna\r\nfråga har drivits i ESK, vid Wienkongressen, i EG\r\noch i HCR. Detta komplement måste vi få till vår\r\nflyktingpolitik och utlänningslagstiftning. Det\r\nräcker inte med att säga att det vi gör bygger på\r\nGenèvekonventionens beslut. Utgångspunkten var\r\nen helt annan efter andra världskriget. Då handlade\r\ndet nämligen ganska mycket om att ge förföljda\r\nmänniskor i de kommunistiska staterna asyl i de\r\nvästliga staterna. Världen ser inte ut så i dag. Den\r\nser annorlunda ut, och därför måste det finnas ett\r\nkomplement baserat på den verklighet som vi har.</pre><pre>Vi kan inte bara säga att vi skall behandla de\r\nasylsökande här i Sverige som vi vill, när vi har\r\nträffat internationella överenskommelser och gjort\r\ninternationella åtaganden om att pröva människors\r\nansökningar om asyl för att få skydd i vårt land. Vi\r\nkritiseras för att vi följde FN:s beslut om att\r\nBelgradregeringen inte skulle överta det forna\r\nJugoslaviens olika internationella och bilaterala\r\navtal. Det skall vi strunta i sägs det, men mänskliga\r\nrättigheter, som också är internationella\r\nåtaganden, skall vi arbeta för.</pre><pre>Lars Moquist säger: Om det uppstår ett\r\nflyktingbehov i Jugoslavien, får väl FN sköta om\r\ndet. Skall inte Sverige uppfylla de internationella\r\nkonventionerna som Sverige skrivit under? Vad är\r\ndet för anpassningspolitik till dagsländor, där\r\ninternationella överenskommelser inte betyder\r\nnågonting, där beslut i FN inte betyder någonting?\r\nNär det sedan ''bränner till'' skall FN ändå ta hand\r\nom problemen. Och vi här i Sverige skall bli av med\r\ndem.</pre><pre>Vi kan ju inte avskaffa verkligheten. Ibland hör\r\nman diskussioner om Kosovo precis som om\r\nverkligheten inte fanns, som om dessa människor\r\ninte fanns, som om förtrycket inte fanns, som om\r\noron för hårda fängelsestraff inte fanns, och som\r\nom risken för att kallas in i den serbiska armén för\r\natt förtrycka sig själva inte fanns. Det handlar här\r\nom en verklighet där människor lider, och jag blir\r\nlitet ledsen när Claus Zaar bara diskuterar\r\nekonomi. Det gör ett intryck av rostfritt stål på mig\r\natt man inte kan säga ett enda ord till stöd för dessa\r\nlidande, som tvingas ge sig ut på vägarna från sina\r\nhem och hembygder.</pre><pre>Anf. 10  STEN ANDERSSON i Malmö (m)\r\nreplik:</pre><pre>Herr talman! Jag noterar till min glädje att jag i\r\nvarje fall inte betraktas som konjunkturbetonad i\r\nmitt agerande. Statsrådet sa att hon var tacksam för\r\nden kritik som hade uppkommit, även den interna\r\nkritiken inom Invandrarverket. Statsrådet säger\r\nvidare att man inte strikt kan följa\r\nGenèvekonventionen.</pre><pre>Det är emellertid precis motsatsen till vad jag läste\r\ni morse att generaldirekten för nämnda verk vill\r\ngöra. På Invandrarverket borde rimligtvis denna\r\nkunskap finnas. Generaldirektören säger att man\r\nskall göra bedömningar utifrån\r\nGenèvekonventionen, och att ett sådant agerande\r\nger tydliga och klara signaler till omvärlden. Om\r\nman inte kan lita på i det här fallet den högsta\r\nanställda tjänstemannen undrar jag vem man skulle\r\nkunna lita på.</pre><pre>Jag har ställt många frågor, och det är svårt att\r\nhinna svara, men statsrådet svarade inte på frågan\r\nom polisen som hade fått ta hand om ett beslut om\r\navvisning för en viss familj. Om den familjen inte\r\nvill att dess barn skall åka polisbil, så kommer de\r\ninte härifrån heller.</pre><pre>En annan intressant fråga i det här sammanhanget\r\när barnförvar. Låt oss säga att en tysk kvinna\r\nkommer till Sverige. Hon begår ett grovt\r\nnarkotikabrott och blir dömd till fem års fängelse\r\noch utvisning därefter. Med tanke på den nya\r\nlagstifting som statsrådet nu föreslår undrar jag om\r\ndenna kvinna kan utvisas ur riket om hon under\r\nfängelsetiden föder ett barn och därefter nekar till\r\natt låta barnet omhändertas. Jag har fått denna\r\nfråga av jurister och polismän, och det skulle vara\r\nmycket intressant och klargörande om jag kunde få\r\nett svar här i dag av statsrådet. Taletiden är kort,\r\nvarför jag återkommer till Berith Eriksson i nästa\r\nreplik.</pre><pre>Anf. 11  PETER KLING (nyd):</pre><pre>Herr talman! Statsrådet Birgit Friggebo sade\r\nalldeles nyss att många människor ger sig av från\r\nsina hemländer och har det svårt. I det instämmer\r\njag givetvis. Många människor ger sig emellertid av\r\näven på grund av ekonomiska problem i deras\r\nhemländer. Även det är i och för sig problematiskt,\r\nmen det är ännu värre att vi tar hit dessa människor\r\nför att låta dem lida ytterligare några år och\r\ndärefter skicka hem dem till ingenting.</pre><pre></pre><pre>Jag vill nu ställa en fråga till Birgit Friggebo: Skulle\r\nregeringen kunna tänka sig att ge en\r\nengångssumma till dessa människor, i stället för att\r\nha en lång handläggningstid på ett, två eller tre år?\r\nVid vissa överklaganden dröjer det faktiskt så pass\r\nlänge. Skulle Birgit Friggebo kunna tänka sig att ge\r\nden signalen till de människor som sitter i\r\nförläggningarna att de kan få ett visst startbelopp\r\nom de åker hem, så att de kan klara sig något år på\r\ndet?</pre><pre>Anf. 12  BERITH ERIKSSON (v):</pre><pre>Herr talman! Den fortsatta debatten har från en del\r\nhåll ungefär gått ut på hur vi skulle kunna stänga\r\ndörren utan att uppfattas som alltför brutala. Innan\r\nvi stänger dörren, innan vi kan säga att vi inte har\r\nproblemet alldeles in på oss, måste vi söka\r\ngemensamma europeiska lösningar. Då tycker jag\r\nverkligen att de olika partierna skulle vara väl\r\nförberedda med sina krav för att stödja Sveriges\r\nkrav vid det ESK-möte som börjar i december.</pre><pre>Vi skall ha en öppen debatt. Det tycker jag att vi\r\nalltid har haft. Vi har alltid fått angripa felaktiga\r\npåståenden, okorrekta uppgifter och tyckande.\r\nSedan vill jag säga att de som kom hit efter andra\r\nvärldskriget inte hade starkare asylskäl än vad\r\nexempelvis kosovoalbaner i dag har.</pre><pre>Jag vill kommentera frågan om vad FN är. Vi är en\r\ndel av FN. FN är så starkt som medlemsländerna\r\ngör det till. När man talar om att sända signaler\r\ngäller det väl också om vi vill få slut på eländet där\r\nnere. Vi skall tänka oss för vilka signaler vi sänder\r\ntill de styrande i Serbien. Om vi kallar dem som\r\nsöker vårt skydd för ekonomiska flyktingar -- vi\r\ntalar om dem som vi gör om charterresor -- noteras\r\ndet naturligtvis av de styrande i Serbien. Då tycker\r\nde att de kan fortsätta med förtrycket, för Europas\r\nländer reagerar inte -- de gör ingenting för att\r\nförsöka få slut på det hela. Varför inte från svenskt\r\nhåll kräva att man sätter in en FN-styrka i Kosovo,\r\ninnan det blir som i Bosnien?</pre><pre>Det här är inte en debatt om\r\nhemspråksundervisningen, men jag vill påpeka att\r\nden som talar tyska talar ett världsspråk. Svenskan\r\när inget världsspråk. Om någon i Sverige kan\r\nexempelvis arabiska eller kinesiska, har hon eller\r\nhan direkt kontakt med en fjärdedel med jordens\r\nbefolkning. Vi skall vara rädda om och ta vara på\r\nmöjligheten att få ett land med människor som talar\r\nmånga språk.</pre><pre>Jag har inga fler repliker. Jag kan precis föreställa\r\nmig att Sten Andersson i Malmö kommer med sina\r\nÖsteuropapåhopp. Tyvärr kan jag inte bemöta\r\nhonom.</pre><pre>Anf. 13  CLAUS ZAAR (nyd):</pre><pre>Herr talman! Jag tackar Birgit Friggebo för att hon\r\nhar gett mig titeln rostfritt stål. Jag uppfattar det så,\r\natt hon har utnämnt mig till stålmannen i\r\nflyktingpolitiken. Jag står väl för det. Jag kommer\r\natt tala litet grand om vad jag har gjort som\r\nstålman.</pre><pre>Jag har varit på flyktingförläggningar. Jag har varit\r\ni Ystad och intervjuat kosovoalbaner och sådana\r\nsom kommer från Bosnien-Hercegovina. Jag kunde\r\nkonstatera i mina intervjuer, med hjälp av tolk, att\r\nkosovoalbanerna klart deklarerade -- dem jag hann\r\ntala med -- att det är bra att stanna här, de vill\r\nstanna här. De som kom från Bosnien-Hercegovina\r\nmeddelade att de stannar men åker gärna tillbaka\r\ntill närområdet om de kan få FN:s beskydd. Man\r\nkan klart konstatera att det är ekonomiska\r\nflyktingar som har varit och är på väg hit.</pre><pre>Vilka är de som tjänar pengar på detta? Jo, det\r\nfinns ett kompani som kallas människosmugglare,\r\nobskyra personer som finns i hela förvaltningar i\r\nvissa länder. Sådana finns 13 mil från den svenska\r\nkusten.</pre><pre>I går talade jag med en initierad person i Riga om\r\nhur det står till. Vi har att vänta bara några veckor,\r\nså kommer det flyktingar hit, om inga signaler\r\nändras. Där har man 13 mil från den svenska\r\ngränsen, knappt 12°C i husen och knappt mat för\r\ndagen. En läkare och en typograf hade den 29\r\noktober en inkomst som innebar 1 000 rubel back i\r\nmånaden. De kommer, precis som alla andra, och\r\nde har rätt att komma i humanitetens namn.</pre><pre>Vad är det för flyktingpolitik? Vi måste hjälpa dem\r\ni hemområdet. Om det är stålpolitik, vad är då\r\nregeringens politik i dag? En majoritet av svenska\r\nmedborgare kritiserar regeringens flyktingpolitik.\r\nÄr inte regeringens representant på det klara med\r\ndet? Läs opinionsundersökningar, fru statsråd! I\r\ndagens tidning redogörs t.ex. för hur folk är\r\njätteglada för att Ny demokrati har kommit in i\r\npolitiken och rört om i den stela verksamheten.</pre><pre>Anf. 14  LARS MOQUIST (nyd):</pre><pre>Herr talman! Kulturministern tar upp den\r\ninternationella aspekten. Det är bra att regeringen\r\nförsöker se det hela som ett internationellt\r\nproblem, för det är ett internationellt problem.\r\nMen jag tycker inte att kulturministern inser hur\r\nverkligheten är. Vi har sett vilka bekymmer det\r\nleder till om vi kvoterar mellan länderna. Alla\r\nländer ställer inte upp på det. Det har vi sett när vi\r\nförsökt med kvotering. Man tycker att det är bra att\r\nSverige tar en så stor andel. Det är inte lätt att från\r\nSveriges stora andel skjuta över en del till England,\r\nFrankrike, Danmark eller något annat land. De vill\r\ninte ta emot sin andel.</pre><pre>Alltså måste vi se till att FN eller UNHCR får de\r\npengar som behövs för att hjälpa till med\r\nlägerverksamhet i närområdet. Det är detta som är\r\nvår verklighet. Att tro på en kvotering anser jag är\r\natt tro på en falsk verklighet. Vi kan naturligtvis\r\nförsöka arbeta för det, men vi har ju sett vilken\r\ndålig respons vi får från andra länder.</pre><pre>Det är bara inte slumpen eller den redan stora\r\nnärvaron av jugoslaver som lett till att Sverige fått\r\nta emot en sådan enorm mängd. Sten Andersson i\r\nMalmö har angett många siffror, jag tänker inte\r\nupprepa dem. Danmark har tagit emot bara ett\r\nantal motsvarande 10 % av invandringen till\r\nSverige. Det beror helt och hållet på frånvaron av\r\nkorrekta signaler. Hade vi gett korrekta signaler\r\nom hurdan verkligheten blir för dessa människor,\r\nhade de inte kommit hit.</pre><pre>Jag vill ta upp ytterligare en fråga som Sten\r\nAndersson berörde men som jag inte tror\r\nkulturministern besvarade. Det gäller\r\nanhöriginvandringen. Jag anser att den borde\r\nbegränsas till att endast gälla make eller maka och\r\nbarn, inte föräldrar, syskon, fastrar och mostrar.\r\n1989/90 omfattade anhöriginvandringen 19 916\r\npersoner, dvs. 51,4 % av all invandring. 1990/91\r\nomfattade den 21 991 personer, eller 61 %. Den\r\ninvandringen måste begränsas. Många anhöriga\r\nsaknar i dag helt anknytning till den som har fått\r\npermanent uppehållstillstånd. Det är andra\r\nanknytningar än till den flykting som man har tänkt\r\natt anknytningen skall avse. Det är viktigt att tänka\r\npå. Jag skall i ett senare anförande komma med\r\nnågra ytterligare frågor.</pre><pre>Avslutningsvis vill jag bara något kommentera det\r\nsom Peter Kling tog upp, nämligen att det är rimligt\r\natt ge de kosovoalbaner som redan finns i Sverige\r\nen chans till en bra start i sitt hemland. En och\r\nannan kan tycka att det är att köpa sig fri från sitt\r\nansvar, men det är det inte fråga om. Här gäller det\r\nmänniskor som redan finns i Sverige. Vi skall\r\nnaturligtvis inte ge de människor som kommer hit i\r\nfortsättningen signaler att de också kan få ett\r\nstartbidrag för att åka hem igen. Då kommer det\r\nmassvis med människor hit som tar pengarna och\r\nsedan åker hem. Det skall gälla dem som redan\r\nfinns här och som förväntar sig ett negativt beslut.</pre><pre>Anf. 15  GUSTAF VON ESSEN (m):</pre><pre>Herr talman! Jag vill betona att det är ett bra\r\ninitiativ av regeringen att försöka att få till stånd ett\r\nökat intereuropeiskt samarbete. Det är någonting\r\nsom den nya regeringen till skillnad från den gamla\r\nverkligen har åstadkommit. Man har verkligen\r\nförsökt få till stånd en debatt ute i Europa för att\r\nfördela bördorna och hjälpas åt. Det tror jag är\r\nviktigt att man fortsätter med.</pre><pre>Från vårt parti vill vi gärna understryka detta, och\r\nvi har gjort det länge. Vi har också understrukit\r\nvikten av att UNHCR får medel för att kunna klara\r\nflyktingproblemen på plats i större utsträckning än\r\nhittills. Det är saker som vi har föreslagit redan för\r\ntre år sedan.</pre><pre>Det måste bero på någonting att så många\r\nkommmer just hit. Det har påpekats att vårt de\r\nfacto-begrepp och vårt anhörigbegrepp är klart mer\r\ngenerösa än i övriga länder. Därför är det särskilt\r\nviktigt att i den kommande utredningen försöka\r\nharmonisera reglerna så att ungefär samma regler\r\ngäller över hela Europa. Först då kan vi få en\r\nfördelning av engagemang och åtgärder och en\r\nverksamhet som är rimlig.</pre><pre>Det är ju Utlänningsnämnden och Invandrarverket\r\nsom bedömer kosovoalbanernas kvalifikationer för\r\natt få uppehållstillstånd. Det är inte några i den här\r\nsalen som skall fatta beslut hit eller dit.</pre><pre>Jag tycker att Ny demokrati under året har\r\nförgrovat debatten. Jag lyssnade själv till ett\r\nstrandmöte i somras någonstans i södra Sverige.\r\nDet som där sades var i och för sig klart grövre än\r\ndet som sägs här. Det är tråkigt med denna\r\nförgrovning av debatten. Jag vet inte riktigt om\r\nLars Moquist har blivit talesman för sitt parti, för i\r\nså fall finns det i alla fall något hopp. Lars Moquist\r\nhar ju också kommit med i\r\nsocialförsäkringsutskottet som extra suppleant.\r\nDär lär han kunna få en hel del\r\nförstahandsinformation, som nog är väldigt bra för\r\nhonom att få höra.</pre><pre>De positiva förslag som Nydemokraterna då och då\r\nlägger fram är ofta sådana förslag som vi moderater\r\ntidigare har lagt fram i bl.a. våra\r\nkommittémotioner. Det har vi ingenting emot, men\r\nvi vill inte förknippas med denna förgrovning av\r\ndebatten.</pre><pre>Anf. 16  Kulturminister BIRGIT FRIGGEBO\r\n(fp):</pre><pre>Herr talman! Jag skall försöka att besvara en del av\r\nde frågor som har ställts. Först togs frågan om\r\ngeneraldirektörernas brev upp. Generaldirektören\r\nför Invandrarverket beklagar ju själv de olyckliga\r\nformuleringarna som fanns i brevet och framför allt\r\ni det pressmeddelande som spreds. Jag tycker att\r\ndetta brev i långa stycken var mycket angeläget. I\r\nbrevet pekar man på behovet av åtgärder för att\r\ninvandrarna skall få arbete. Man ville få hjälp med\r\nytterligare metoder för att kunna hantera\r\nsituationen, dock utan att själv komma med några\r\nförslag.</pre><pre>Det mycket långa brevet avslutas med en halv sida\r\nmed mycket kategoriska uttalanden om att\r\nasylpolitiken enbart skall inriktas på att man skall\r\ntillämpa Genèvekonventionen. Detta har nu\r\nInvandrarverkets generaldirektör beklagat. Hon\r\nsäger att detta självfallet skulle ses i ljuset av den\r\nutredning som Per-Erik Nilsson har gjort när det\r\ngäller massflyktsinvandringar och av behovet av\r\neuropeiska överenskommelser för hur\r\nmassflyktssituationer skall kunna hanteras i\r\nEuropa. Det är ju någonting helt annat. I dagens\r\ntidning läste jag att det var fråga om åtgärder på två\r\ntre års sikt. Men formuleringen har nästan kunnat\r\ntolkas så, att flyktingpolitiken skulle fungera som\r\nnågot slags dragspel på grund av konjunkturella\r\nbekymmer och en svår arbetskraftssituation här i\r\nSverige.</pre><pre>Det är helt rätt att det är en ekonomisk kris i\r\nSverige, vilket vi allihop har blivit varse. Det ställer\r\nhöga krav på större effektivitet i olika sociala\r\nstödsystem och socialförsäkringssystem, som\r\nomfattar både invandrare och svenskar.</pre><pre>I statens budget ingår det också vissa krisutgifter.\r\nEn krisutgift är att det finansiella systemet och\r\nbankerna skall räddas. En annan krisutgift\r\nförorsakas av kriget i Jugoslavien, som medför att\r\nmänniskor söker sig bl.a. till Sverige. Detta har inte\r\nnågonting med Sveriges direkta ekonomiska kris\r\natt göra i den meningen att kriget skulle utgöra en\r\norsak till Sveriges ekonomiska problem. Dessa\r\nproblem har grundlagts genom en oförnuftig\r\nekonomisk politik under de senaste 20 åren.</pre><pre>Lars Moquist talade om att en europeisk\r\nkonvention bara skulle innebära en kvotering\r\nländerna emellan när det gäller att skicka\r\nasylsökande eller skyddsbehövande. Så är det inte\r\nalls. En europeisk konvention skulle betyda att\r\nman tar gemensamt ansvar för att ge skydd och för\r\nhumanitära insatser i närområdet, så nära\r\nhemorten som det över huvud taget är möjligt.\r\nDessutom skulle en konvention innehålla bl.a.\r\ngemensamma betalningsmetoder för att finansiera\r\nett åtagande om återuppbyggnadsarbete, så att\r\nmänniskor kan återvända när krisen är över. I vissa\r\nfall är det naturligtvis inte möjligt att ge människor\r\nskydd i det egna krigslandet eller ens i närområdet.\r\nDå måste man vara överens om var detta skydd\r\nskall ges, och staterna måste tillsammans ta ansvar\r\nför finansieringen. Så går det emellertid inte till i\r\ndag.</pre><pre>Vi från Sverige har varit mycket aktiva när det gällt\r\natt stödja UNHCR och att få till stånd åtminstone\r\nsamtal om hur vi gemensamt skall klara krisen i\r\nJugoslavien. Till viss del har vi lyckats i detta\r\narbete. Stödet för gemensamma åtaganden och\r\nomhändertagandet av flyktingar i närområdet har\r\nblivit starkare. Sverige deltar mycket kraftfullt i det\r\narbetet. En europeisk konvention skulle inte i\r\nförsta hand handla om något slags kvotering\r\nländerna emellan.</pre><pre>Berith Eriksson undrade vad vi hade gett UNHCR\r\nför svar beträffande lägerfångarna. Regeringen har\r\nfattat beslut och överlämnat en skrivelse till\r\nInvandrarverket. Samtidigt har vi meddelat att\r\nSverige kan ta emot 150 nya lägerfångar inkl. deras\r\nfamiljer.</pre><pre>Det finns en betydande risk -- och det finns\r\nerfarenheter som visar detta -- för att om man ger\r\ns.k. engångsbidrag för att människor skall\r\nåtervända, kommer det en ström av människor hit\r\nför att hämta detta bidrag och sedan åka tillbaka.\r\nDet är inte alls säkert att ett sådant bidrag innebär\r\nnågon lösning. Då är det mycket bättre att ge\r\nUNHCR och IOM, som har till uppgift att se till att\r\nmänniskor kan återvända på ett värdigt sätt,\r\nuppdraget att klara av en sådan situation.</pre><pre>Jag tror inte att historien om Kosovo är\r\nfärdigskriven. Människor har förföljts. Där finns\r\nett förtryck. Man terroriseras. Ett tag var det stor\r\nrisk för att många skulle kallas in till\r\nkrigstjänstgöring. Situationen har emellertid lättat\r\nnågot, vilket gör att Invandrarverket bedömer det\r\nsom möjligt att fatta beslut om att låta människor\r\nåtervända till Kosovo. En del återvänder också\r\nfrivilligt. Men jag är inte alls säker på att historien\r\nom Kosovo därmed är färdigskriven. Många\r\nmänniskor tar på sig ett stort ansvar när de bara\r\navfärdar hela strömmen av asylsökande människor\r\nfrån Jugoslavien med att det bara skulle röra sig om\r\ncharterresor och ekonomiska flyktingar.</pre><pre>Anf. 17  LARS MOQUIST (nyd):</pre><pre>Herr talman! Kulturministern tog på nytt upp den\r\ninternationella aspekten. Hon sade att det inte är\r\nfråga om kvotering utan om ett gemensamt\r\nåtagande. Självfallet är det så. Men det\r\ngemensamma åtagandet är ju ett slags kvotering.\r\nAlla skall ta sitt ansvar. Det måste betyda att vissa\r\nländer inte kan komma undan ansvaret och att\r\nSverige inte skall behöva ta ett sådant stort ansvar\r\nsom man hittills har gjort. Om man sedan skall\r\nkalla detta för kvotering eller för gemensamt ansvar\r\när bara olika sätt att uttrycka saken.</pre><pre>Gustaf von Essen nämnde att vissa av Ny\r\ndemokratis frågor tidigare har drivits av\r\nModeraterna. Visst är det så, men vi har vågat\r\nfokusera problemet på ett helt annat sätt än vad\r\nModeraterna har gjort. Ibland har det väl skett ett\r\neller annat övertramp, men det är nog inte vi\r\nnydemokrater ensamma om att ha gjort. Jag\r\nbeklagar om det har skett grova övertramp av olika\r\nnydemokrater. Det är mycket ledsamt.</pre><pre>Jag har ständigt i skrift och tal försökt att föra en\r\nbalanserad debatt i flyktingfrågan, och jag tror att\r\njag har vunnit respekt för detta, åtminstone i det\r\nområde där jag publicerar mina artiklar, nämligen i\r\nsydöstra Sverige.</pre><pre>Jag vill återknyta till den sociala anpassningen. Att\r\nkunna språket är ju det viktigaste för att man skall\r\nkunna anpassa sig till ett land. Jag förstår inte att\r\ndet skall vara så svårt att inse detta. I stället görs\r\ndet hela tiden en avvägning mellan hemspråk och\r\nsvenska. Det kan vara viktigt även med\r\nhemspråksundervisning, men det borde\r\ninvandrarna och deras organisationer själva stå för.\r\nDet viktigaste för en social anpassning är just att\r\nlära sig svenska.</pre><pre>Jag hoppas att detta kommer att belysas i den\r\nutredning som kulturministern har förutspått skall\r\nkomma. Jag hoppas också att alla frågor som rör\r\nflyktingar då kommer upp till debatt.</pre><pre>Andre vice talmannen anmälde att Berith Eriksson\r\nanhållit att till protokollet få antecknat att hon inte\r\nägde rätt till ytterligare inlägg.</pre><pre>Anf. 18  STEN ANDERSSON i Malmö (m):</pre><pre>Herr talman! Jag har en enkel men god uppfostran,\r\nvilket gör att jag inte vill kommentera det som\r\nBerith Eriksson sade, eftersom hon inte längre har\r\nnågon chans att delta i debatten.</pre><pre>Jag har två gånger ställt en fråga till statsrådet om\r\nbarnförvaring och de konsekvenser det kan få.\r\nBåde Rikspolisstyrelsen och Invandrarverket är\r\nmycket kritiska till lagförslaget. Jag har inte fått\r\nnågot svar från statsrådet, och den tystnaden\r\nbetraktar jag som talande.</pre><pre>I interpellationssvaret skyller statsrådet på den\r\nförra regeringen när det gäller det stora antal som\r\nfick stanna i Sverige. Här rörde det sig alltså inte\r\nom flyktingar enligt gällande lagstiftning. Då är min\r\nfråga: Finns det dokumenterat någonstans att\r\nFolkpartiet under den tiden gick emot det förslag\r\nsom den förra regeringen lade fram om att man\r\nskulle vara mycket generös beträffande\r\nhumaniteten? Om detta inte finns dokumenterat,\r\nskall man inte ta upp den frågan i en debatt på det\r\nsätt som man har gjort här i dag.</pre><pre>Man säger att det skall vara visumtvång från ett\r\nvisst land men att det ändå skall gå att medge vissa\r\nundantag. Då måste det på berörda ambassader\r\nfinnas folk som gör utredningar. Jag undrar därför:\r\nFinns den kompetensen på dessa ambassader? Det\r\nhade, herr talman, varit mycket bättre att från\r\nbörjan sända ut rätt signaler. Då hade vi sluppit\r\ndetta förnedrande visumtvång.</pre><pre>Jag kan tänka mig att det blir stora problem för den\r\nsom verkligen är flykting att få visum på en svensk\r\nambassad. När han har kommit dit och fått visum\r\när han säkert iakttagen av landets polis. Hur skall\r\nhan då komma från landet? Hur skall han komma\r\ntill Sverige? Vem betalar hans biljett?</pre><pre>Jag anser att man skall ha en asylpolitik som i\r\nhuvudsak baseras på Genèvekonventionen. Sedan\r\nskall man ge hjälp till människor i deras\r\nnärområden och i viss mån ge tillfälliga\r\nuppehållstillstånd i Sverige tills konflikterna i deras\r\negna länder är bilagda.</pre><pre>Anf. 19  Kulturminister BIRGIT FRIGGEBO\r\n(fp):</pre><pre>Herr talman! Frågan om barn i förvar, som Sten\r\nAndersson i Malmö återkommer till, är föremål för\r\nbehandling i riksdagens socialförsäkringsutskott.\r\nSten Andersson har försökt att göra en jämförelse\r\nmellan en människa som har begått brott och sitter\r\nfängslad -- utvisningshotet träffar bara denna enda\r\nmänniska och inte familjen -- och människor som\r\nsöker asyl i Sverige och som inte alls är några som\r\nhelst brottslingar, och för vilka besluten ofta\r\nhandlar om hela familjen. Dessa saker är över\r\nhuvud taget inte jämförbara.</pre><pre>Det kan naturligtvis vara ett problem att söka visum\r\npå ambassader, framför allt i länder där människor\r\nhar bristande rörlighet och där det förekommer\r\növervakning av människor.</pre><pre>Den fråga som vi nu diskuterar handlar om att vi,\r\nsedan vi mer eller mindre tvingades att införa\r\nvisumtvång för människor från Serbien-\r\nMontenegro, skall kunna ha en ventil för\r\nmänniskor som kan tänkas behöva skydd av\r\npolitiska och andra skäl. Rörligheten för de\r\nmänniskor som i dag kan tänkas behöva skydd är\r\ninte så begränsad att den borde utgöra något\r\nproblem. Sedan är det helt riktigt att det behövs\r\nstöd till sådana ambassader som skall administrera\r\nen sådan verksamhet, vilket inte är något nytt.\r\nInvandrarverket har till och från stödpersoner för\r\natt klara av viseringshanteringen vid olika\r\nambassader.</pre><pre>Det har här talats om vad man fokuserar på och\r\neventuella förgrovningar av debatten. Jag tror att\r\ndet är en helt riktig beskrivning som görs av\r\nNydemokraterna själva, nämligen att man\r\nfokuserar på problemen. Men man fokuserar inte\r\nbara på problemen, utan man överdriver dem,\r\nförvränger dem och skapar oreda i\r\nargumentationen, och man överdriver olika\r\nfenomen. Så visst har man fokuserat på problemen.\r\nMen vilken dag fokuserade man på\r\nmedmänskligheten, att vi har ett ansvar att\r\nupprätthålla mänskliga rättigheter, att vi i Sverige\r\nockså skall kunna medverka till att ta detta ansvar,\r\nockså genom att ge skydd till de människor som\r\nbehöver skydd och som är flyktingar? Det är den\r\npolitiken som den här regeringen försöker inrikta\r\nsig på, nämligen att garantera de skyddsbehövande\r\nskydd här. Det är därför som vi har gjort\r\nförändringar i t.ex. praxisen när det gäller\r\nvistelsetider. Det är därför som vi håller på att göra\r\nförändringar när det gäller mottagandet i\r\nflyktingsystemet, eftersom vi har minskat bidragen,\r\nosv.</pre><pre>Andre vice talmannen anmälde att Lars Moquist\r\nanhållit att till protokollet få antecknat att han inte\r\nägde rätt till ytterligare inlägg.</pre><pre>Överläggningen var härmed avslutad.</pre><pre>\r\n5 §Svar på interpellation 1992/93:16 och fråga\r\n1992/93:48 om minskade sändningstider på\r\nminoritetsspråk i Lokalradion m.m.</pre><pre>Anf. 20  Kulturminister BIRGIT FRIGGEBO\r\n(fp):</pre><pre>Herr talman! Bruno Poromaa har frågat mig om jag\r\när beredd att medverka till ett utökat i stället för ett\r\nminskat programutbud på tornedalsfinska.\r\nBakgrunden är, enligt Bruno Poromaa, att\r\nradioprogrammet ''Pohjoiskalotti'' (Nordkalotten)\r\nefter 35 år skall upphöra.</pre><pre>Sinikka Bohlin har frågat mig om jag avser vidta\r\nnågra åtgärder för att utbudet av finskspråkiga\r\nlokalradiosändningar skall överensstämma med\r\nriksdagens beslut. Bakgrunden är, enligt Sinikka\r\nBohlin, att lokalradiosändningarna på\r\nminoritetsspråk skall minskas medan\r\nrikssändningarna på minoritetsspråk skall utökas.</pre><pre>Jag väljer att besvara frågorna i ett sammanhang.</pre><pre>Enligt vad jag under hand har erfarit är\r\nutgångspunkterna i Bruno Poromaas fråga inte\r\nkorrekta. Enligt den information jag har fått från\r\nSveriges Riksradio skall det tornedalsfinska\r\nradioprogrammet ''Pohjoiskalotti'' (Nordkalotten)\r\ninte läggas ned. Programmet har tidigare sänts\r\nunder två timmar på söndagar, men sändningarna\r\nskall i fortsättningen utökas på så sätt att en timme\r\nsänds på söndagar och en halvtimme sänds efter\r\n17.30 varje vardag. Det innebär i praktiken att\r\nantalet sändningstimmar på tornedalsfinska utökas\r\nfrån tidigare två timmar per vecka till tre och en\r\nhalv timme per vecka, dvs. i det närmaste en\r\nfördubbling av sändningstiden.</pre><pre>Jag kan tillägga att riksdagen den 2 juni 1992\r\n(1991/92:KrU28, rskr 1991/92:329) beslöt att\r\ngodkänna regeringens förslag i prop. 1991/92:140\r\nom den avgiftsfinansierade radio-  och TV-\r\nverksamheten 1993--1996 m.m. beträffande\r\nallmänna riktlinjer för programverksamheten i\r\npublic service-företagen. Av dessa framgår bl.a. att\r\nde totala resurserna för programföretagens service\r\npå invandrar-  och minoritetsspråk skall vara minst\r\noförändrade i jämförelse med vad som gäller under\r\nverksamhetsåret 1992.</pre><pre>Till Sinikka Bohlin vill jag framhålla att de samlade\r\nresurserna för invandrar-  och minoritetsspråk,\r\nenligt uppgift från det sammanslagna radiobolaget\r\nSveriges Radio, kommer att vara oförändrade. I\r\nenlighet med riksdagsbeslutet kommer\r\nprogramservice på samiska, finska och\r\ntornedalsfinska att prioriteras särskilt även i\r\nfortsättningen.</pre><pre>Varje programföretag bestämmer enligt radiolagen\r\nensamt vad som skall förekomma i dess sändningar.\r\nFöretagen skall då iaktta bestämmelserna i\r\nradiolagen och i resp. företags avtal med staten.\r\nRadionämnden granskar i efterhand om\r\nprogramföretagen utövat sin sändningsrätt i\r\nenlighet med radiolag och avtal.</pre><pre>Jag kommer alltså att medverka till att avtal mellan\r\nstaten och programföretagen för perioden 1993--\r\n1996 sluts i enlighet med de riktlinjer som riksdagen\r\nhar lagt fast. Jag förutsätter att programföretagen\r\nföljer avtalen. Som statsråd kan jag däremot inte på\r\nannat sätt påverka programverksamhetens\r\ninriktning.</pre><pre>Anf. 21  SINIKKA BOHLIN (s):</pre><pre>Herr talman! Jag vill tacka kulturministern för\r\nsvaret på min interpellation. Tyvärr anser jag att\r\nsvaret är mycket opersonligt. Jag har svårt att hitta\r\ndet budskap som jag är ute efter.</pre><pre>Till att börja med har kulturministern\r\nsammanfattat min fråga på ett felaktigt sätt. Jag\r\nfrågade nämligen om statsrådet anser att\r\nprogramföretagens beslut att minska utbudet av\r\nfinskspråkiga lokalradiosändningar\r\növerensstämmer med riksdagens beslut. Jag\r\nfrågade inte om statsrådet avser att vidta åtgärder.\r\nJag vet också att besluten är fattade och skall\r\nverkställas av de olika programföretagen. Men det\r\när där som problemen börjar.</pre><pre>Bakgrunden till min interpellation är de signaler\r\nsom jag som riksdagsledamot, med ett annat\r\nmodersmål än svenska, och radiolyssnare har fått\r\nfrån olika län. Signalerna är mycket klara. De flesta\r\nlokalradiostationer tänker minska och flytta om\r\nsina sändningar på finska.</pre><pre>Så här ser läget ut just nu, eller har sett ut, kan man\r\nsäga.</pre><pre>Lokalradion AB:s totala sändningstid på finska\r\nunder 1991 var 3 276 timmar. Sändningstiden under\r\n1992, dvs. i år, har varit ännu större. Den aviserade\r\nnedskärningen under 1993 är totalt minst 750\r\ntimmar. Detta innebär att sändningstiden minskar\r\nmed ca 23 % i genomsnitt. Men eftersom\r\nstationerna har litet olika sändningstider, minskas\r\ntiden på ett tiotal stationer som har s.k.\r\nveckoslutssändningar med 40--60 %.</pre><pre>Jag skall nämna ett exempel på hur detta kan slå. I\r\nStorstockholm och Stockholms län bor 120 000\r\nmänniskor med finsk bakgrund. Man kan säga att\r\nen av Finlands största städer ligger i Sverige.</pre><pre>Radio Stockholm som i dag sänder på finska\r\nkommer enligt beslutet att minska sina\r\nsändningstider med en halv timme i vecka,\r\nsamtidigt som man flyttar om sändningstiden från\r\nkväll till lunchtid, då de flesta människor inte är\r\nhemma. Detta upplevs som en försämring.\r\nDessutom slopas lördagssändningarna helt.</pre><pre>Riksradions finskspråkiga sändningar i\r\nStorstockholm och Stockholms län kommer\r\nsamtidigt att flyttas från P 2 till Radio International\r\nmed begränsad sändningsfrekvens. Detta medför\r\natt finskspråkiga lyssnare inte kommer att kunna\r\nlyssna på sändningar på finska i hela länet. I t.ex.\r\nSödertälje, där en tredjedel av Stockholms läns\r\nfinskspråkiga lyssnare finns, kommer man i\r\nfortsättningen inte att kunna ta del av dessa\r\nsändningar utan hänvisas till lokalradiosändningar\r\nfrån intilliggande län.</pre><pre>Även radiosändningar på samiska minskar med\r\n20 %.</pre><pre>Samordningen, eller rättare sagt bristen på\r\nsamordning, mellan kanalerna gör att man även\r\nkommer att förlora en del samsändningar inom\r\nNorden.</pre><pre>Det är inte bara sändningstiderna som man ändrar,\r\nutan man börjar även diskutera kvaliteten på\r\nsändningarna. Frågan är vad som egentligen skall\r\nsändas på de minoritetsspråk som vi har. Än så\r\nlänge upplever jag som invandrare att man har\r\nklarat av att uppfylla de olika krav som beskrivs i\r\navtalet mellan staten och Sveriges Radio --\r\nmångsidighet och tvåvägskommunikation.</pre><pre>Men om man nu börjar strypa sändningstiderna,\r\nstryper man så att säga också delvis folkets röst.\r\nLokalradion tvingas mer och mer att agera som en\r\nenvägsinformatör. Man ger alltså nyheter, men man\r\nger inte människor möjligheter att delta. Vi får\r\nsåledes kanaler som går från makthavarna till\r\nfolket. Det kan aldrig vara målsättningen för hela\r\nfolkets radio, Sveriges nya radio.</pre><pre>Jag skulle nog också vilja påminna kulturministern\r\nom riksdagens beslut förra våren vad gäller det här\r\nutbudet. Det sägs där väldigt klart och tydligt att vi\r\nhar tre s.k. minoritetsspråk som har en särställning:\r\nsamiska, tornedalsfinska och, i det här\r\nsammanhanget, finska.</pre><pre>Det är mot denna bakgrund jag har ställt min fråga\r\ntill kulturministern. Men jag upplever inte att jag\r\nhar fått något svar.</pre><pre>Anser alltså statsrådet att dessa förslag som antagits\r\nfrån de olika programföretagen överensstämmer\r\nmed riksdagens beslut?</pre><pre>Anf. 22  BRUNO POROMAA (s):</pre><pre>Herr talman! Jag ber att få tacka statsrådet för det\r\npositiva svaret på min fråga.</pre><pre>I svaret gör statsrådet gällande att utgångspunkten\r\nför min fråga inte är korrekt. Det må vara att den\r\ninte är korrekt i dag. Men den fråga som jag i dag\r\nfår svar på framställde jag faktiskt den 13 oktober.\r\nVid den tidpunkten var utgångspunkten helt\r\nkorrekt. Då förelåg nämligen ett centralt förslag\r\nom att finskspråkiga sändningar enbart skulle\r\nförekomma vardagar kl. 18.00--19.00 och att det\r\ninte skulle förekomma några program under\r\nhelgerna. Därmed skulle det anrika och\r\nuppskattade programmet Pohjoiskalotti utgå -- det\r\nvar tydligen svårt för statsrådet att uttala det ordet.</pre><pre>Om det är min fråga som har bidragit till det\r\npositiva beskedet i dag kan jag inte göra annat än\r\nbetrakta det som en framgång för det kulturutbud\r\nsom det tornedalsfinska radioprogrammet\r\nPohjoiskalotti förmedlar.</pre><pre>När det gäller svaret kan jag i likhet med statsrådet\r\nkonstatera att sändningstiden nu utökas från\r\ntidigare två timmar per vecka till tre och en halv\r\ntimme. Således blir det i det närmaste en\r\nfördubbling av sändningstiden. Därför vill jag ge\r\nbåde statsrådet och Sveriges Radio mitt och andra\r\nlyssnares erkännande. Jag är verkligen glad över\r\nden utökade sändningstiden.</pre><pre>Jag saknar dock en redovisning av på vilket sätt den\r\nhär utökade sändningstiden skall finansieras. Är\r\nman på Sveriges Radio beredd att finansiera den\r\nutökade programtablån? I dag är det en enda\r\nreporter, en man, som sköter de här sändningarna.\r\nDet är tur att vederbörande är tämligen ung och\r\nfrisk. Men vad händer om han blir sjuk? Jag anser\r\natt det är viktigt att statsrådet på regeringens\r\nvägnar deklarerar vikten av att resurser tillförs, så\r\natt de utökade sändningarna kan klaras av på ett\r\ntillfredsställande sätt.</pre><pre>Det vore synnerligen olyckligt om den utökade\r\nsändningstiden i huvudsak skulle komma att bestå\r\nav exempelvis musik eller repriser på tidigare sända\r\nprogram. Det är viktigt att det anrika och av\r\nlyssnarna uppskattade programmet Pohjoiskalotti\r\nfår behålla sin kvalitet. Det är i första hand det\r\ntalade ordet som vi vill att programmet skall\r\nförmedla i form av nyheter, intervjuer osv.</pre><pre>I vårt län råder det speciella förhållanden, som\r\nstatsrådet väl känner till. I länet, vars yta ju utgör\r\nen fjärdedel av hela Sveriges yta, bor endast 3 % av\r\nSveriges befolkning. Inom länet talas det tre\r\ninhemska språk: svenska, tornedalsfinska och\r\nsamiska. Det är synnerligen glest mellan\r\nlokalradioredaktionerna, och Lokalradions\r\nresurser är i dag väldigt begränsade. Externa\r\nresurser måste således tillföras för att man på ett\r\ntillfredsställande sätt skall kunna klara den utökade\r\nsändningstiden.</pre><pre>Jag skulle väldigt gärna vilja veta om statsrådet\r\nkan, eller på något sätt är beredd att, medverka till\r\natt man får nämnda tillskott.</pre><pre>Anf. 23  KARL GUSTAF SJÖDIN (nyd):</pre><pre>Herr talman! Den diskussion som samerna och\r\nledningen för Sveriges nya radio nu för berör\r\nSameradions sändningstider 1993 i rikskanalen P 2.\r\nSameradion får från årsskiftet förändrad status.\r\nDet blir en självständig redaktion direkt\r\nunderställd P 2 i Stockholm med ansvar för budget,\r\npersonal och program. Det är ett steg i rätt riktning\r\noch hälsas med tillfredsställelse av samerna.</pre><pre>Det som har hänt efter det att nya chefer har tagit\r\növer rodret när det gäller Sveriges nya radio är att\r\ndet för Sameradions vidkommande blir drastiska\r\nförsämringar. Ledningen glömde nämligen bort de\r\ntider på vilka Sameradion sänt i norr. I den totala\r\nstatistiken över Sameradions sändningar under\r\nårens lopp har dock alltid alla program räknats med\r\nvid fördelningen av resurser och sändningstider.\r\nSåledes räknas alla program som rikssända\r\nprogram, trots geografisk begränsning.</pre><pre>Även jag vill tacka kulturministern för det svar som\r\nhon nyss avgivit. Därmed har mina ursprungliga\r\nfrågor i den här debatten besvarats. Men jag tycker\r\natt svaret är motsägande. På vilket sätt skall\r\nstatsrådet medverka? Riksradion begår\r\nuppenbarligen misstag, och tydligen vägrar man att\r\nrätta till det hela -- detta enligt vad samerna\r\nframfört till mig.</pre><pre>Anf. 24  LIISA RULANDER (kds):</pre><pre>Herr talman! En blick på världskanten säger att\r\nspråkliga, etniska och nationella gränser sällan\r\növerensstämmer. För en majoritet av världens\r\nbefolkning är det naturligt att använda två språk:\r\ndet egna folkets och nationens officiella språk.</pre><pre>I många landområden på jorden finns det flera folk\r\noch etniska grupper som delvis bebor samma\r\nområde. I Norden täcker det som samerna kallar\r\nSameland områden i Norge, Sverige, Finland och\r\nRyssland. Den finskspråkiga kulturen har sin\r\nhemort i nämnda länder -- alltså i Finland, Sverige,\r\nNorge och Ryssland. Den svensspråkiga kulturen\r\nhar sin hemort i Sverige, Finland och, i viss mån,\r\nEstland.</pre><pre>När Europas gränser ritades om efter första\r\nvärldskriget beräknades ca 30 miljoner människor\r\nha hamnat på fel sida av gränserna. De kom att\r\nutgöra språkliga, etniska och religiösa minoriteter i\r\ndet land som de var bosatta i.</pre><pre>1800-talets nationalitetsidé präglar ännu tänkandet i\r\nstora delar av Europa -- ''ett folk, ett språk, en\r\nnation''. Nämnda exempel visar att den här idén inte\r\när genomförbar. För övrigt ser vi dagsfärska\r\nexempel i det sönderfallna f.d. Jugoslaviens\r\nkonflikter, som vi har hört en dabatt om här på\r\nförmiddagen.</pre><pre>I dag kommer det från flera lokalradiostationer att\r\nlåta ungefär så här: Meidän kulttuurministeri\r\nvastasi tänään yhteen välikysymykseen, joka\r\nkoskee paikallisradion lähetyksiä\r\nvähemmistökielillä.</pre><pre>Det betyder: Vår kulturminister svarade i dag på en\r\ninterpellation som rör Lokalradions sändningar på\r\nminoritetsspråk.</pre><pre>Det kommer givetvis att vara mycket intressant för\r\nalla lyssnare med minoritetsspråk att få höra vilken\r\ninställning som just deras minister har till\r\ninformationens betydelse.</pre><pre>I alla tider har människor kommunicerat på olika\r\nsätt. För att kunna nå ut med information till alla\r\nsom bor i ett land måste informationen ges på så\r\nmånga olika sätt att den når alla mottagare.</pre><pre>Det går inte att ringa till en person som inte har\r\ntelefon. Man kan inte sända en vanlig dagstidning\r\ntill en blind person. En person som inte har radio\r\nkan inte nås via radions program. En invandrare\r\nsom inte behärskar svenska kan inte informeras på\r\nsvenska, oavsett kommunikationsmedel.</pre><pre>Det sagda ordets innehåll får en betydelse enbart\r\nom man förstår språket. Ibland säger vi att någon\r\ntalar fikonspråk, trots att det är fråga om svenska.\r\nDet är också svårt att göra sig förstådd i många\r\nsammanhang, oavsett hur verbalt begåvad man är.\r\nFör mig känns det solklart att minoriteterna också\r\nskall få information som är anpassad till deras\r\nförmåga att motta den.</pre><pre>Regeringens proposition och utskottets\r\nefterföljande betänkande invaggade oss kanske i en\r\nfalsk trygghet -- vad vet jag?</pre><pre>När jag talar om information menar jag inte enbart\r\nmyndighetsinformation eller dagsnyheter.\r\nInformation är mycket mer än så. Det är oerhört\r\nangeläget att det finns en bred, allsidig belysning\r\nför och om minoriteterna -- det handlar om att man\r\nkan känna att man är accepterad, att man duger\r\nsom den man är. Det är inte alldeles självklart i\r\ndagens Sverige, som det låter på vissa debattörer.</pre><pre>I dagens Sverige behöver information och\r\nkulturutbyte få flöda fritt även beträffande\r\nspråkminoriteterna. Bara på det sättet kan\r\njämlikhet mellan människor och demokratins\r\nbevarande garanteras.</pre><pre>Herr talman! För att uttrycka det mycket konkret:\r\nProgramtidernas förläggning över dygnets timmar\r\noch veckans dagar är av betydelse, likaså de nära,\r\nlokala aspekterna. Det som Sinikka Bohlin här i\r\ndetalj framfört angående de sändningstider vi hört\r\nryktas om skall komma, trots vad som sägs i den\r\nproposition och i det betänkande som föreligger,\r\ngör att jag vädjar till kulturminister Friggebo att\r\nhon även fortsättningsvis noga följer utvecklingen i\r\nden praktiska verkligheten. Det gäller ju att\r\npropositionens intentioner får genomslagskraft.</pre><pre>Anf. 25  BERITH ERIKSSON (v):</pre><pre>Herr talman! P2 har valt att tränga in alla\r\nminoritetsspråk mellan kl. 16 och 18. Det innebär\r\nockså att man spelar ut minoriteterna mot\r\nvarandra. Det är väldigt fel.</pre><pre>Det pratades tidigare om Sameradion. Jag vill\r\nockså säga litet om vad som har hänt där. P2 har valt\r\natt stryka en timme. Sameradion har fått 20 %\r\nnedskärning av sändningstiden. Detta har gjorts\r\nutan att man har samrått med Sameradion. Det\r\nbara damp ned ett brev på deras bord en dag i\r\noktober. Dels har man alltså skurit ned, dels har\r\nman förlagt sändningstiderna annorlunda.</pre><pre>Detta har framför allt fört med sig att man inte\r\nlängre kan samköra med den finska och norska\r\nSameradion. Det är en verksamhet som redan har\r\npågått ett år och som även delfinansieras av finsk\r\noch norsk radio. Det innebär också ett ekonomiskt\r\navbräck. Naturligtvis innebär det en stor förlust att\r\ninte kunna samsända som man har gjort, vilket har\r\nuppskattats mycket av samerna.</pre><pre>Svenska Sameradion firade 40-årsjubileum den 24\r\noktober. Sverige har varit ledande när det gällt\r\nsändningar på samiska. Men det som nu händer,\r\noch som egentligen har hänt undan för undan sedan\r\n70-talet, är att Sameradion har tappat alltmer\r\nmark. Efter 40 års verksamhet har Sameradion i\r\nSverige den minsta redaktionen, man sänder minst\r\noch man har det minsta samarbetet med sina\r\nkollegor på andra sidan gränsen. Man kanske också\r\nkan tillägga, som de själva tycker där uppe, att den\r\nsvenska Sameradion vet minst om sin framtid.</pre><pre>I Norge exempelvis har man antagit en\r\nutvecklingsplan för Sameradion och same-TV som\r\nsträcker sig mot år 2000. Där redogör man tämligen\r\ndetaljerat för resursförstärkningar som väntar. En\r\nfördubbling av personalstyrkan förväntas ske, en\r\ntiodubbling av radiosändningstiden planeras, en\r\nrikstäckande radiokanal för de samiska\r\nsändningarna utlovas 1995--1996 och en\r\nfemdubbling av utbudet på samiska skall ske under\r\nnämnda period.</pre><pre>Finlands rundradio etablerade en egen kanal för\r\nsameradio redan 1991. Finska Sameradion är redan\r\nen egen avdelning inom YLE, och därför har\r\nsändningarnas omfattning också kunnat ökas\r\nväldigt mycket. De sändningarna har även de\r\nsvenska samerna nytta av.</pre><pre>Definitivt handlar det inte om att P 2 har uppfyllt de\r\nkrav som riksdag och regering har ställt, att minst\r\ngarantera det utbud och de möjligheter som man\r\nhar i dag.</pre><pre>Anf. 26  Kulturminister BIRGIT FRIGGEBO\r\n(fp):</pre><pre>Herr talman! Jag tycker att det är bra att vi har fått\r\nden här diskussionen och att den har inriktats på\r\nalla de tre prioriterade språken.</pre><pre>Sinikka Bohlin säger att hon inte har ställt den fråga\r\nsom jag påstår att jag har fått. Den fråga som har\r\nställts till mig är om jag avser att vidta några\r\nåtgärder, så att utbudet av finska lokalsändnigar\r\nstämmer med riksdagens beslut. Det är i varje fall\r\nden interpellation som har överlämnats till mig på\r\ndepartementet.</pre><pre>Den fråga som Sinikka Bohlin påstår sig ha ställt,\r\nnämligen om jag anser att Sveriges Radio har\r\nuppfyllt beslutet, är det formellt sett inte min\r\nuppgift att ha en åsikt om. Det sker en granskning\r\nav Radionämnden i efterhand om bolagen har\r\nuppfyllt de avtal som vi har slutit med företagen.\r\nDärför är det riksdagens beslut om att man inte får\r\nminska sändningarna på minoritetsspråk som är det\r\nstyrande och som ingår i de avtal som vi skriver.\r\nDärefter kan man klaga hos Radionämnden om\r\nman anser att beslutet inte är uppfyllt.</pre><pre>Detta är också ett svar till Karl Gustaf Sjödin, om\r\nvad som händer om Sameradion blir misshandlad.\r\nMan skall hålla tummen i ögat på dem. Naturligtvis\r\nskall man kontakta radiobolagen under tiden när\r\nman märker förändringar. Men om man inte får\r\nnågon rättelse eller anser att det har blivit fel bör\r\nman vända sig till Radionämnden.</pre><pre>Jag beklagar egentligen litet grand att vi inte fick\r\ndet programråd som regeringen föreslog. Tanken\r\nvar att man skulle kunna få en ordentlig dialog\r\nmellan intressenterna, t.ex. representanter för\r\nminoritetsspråken och bolagen, där man kunde\r\nföra sådana här resonemang. Vi här i riksdagen kan\r\nnaturligtvis rent allmänt säga att vi tycker att detta\r\när viktigt och värdefullt, men vi har inte de direkta\r\nverktygen för att direkt påverka programföretagen.\r\nDet skulle ett programråd kunnat ha genom\r\ndiskussioner.</pre><pre>Bruno Poromaa är nöjd med svaret, eftersom\r\nverkligheten uppenbarligen har ändrats under den\r\ntid som gått innan frågan besvarats. Nu är frågan\r\nom det finns pengar att finansiera en utökad\r\nverksamhet.</pre><pre>Totalt sett har Sveriges Radio-koncernen och\r\nprogrambolagen garanterats mycket generösa\r\nekonomiska möjligheter under den kommande\r\navtalsperioden. Man har fått en uppräkning med\r\n10 % realt. Det torde finnas få företag i landet som\r\nhar så goda ekonomiska förutsättningar. När det\r\ngäller den exakta fördelningen av pengar och\r\nresurser är det programföretagens uppgift att sköta\r\nden verksamheten. Det skall varken regering eller\r\nministrar och inte heller riksdagen ha synpunkter\r\npå under löpande avtalsperiod. Men jag vill ändå\r\npeka på det faktum att det finns betydande resurser\r\nhos Svergies Radio i och med riksdagens beslut om\r\ndet nya avtalet.</pre><pre>Liisa Rulander hade ett mycket bra inlägg, tycker\r\njag, som visar språkets betydelse, inte minst för att\r\nkunna få information, men också för att i övrigt\r\nkunna få inspiration utifrån det egna ursprungliga\r\nspråket.</pre><pre>Vi har tidigare under förmiddagen haft en\r\nflyktingdebatt där också språkfrågan har varit\r\nuppe, även om den inte tillhör själva\r\nflyktingpolitiken, utan invandrarpolitiken. Jag\r\nmenar att det är oerhört viktigt att invandrare lär\r\nsig svenska. Vi skall naturligtvis ställa upp med\r\nsådana metoder och möjligheter att de faktiskt kan\r\ngöra det. Vi har fått alarmerande rapporter om att\r\nmänniskor inte kan få arbete på grund av bl.a.\r\nspråkliga svårigheter. Detta krav och dessa\r\nönskemål om att fler skall lära sig ordentlig svenska\r\nmotstrider inte att vi också skall ge möjligheter att\r\nfå både information och annan typ av sändning,\r\nsom t.ex. underhållning, på det egna, ursprungliga\r\nspråket.</pre><pre>Nu har det, om jag har förstått det rätt, skett vissa\r\nprioriteringar mot nyhetssändningar. Man minskar\r\nantalet underhålls-  och förströelseprogram till\r\nförmån för aktualitets-  och nyhetsbevakning. Det\r\när naturligtvis en uppgift för programföretagen att\r\nsjälva fatta beslut om detta. Men det är också\r\nviktigt, tycker jag, att de grupper som är\r\nkonsumenter av den här verksamheten, som\r\nlyssnar på radio, hör av sig till programföretagen\r\nnär man anser att man inte får information på rätt\r\ntid eller inte får den typ av programutbud som man\r\nhelst föredrar.</pre><pre>Anf. 27  SINIKKA BOHLIN (s):</pre><pre>Herr talman! Jag blir litet förvånad när\r\nkulturministern säger att hon inte kan svara på den\r\nfråga jag har ställt: Anser kulturministern att de här\r\nåtgärderna överensstämmer med riksdagens\r\nbeslut?</pre><pre>Jag upplever att vi riksdagsledamöter är här för att\r\nkunna ta ställning till de frågor som riksdagen\r\nbeslutar om. Vi kan inte lägga oss i de beslut som\r\nSveriges Radio eller programföretagen har fattat,\r\nmen vi måste kunna tycka till. Ett av de verktyg\r\nsom vi här i huset har att använda är att ställa en\r\nfråga. Jag har som vanlig riksdagsledmot möjlighet\r\natt ställa en fråga till statsrådet, därför upplever jag\r\natt även statsrådet måste ha möjlighet att tycka till\r\nibland.</pre><pre>Det jag tycker är litet olyckligt i den här\r\ndiskussionen -- det kom fram tidigare -- är att vi på\r\ngrund av de beslut som har fattats ställer olika\r\nspråkgrupper mot varandra. Jag tycker ändå att\r\ndiskussionen här i dag är ganska dämpad. Vi skäller\r\ninte på varandra. Ändå upplever jag att det har\r\nblivit olyckligt. Vi har ju sett vad som har hänt när\r\nman inte har samordnat de tankar som finns.</pre><pre>Det viktigaste är alltså språket. Fastän jag, som har\r\nflyktingbakgrund och invandrarbakgrund, nu har\r\nlärt mig svenska något så när, så att jag har\r\nmöjlighet att stå i den här talarstolen, är mitt\r\nmodersmål väldigt viktigt för mig, inte bara för att\r\njag skall få information. Det är dit vi är på väg med\r\nde nya sändningarna, nyhetssändningar, oftast\r\nupprepning av de svenska nyheterna. De är viktiga.\r\nMen det viktigaste för mig som invandrare är ändå\r\nspråket som sådant. Det är, kan man säga, nästan\r\nhela själen som ligger i det språk som jag har som\r\nmodersmål, fastän jag är tvåspråkig och kan\r\nanvända också det andra språket som en spegel för\r\nsjälen. Det är kanske där det fina med\r\ntvåspråkigheten ligger. Vi kan använda många\r\nolika språk, men vi behöver dem också.</pre><pre>Sedan skall vi inte glömma bort de gamla\r\ninvandrare som har varit med och byggt upp det här\r\nlandet och välfärden och som tyvärr aldrig har lärt\r\nsig svenska. De behöver också mycket väl dessa\r\nsändningar.</pre><pre>Anf. 28  BERITH ERIKSSON (v):</pre><pre>Herr talman! Samerna har försökt att tala med\r\nprogramkommissionen. Nu försöker Sveriges\r\nRadio att kompensera sändningstiden genom att ge\r\n2 x 30 minuter i veckan att sändas lokalt i Radio\r\nNorrbotten. Men det stämmer ju inte med\r\nverkligheten att man har återgivit någon\r\nsändningstid, eftersom de sedan tidigare hade 60\r\nminuter i veckan i Radio Norrbotten. Sveriges\r\nRadio ger inte ytterligare 2 x 30 minuter, utan\r\nförsöker med konststycket att säga att man har\r\nåtergett tid, när sanningen är att de 1993 får\r\nfortsätta med vad de har i dag, nämligen 60 minuter\r\ni veckan över Radio Norrbotten. Summan av\r\nkardemumman blir ju fortfarande att\r\nnedskärningen är 20 %.</pre><pre>Nästa år är urbefolkningsåret. Det vore litet\r\nolyckligt om vi inför det året skall få den här\r\nnegativa debatten, som ju kommer om inte\r\nSveriges Radio P 2 tittar över detta. Det största\r\nfelet är -- det tycker jag har framkommit ganska\r\nklart i dag -- att man helt har struntat i att diskutera\r\noch samordna med dem som är berörda och som\r\nman borde ha diskuterat och samordnat med.</pre><pre>För samernas del är den andra viktiga frågan den\r\nsamsändning som funnits tidigare, men som nu helt\r\nomöjliggörs på grund av att P 2 håller fast vid de\r\ntider som har tilldelats Sameradion utan tidigare\r\ninformation. Detta handlar inte för något av\r\nspråken om att man skall gå in med mer pengar\r\neller andra resurser, utan om att de skall få den\r\nbetydelse de har, att de skall få vara med och lägga\r\nut sina programtider och att de skall få minst den\r\nprogramtid som de har i dag.</pre><pre>Anf. 29  KARL GUSTAF SJÖDIN (nyd):</pre><pre>Herr talman! Jag vill beklaga att kulturministern\r\ninte har kunnat få dessa frågor i förväg. Jag har\r\nnämligen alldeles nyss fått dem nedsända från\r\nsamerna. Mycket av det som sagts här kan bli litet\r\ntårta på tårta. Därför skall jag begränsa mig.</pre><pre>Detta med att P 2 i viss mån spelar ut minoriteterna\r\nmot varandra tycker jag är motbjudande. En annan\r\nanledning till att jag har engagerat mig är att jag har\r\nsydsamiskt påbrå. Genom mitt förtroendeuppdrag\r\nhär har jag återupptagit släktbanden.</pre><pre>En annan aspekt på detta är att det vore ytterst\r\nolyckligt om samerna under 1993 måste anmäla\r\ndessa förhållanden till Radionämnden för att de\r\nskall rättas till. FN proklamerar ju 1993 som\r\nurbefolkningens år. Jag ämnar inte stå här och ta\r\nupp detta vidare, så att det blir en debatt mellan\r\nolika språkgrupper. Det är inte avsikten. Detta är\r\nsaker som engagerar mig, och det engagerar\r\nsamerna och de övriga minoritetsspråkgrupperna i\r\nvårt land. Det är motbjudande att tränga ihop dem,\r\nsom man ämnar göra.</pre><pre>Anf. 30  BRUNO POROMAA (s):</pre><pre>Herr talman! Jag tolkade statsrådets uttalande som\r\nmycket generöst och som att hon har förståelse för\r\natt nya resurser måste tillföras för att radion skall\r\nkunna klara dessa åtaganden på ett\r\ntillfredsställande sätt.</pre><pre>Det har sagts väldigt mycket om den samiska\r\nradion. Jag skulle vilja göra några jämförelser.\r\nSamerna på Nordkalotten som ett folk, har ungefär\r\n60 tjänster i olika radioföretag i Norge, Sverige och\r\nFinland. Antalet samer på Nordkalotten beräknas\r\nuppgå till ca 60 000. Om vi då jämför med det antal\r\nsom talar ''Meän kieli'', eller ''vårt språk som vi\r\nkallar tornedalsfinskan för, är det ungefär 50 000\r\nsom är tvåspråkiga i Tornedalen. Med den\r\njämförelsen kan man konstatera att de satsningar\r\nradion gjort för tornedalingarna är synnerligen\r\nringa, då man endast har en enda tjänst för dessa\r\n50 000 lyssnare. I Sverige har den samiska radion 13\r\njournalister för de ca 16 000 samer som finns i det\r\nhär landet.</pre><pre>När jag gör dessa jämförelser vill jag klart\r\ndeklarera att jag inte alls är ute efter de tjänsterna.\r\nJag är övertygad om att de säkerligen behövs. De\r\njournalister som jobbar på Sameradion gör säkert\r\nett mycket bra arbete. Jag vill inte heller på något\r\nsätt odla några konflikter oss minoritetsgrupper\r\nemellan, men med dessa exempel har jag velat peka\r\npå hur olika radion behandlar oss två minoriteter.</pre><pre>Anf. 31  LIISA RULANDER (kds):</pre><pre>Herr talman! Jag är mycket glad över att\r\ninvandrarminister Birgit Friggebo på ett så tydligt\r\nsätt markerar att användandet av det egna\r\nmodersmålet inte utesluter att man också talar\r\nsvenska och att ansträngningar hela tiden bör ske\r\nför att utveckla dessa möjligheter för alla landets\r\ninvånare.</pre><pre>Jag är också mycket nöjd med skrivningen i\r\npropositionen. Jag hör också att vår\r\ninvandrarminister är med på att det som står där\r\nskall förverkligas. Jag tror att dagens uttalanden\r\nfrån den här interpellationsdebatten också kan bli\r\nnormerande för fortsatt samarbete med\r\nradiobolaget. Vi får säkert anledning att\r\nåterkomma till dessa frågor på ett eller annat sätt\r\ni fortsättningen. Jag vill önska lycka till med detta\r\narbete. Jag uppskattar invandrarministerns arbete.</pre><pre>Anf. 32  Kulturminister BIRGIT FRIGGEBO\r\n(fp):</pre><pre>Herr talman! Jag vill inte föra några formella\r\ndiskussioner om hur frågor är ställda. Det är\r\nförmodligen så att partikansli eller kammarkansli\r\nhar ändrat formuleringen i någon fråga, eftersom\r\nstatsråd inte skall uttrycka åsikter om olika saker,\r\nutan skall tillfrågas om man skall vidta några\r\nåtgärder.</pre><pre>När det gäller radio och TV har jag valt en profil\r\nsom innebär att riksdag och regering inte skall lägga\r\nsig i den direkta skötsel av företagen under\r\navtalsperioderna. Riktlinjerna är givna. Jag hade\r\nönskat att vi hade haft någon typ av programråd\r\nsom kunde fört en dialog, haft diskussioner,\r\ngenomfört undersökningar och kanske även\r\nforskning under avtalsperioderna för att kunna\r\nfölja utvecklingen av programutbud av olika slag.\r\nNu fick vi inte det, och då blir även riksdagen ett\r\nforum för diskussioner om huruvida man skall\r\nminska ett program med tio eller tjugo minuter och\r\nliknande.</pre><pre>Jag har valt den profilen därför att även Sveriges\r\nRadio skall kunna garanteras frihet och oberoende\r\ninom avtalstextens ram i takt med att vi får friare\r\nradio- och TV-verksamhet. Därför kan kanske\r\nnågon känna sig litet missnöjd över att jag inte rakt\r\nut uttrycker åsikter om vad jag anser på kanske\r\nganska lösa grunder, eftersom den här\r\nverksamheten utvecklas under en längre period.\r\nMan måste kanske ha en något längre period för att\r\nbedöma om man uppfyller avtalet eller inte. Jag\r\ntänker därför avstå från att ha mycket bestämda\r\nuppfattningar om vad jag anser och vad jag inte\r\nanser.</pre><pre>Det är Radionämnden som har till uppgift att\r\nutvärdera verksamheten och avgöra om avtalet är\r\nuppfyllt. Självfallet skall man ha benäget stöd av de\r\nmänniskor som lyssnar på radion. Det är alldeles\r\nutmärkt att riksdagsledamöter, som inte på samma\r\nsätt är bundna av att inte lägga sig i den interna\r\nverksamheten, bedriver opinionsbildning och\r\nfokuserar på frågor där man inte tycker att avtalet\r\nuppfylls. Det behöver inte handla om det heller,\r\nutan man kan ha allmänna synpunkter på hur\r\nprogramuppläggningen fungerar eller inte\r\nfungerar. Det är naturligtvis särskilt viktigt när det\r\ngäller de frågor som åligger Sveriges Radio, t.ex.\r\natt ta hänsyn till minoritetsgruppernas språk.</pre><pre>Jag avstår från fler kommentarer. Svaret är givet i\r\nsjälva interpellationssvaret.</pre><pre>Anf. 33  SINIKKA BOHLIN (s):</pre><pre>Herr talman! Jag vill inte förlänga debatten\r\nangående formaliteter, kulturministern. Den kan vi\r\nnog klara av någon annan gång.</pre><pre>Som sista replik för min del skulle jag vilja lyfta\r\nfram frågan om minoriteternas ställning i framtiden\r\ni Sverige. Vi har talat väldigt mycket om språket,\r\ninformationen, möjligheten att ta del av\r\ninformationen och möjligheten att verka i landet.</pre><pre>Jag fick tag i en tidningsartikel från Helsingin\r\nSanomat som är Finlands största dagstidning. Detta\r\när på finska så jag måste göra en översättning. Jag\r\nser här en ganska ljus framtidsvision om detta också\r\nstämmer i de fortsatta diskussionerna. Vår\r\nstatssekreterare Anders Ljunggren säger där att\r\nden finska kulturen är en del av det svenska\r\nkulturarvet. Man har länge betraktat finskan som\r\nett problem, inte som en merit eller en fördel.\r\nDetta har varit mycket misslyckat, men nu är det\r\nandra tider. Det skall bli något mycket bra. Han\r\nsäger också att han kräver att kommuner och län\r\nföljer de beslut som är fattade. Jag hoppas att detta\r\nockså gäller i framtiden och att statliga verk osv.\r\nföljer de riksdagsbeslut som är fattade.</pre><pre>Jag skulle också vilja skicka med en tanke till\r\nkulturministern. Nu har ju flera länder\r\nundertecknat en konvention om att förstärka\r\nminoriteternas ställning. Det har t.ex. Finland\r\ngjort. Sverige har inte för tillfället velat skriva\r\nunder den. Jag hoppas att vi i något annat\r\nsammanhang kan fortsätta att diskutera\r\nminoriteternas ställning på olika sätt i denna\r\nriksdag.</pre><pre>Anf. 34  KARL GUSTAF SJÖDIN (nyd):</pre><pre>Herr talman! Jag skall fatta mig mycket kort. Det\r\nmesta har redan sagts. Jag har fått mycket bra och\r\npositiva svar av kulturministern.</pre><pre>Jag tänkte bara avslutningsvis ställa en fråga till\r\nkulturministern. I svaret säger kulturministern att\r\nhon skall medverka till dessa saker. Men om\r\nprogrambolaget inte följer det som har beslutats i\r\ndenna riksdag, vad skall man göra då? Skall man\r\növerklaga detta också till Radionämnden?</pre><pre>Såvitt jag förstår skall Radionämnden granskning\r\ngälla de avtal som träffas mellan detta nya bolag\r\noch exempelvis Sameradion, men jag har kanske\r\nfel. Kan kulturministern svara på var man\r\növerklagar om inte dessa nya radiobolag följer\r\nriksdagens intentioner och de beslut som riksdagen\r\nfattat?</pre><pre>Överläggningen var härmed avslutad.</pre><pre>6 §  Bordläggning</pre><pre>Anmäldes och bordlades</pre><pre>Propositionerna</pre><pre>1992/93:79 Ökade insatser för europeiskt\r\nforsknings- och utvecklingssamarbete</pre><pre>1992/93:98 Ändring i lagen (1984:3) om\r\nkärnteknisk verksamhet, m.m.</pre><pre>1992/93:99 Vissa åtgärder inom klimatområdet och\r\ni Östersjöregionen</pre><pre>Motionerna</pre><pre>med anledning av prop. 1992/93:91 Vissa\r\nekonomiska frågor som gäller inlandsbanan</pre><pre>1992/93:T8 av Sten Söderberg (-)</pre><pre>1992/93:T9 av Sven-Gösta Signell m.fl. (s)</pre><pre>Justitieutskottets betänkande</pre><pre>1992/93:JuU3 Rattfylleri</pre><pre>Försvarsutskottets betänkande</pre><pre>1992/93:FöU1 Vissa räddningstjänstfrågor</pre><pre>Socialutskottets betänkanden</pre><pre>1992/93:SoU1 Vissa behörighetsfrågor m.m.</pre><pre>1992/93:SoU2 Socialtjänst</pre><pre>1992/93:SoU3 Allmänna arvsfonden</pre><pre>1992/93:SoU4 Familjehemsvård för barn och\r\nungdom</pre><pre>Jordbruksutskottets betänkande</pre><pre>1992/93:JoU4 Jakt och viltvård</pre><pre>Näringsutskottets betänkanden</pre><pre>1992/93:NU1 Näringsrättslig reglering</pre><pre>1992/93:NU2 Återvinning</pre><pre>1992/93:NU3 Vissa detaljhandelsfrågor</pre><pre></pre><pre>7 § Anmälan om interpellationer</pre><pre>Anmäldes att följande interpellationer framställts</pre><pre>den 5 november</pre><pre>1992/93:31 av Nils Nordh (s) till jordbruksministern\r\nom lokalisering av skoglig högskoleutbildning:</pre><pre>Sveriges Lantbruksuniversitet har beslutat om\r\nnedläggning av Södra skogsinstitutet i Värnamo.\r\nMotiven för en nedläggning av SSI är\r\nsvårförståeliga och oklara.</pre><pre>I stora delar av södra Sverige är skogsbruket den\r\ndominerande näringen, framför allt i Småland.\r\nUnder allmänna motionstiden i januari påtalades\r\natt skillnaderna mellan norra och södra delarna av\r\nlandet är betydande. I södra Sverige dominerar\r\nsmåskogsbruket med ca 100 000 skogsägare.</pre><pre>I denna del av landet finns också en annorlunda\r\nträdslagsfördelning med bl.a. ädellövskog såsom\r\nek, alm, bok, lönn m.m. Dessa trädslag används i\r\nhög grad till möbeltillverkning och\r\nmodellsnickerier. Därför är skötselfrågor för\r\nblandskog, med forskning och utbildning,\r\nnödvändig för södra Sverige. För en fortsatt\r\nutveckling av skogsbruket i södra Sverige är det av\r\nbetydelse att skogsteknikerutbildningen behålls i\r\nVärnamo, då institutet är väl etablerat och har god\r\nkontakt med företrädare för näringen.</pre><pre>Det är ökade kunskaper hos dem som sysslar med\r\ndenna näring, som till stor del ger framgångar för\r\nsvenskt skogsbruk.</pre><pre>Det kan också finnas anledning att påpeka att\r\nMöbelinstitutet har flyttat sin verksamhet från\r\nStockholm till Jönköping, främst för samarbetet\r\nmed Träcentrum som redan finns i Jönköping samt\r\natt den skogliga utbildningen för just bland- och\r\nädellövskog är förlagd till Värnamo.</pre><pre>Det borde även vara rationellt riktigt att, om så blir\r\nfallet, en eventuell ny skoglig utbildning i södra\r\nSverige förläggs till Värnamo. Där finns redan ett\r\nstort kunnande som bör utnyttjas.</pre><pre>Jag vill ställa följande frågor till\r\njordbruksministern:</pre><pre>1.  Instämmer jordbruksministern i att det är\r\nnödvändigt med en skoglig utbildning som tar\r\nhänsyn till blandskogen?</pre><pre>2.  Är jordbruksministern beredd att för SLU\r\npåtala behovet av en skoglig utbildning för södra\r\nSverige?</pre><pre>3.  Kan jordbruksministern hos SLU förorda\r\nVärnamo som lokaliseringsort för en eventuellt ny\r\nskoglig utbildning?</pre><pre>1992/93:32 av Bertil Måbrink (v) till statsrådet Alf\r\nSvensson om biståndsanslagen:</pre><pre>I ett världsläge där klyftorna växer mellan fattiga\r\noch rika, och där de fattiga länderna och de\r\nfattigaste människorna under 80-talet tvingades\r\nbetala ett ''bistånd'' motsvarande minst sex\r\nMarshallplaner till de rika länderna, har regeringen\r\noch socialdemokraterna valt att ta från de fattiga\r\nför att hjälpa Sverige ur krisen.</pre><pre>Biståndet tll u-länderna ska skäras ned med 1,5\r\nmiljarder kronor, vilket är över tio procent.\r\nEnprocentmålet överges. Den svenska\r\nkursändringen har uppmärksammats utomlands.\r\nSIDA-chefen Carl Tham har -- enligt vad DN\r\nskrev -- av sina kollegor från andra i-länder fått\r\nhöra att de trodde att de skulle få det svårare att\r\nhävda biståndet, då modellandet Sverige börjat\r\nminska u-hjälpen. Financial Times skrev att den\r\nsvenska nedskärningen hade samma symbolvärde\r\nsom Berlinmurens fall.</pre><pre>Det förefaller som om det funnits dem som i\r\nkrisförhandlingarna velat skära ännu hårdare i\r\nbiståndet. I ett pressmeddelande från UD den 21\r\nseptember sa biståndsministern att ''vi trots allt\r\nlyckats få en rimlig besparing med hänsyn till\r\nutgångsbudet''. Vad var utgångsbudet?</pre><pre>13 enskilda biståndsorganisationer har skickat ett\r\nbrev till regeringen och riksdagen, där de kräver\r\n''att regering och riksdag klargör att\r\nenprocentmålet för svenskt bistånd ligger fast och\r\natt den föreslagna nedskärningen ej genomförs''.</pre><pre>Om avsteg från detta mål ändå görs på grund av den\r\nakuta ekonomiska krisen uppmanar de regering\r\noch riksdag att klargöra.</pre><pre>--  att man snarast möjligt når upp till\r\nenprocentmålet,</pre><pre>--  att biståndsbudgeten inte urholkas, utan enbart\r\nskall omfatta stöd till u-länder,</pre><pre>--  att nedskärningar som beslutas inte får drabba\r\nbiståndet till de allra fattigaste människorna.</pre><pre>De 13 organisationerna är Afrikagrupperna, BIFO,\r\nDiakonia, Handikapprörelsens biståndsorgan\r\nSHIA, Lutherhjälpen, Pingstmissionens u-\r\nlandshjälp, Rädda Barnen, Svenska Kyrkans\r\nMission, Svenska Missionsrådet, Svenska Röda\r\nKorset, Svensk Volontärsamverkan, UBV och\r\nUtan Gränser.</pre><pre>Enligt uppgifter i pressen är det huvudmottagarna\r\nav svenskt bistånd (programländerna) som har att\r\nräkna med strykningar av anslagen. SIDA sägs skall\r\nskära ner dem med 10--12 %. Det har uppgivits att\r\nregeringen ännu inte bestämt om\r\nÖsteuropabiståndet skall belasta u-landsbiståndet.\r\nVidare har det uppgivits att den svenska\r\nmedverkan i FN-insatsen i det f.d. Jugoslavien\r\nskulle finansieras från biståndsbudgeten.</pre><pre>Det är många med mig som vill ha en klar\r\nredovisning för hur nedskärningarna skall göras.\r\nDet kan ju få mycket olika effekter om de görs på\r\nprogramländernas anslag eller på exempelvis u-\r\nkrediterna. Om vi vill bistå de fattiga folken och\r\nfrämja de mänskliga rättigheterna, är det inte\r\nkrediter för teleprojekt i Kina, Marcko och\r\nTunisien som är bästa tänkbara användning av\r\nbiståndsmedel. Om projekten anses nödvändiga för\r\nsysselsättningen i den svenska exportindustrin,\r\nborde de kunna bekostas med\r\narbetsmarknadsmedel. Även anslagen till\r\nVärldsbanken skulle kunna skäras ned -- det skulle\r\ninte drabba de fattigaste. I en del fall skulle det\r\nrentav bli till gagn för de mänskliga rättigheterna\r\noch miljön i u-länderna.</pre><pre>Jag vill därför fråga biståndsministern:</pre><pre>1.  Kommer biståndsbudgeten att innefatta andra\r\ninsatser än bistånd till u-länder?</pre><pre>2.  Vilka biståndsanslag har regeringen uppdragit\r\nåt SIDA att skära ned?</pre><pre>3.  Har även andra biståndsorgan beordrats skära i\r\nsina anslag, exempelvis BITS i u-krediterna?</pre><pre>1992/93:33 av Maj-Lis Lööw (s) till statsrådet\r\nBeatrice Ask om hemspråksundervisningen:</pre><pre>Möjligheten för invandrarbarnen att få\r\nhemspråksundervisning har varit ett av\r\nflaggskeppen i den svenska invandrarpolitiken.\r\nHemspråksundervisningen har varit ett viktigt\r\nmedel för att skapa valfrihet i ett mångkulturellt\r\nsamhälle.</pre><pre>Det är allmänt omvittnat hur stor betydelse den har\r\nför många invandrarbarns utveckling. Dessutom är\r\nden ett sätt att ta tillvara en tillgång för landet. I en\r\nalltmer internationaliserad värld är det bra för ett\r\nland att ha många innevånare som behärskar\r\nmånga språk.</pre><pre>För ett par år sedan gjordes två översyner av\r\nhemspråksundervisningen som båda utvisade stora\r\nbrister i effektiviteten. Av detta kunde man dra\r\nslutsatsen att verksamheten skulle kunna\r\norganiseras till lägre kostnad utan någon nämnvärd\r\nförsämring av ambitionsnivån. Öronmärkningen av\r\nstatsbidragen togs bort i linje med andra\r\nförändringar av statsbidragen till kommunerna.\r\nKommunerna skulle själva kunna bestämma över\r\nhur statsbidragen till skolan skulle användas.</pre><pre>Nu möts man allt oftare av påståendet att\r\nhemspråksundervisningen är på väg att försvinna.\r\nÄven om det inte är så allvarligt, så är det ändå\r\nalarmerande om det är kraftiga nedskärningar på\r\ngång. Det förändrade statsbidragssystemet byggde\r\nändå på tilltron till att kommunalpolitikerna skulle\r\nförstå värdet av hemspråksreformen.</pre><pre>Jag utgår från att utvecklingen på detta område\r\nföljs noga av såväl Kulturdepartementet som\r\nUtbildningsdepartementet och att det där finns en\r\növerblick över situationen.</pre><pre>Vad gör regeringen för att slå vakt om\r\ninvandrarbarnens rätt till hemspråksundervisning?</pre><pre>1992/93:34 av Berith Eriksson (v) till\r\nutrikesministern om Turkiets militära närvaro i\r\nnorra Irak:</pre><pre>Turkisk militär har genomfört vad de kallar en\r\n''begränsad säkerhetsoperation'' mot PKK-gerillan\r\ni norra Irak. Nu har PKK tvingats utrymma Irak --\r\nmen de turkiska trupperna finns kvar. Enligt\r\nuppgift kontrollerar Turkiet ett område på över\r\n40 000 kvadratkilometer och har 20 000 soldater\r\ndär.</pre><pre>I Turkiet synes det finnas olika uppfattningar om\r\nhuruvida dessa trupper skall dras tillbaka eller om\r\nderas uppgift skall bli att upprätta en turkisk\r\nsäkerhetszon i norra Irak. Det senare är vad vissa\r\nkretsar inom militären eftersträvar. Det skulle\r\nuppenbarligen innebära en grov kränkning av\r\nfolkrätten, om Turkiet på detta sätt etablerar en\r\nmilitär närvaro i norra Irak.</pre><pre>Omvärlden kan inte stillatigande acceptera ett\r\nsådant agerande, som skulle kunna leda till en\r\nannektering av irakiskt territorium och bli ett steg\r\nmot det Storturkiet, som starka krafter eftersträvar.\r\nDet måste också ses mot bakgrunden av Turkiets\r\naktiva politik för att stärka sitt inflytande i\r\nregionen, framför allt i de turkisktalande OSS-\r\nrepublikerna.</pre><pre>Jag vill därför fråga utrikesministern:</pre><pre>1.  Avser regeringen att protestera mot Turkiets\r\nmilitära närvaro i norra Irak?</pre><pre>2.  Vilka möjligheter ser regeringen för att aktivera\r\nESK och FN för att förhindra upprättandet av en\r\nturkisk säkerhetszon i Irak?</pre><pre>8 § Anmälan om frågor</pre><pre>Anmäldes att följande frågor framställts</pre><pre>den 5 november</pre><pre>1992/93:144 av Ulla Pettersson (s) till statsrådet Alf\r\nSvensson om distributionen av försvarets\r\nlivsmedelsöverskott till humanitär hjälp:</pre><pre>Regeringen beslutade i mars i år att överskott inom\r\nförsvaret på 400 ton livsmedel, som uppkommit\r\ngenom den minskade värnpliktsutbildningen,\r\nskulle utnyttjas för humanitära insatser i de baltiska\r\nstaterna och i Ryssland.</pre><pre>När och till vilka länder har överskottslagret\r\ndistribuerats?</pre><pre>1992/93:145 av Barbro Westerholm (fp) till\r\nstatsrådet Bo Könberg om receptregistrering för att\r\nkomma åt överförskrivande läkare:</pre><pre>Enligt uppgift i Socialstyrelsens personaltidning\r\növervägs en konsekvent ADB-registrering av i\r\nprincip alla läkarrecept, i varje fall beträffande\r\nvissa grupper av läkemedel för att komma åt\r\nickelege-artis förskrivning av läkemedel.</pre><pre>Med anledning av ovanstående vill jag fråga\r\nstatsrådet:</pre><pre>Vilka åtgärder avser regeringen att vidta för att på\r\nbästa sätt spåra olämpliga läkare?</pre><pre>1992/93:146 av Roland Lében (kds) till\r\nsocialministern om återkrav av felaktigt utbetalda\r\nbostadsbidrag:</pre><pre>När den gamla förordningen om bostadsbidrag\r\nersattes med en ny förordning den 1 januari 1988,\r\nförbisåg man det fortsatta behovet av regler för\r\nåterkrävande av felaktigt utbetalda bostadsbidrag.</pre><pre>Detta har uppmärksammats i dagarna genom\r\nregeringsrättens utslag i vilket Karlshamns\r\nkommuns återbetalningskrav ogiltigförklarats.</pre><pre>Regeringsrättens utlåtande pekar på ett akut\r\nproblem. Kommunerna har numera ingen laglig\r\nrätt att återkräva bostadsbidrag som utbetalats på\r\nfelaktig grund.</pre><pre>I en förlängning betyder detta, såvitt jag förstår\r\nsaken rätt, till och med möjligheter till bidragsfusk\r\nmed benäget bistånd av lagen.</pre><pre>Vilka åtgärder ämnar statsrådet vidta med\r\nanledning av denna problematik?</pre><pre>1992/93:147 av Hans Göran Franck (s) till\r\nstatsrådet Görel Thurdin om plan- och bygglagen:</pre><pre>Enligt Svenska Dagbladet den 6 oktober 1992 har\r\nstatsrådet Görel Thurdin vid en konferens i\r\nBoverket i Karlskrona bl.a. menat att man i en ny\r\nplan- och bygglag bör ''föra in en möjlighet för\r\nregeringen att påverka fler planärenden än i dag''.\r\nSkälet skulle vara ''att framtida samhälls- och\r\nbebyggelseplanering i högre grad än dagens skall ta\r\nhänsyn till miljön och resurshållningen''. I detta\r\nsyfte bör enligt statsrådet ''tätorterna åläggas att\r\nbevara centrala grönområden'' och hon\r\nexemplifierar behovet med Solnas och Stockholms\r\nexploateringsplaner i Brunnsviksområdet.</pre><pre>Till riksmötet 1991/92 lämnade jag m.fl. en motion\r\n(Bo511) i samma syfte, även den delvis föranledd\r\nav Solnas och Stockholms utnyttjande av det s.k.\r\nkommunala planmonopolet i planeringen av\r\nBrunnsvikens strandområden. Vi föreslog att\r\nmiljömyndigheterna, Naturvårdsverket och\r\nRiksantikavarieämbetet, skulle få rätt att föra\r\nplanärenden av detta slag till prövning i länsstyrelse\r\noch regering.</pre><pre>Därför vill jag fråga statsrådet Görel Thurdin.</pre><pre>Utarbetas nu några direktiv till en översyn av plan-\r\noch bygglagen och med vilken inriktning avses i så\r\nfall dessa frågor om tätorternas miljöskydd bli\r\nbehandlade?</pre><pre>1992/93:148 av Göran Magnusson (s) till\r\nnäringsministern om ökad export till de baltiska\r\nstaterna:</pre><pre>Minskningen av jobben inom industrin i Sverige är\r\nmycket stor och synes inte avta. Varsel om\r\ninskränkningar duggar tätt, Volvo är dagsaktuellt,\r\nABB har varslat liksom skogsindustrin. Sverige\r\nriskerar att få en alldeles för liten industrisektor\r\ngenom den utslagning av kapacitet som nu pågår.</pre><pre>För att utnyttja befintlig kapacitet i företag i bl.a.\r\nHallstahammar och Västerås har uppmärksammats\r\nbehovet av särskilda statliga åtgärder för att\r\nmöjliggöra svensk industriexport till Baltikum och\r\nOSS-staterna. Vid tidigare diskussioner i riksdagen\r\nhar hänvisats till Exportkreditnämnden. De regler\r\nsom gäller för nämnden synes vara mindre väl\r\nlämpade för exportfrämjande insatser för de länder\r\nsom inledningsvis nämnts. Den ekonomiska\r\nsituationen där kräver andra åtgärder än de\r\ntraditionella.</pre><pre>Min fråga är om industriministern är beredd att\r\nmedverka till nya åtgärder för att främja export till\r\nbl.a. Baltikum?</pre><pre>1992/93:149 av Birgitta Hambraues (c) till\r\nutrikesministern om information m.m. om fred och\r\nnedrustning:</pre><pre>Den förändrade globala säkerhetssituationen efter\r\ndet kalla krigets slut kräver nytänkande.</pre><pre>I de katastrofalt hårdnande\r\nnord/sydmotsättningarna har Sverige en fortsatt\r\nviktig roll och ett förtroendekapital som inte får\r\nförslösas.</pre><pre>Sveriges ordförandeskap i ESK ökar behovet av\r\nkunskap för krigsförebyggande insatser, fredlig\r\nkonfliktlösning och metoder att få till stånd\r\nförsoning.</pre><pre>I Sverige finns flera enskilda organisationer och\r\nforskningsinstitut med den nu allt viktigare\r\nsakkunskapen. Utöver forskning bedriver de direkt\r\nförsoningsarbete i konflikthärdar och arbetar för\r\natt påverka medborgarnas attityder och\r\nengagemang för fred, icke-våld, rättvisa och\r\nnedrustning. Inte minst kvinnors organisationer gör\r\nbetydelsefulla insatser.</pre><pre>Arbetet bedrivs helt ideellt av medlemmarna. Det\r\när inte rimligt att denna för samhället nödvändiga\r\nverksamhet skall finansieras i någon högre grad\r\ngenom medlemsavgifter. Det vore ett allvarligt fel\r\natt dra ned antalet organisationer som får motta\r\ngrundbidrag och kräva ett visst antal medlemmar.</pre><pre>Avser utrikesministern att kraftfullt påverka\r\nregeringen att lägga förslag till riksdagen om\r\nutökade anslag för information, studier och\r\nforskning om fred och nedrustning?</pre><pre>1992/93:150 av Bruno Poromaa (s) till\r\nnäringsministern om Svenska Rymdaktiebolaget:</pre><pre>Inom Svenska Rymdaktiebolaget, med\r\nhuvudkontor i Solna men med den huvudsakliga\r\nverksamheten förlagd till Kiruna, har\r\nföretagsledningen aktualiserat förändringar i\r\nföretagets organisation.</pre><pre>De förslag som presenterats har mötts av ett\r\nkompakt motstånd från de anställdas sida och\r\nförslagen upplevs såsom dåligt genomtänkta. Den\r\nstarka ställning som Esrange för närvarande har\r\nkommer med den nya organisationen att raseras\r\ngenom att dess inflytande förskjuts söderöver mot\r\nSolna.</pre><pre>Är statsrådet beredd att medverka till att\r\nRymdbolaget får en sådan organisation som\r\ntillmötesgår de anställdas uppfattning med bl.a.\r\negen ledning lokaliserad på Esrange i Kiruna och\r\natt de arbetsuppgifter som tillhör verksamheten\r\nockså utförs på rymdbasen?</pre><pre>1992/93:151 av Bruno Poromaa (s) till statsrådet Bo\r\nLundgren om tullens beivran av smuggling:</pre><pre>Den allvarliga utvecklingen i f.d. Sovjetunionen\r\nhar bl.a. medfört att smugglingen av vapen,\r\nnarkotika och andra illegala varor nu ökar i snabb\r\ntakt. Om inte snabba och tillräckligt kraftfulla\r\nåtgärder vidtas finns det risk för att denna\r\nsmuggelverksamhet kommer att öka kraftigt i\r\nframtiden. Det finns mot denna bakgrund\r\nanledning att utgå från att den ökande smugglingen\r\ni allt större utsträckning kommer att ske landvägen\r\növer den finsk-svenska gränsen i Tornedalen. De\r\nbesparingar som hittills har gjorts inom tullen har\r\ntroligen fått till resultat att bekämpningen av denna\r\nsmuggling inte blir tillräckligt effektiv.</pre><pre>Är statsrådet beredd att, med anledning av denna\r\nmycket allvarliga utveckling, medverka till att\r\nregeringen skyndsamt vidtar åtgärder som kan öka\r\ntullens möjligheter att stoppa denna\r\nsamhällsskadliga verksamhet?</pre><pre>1992/93:152 av Carl Fredrik Graf (m) till\r\nkommunikationsministern om Västkustbanan:</pre><pre>Vad händer med utbyggnaden av Västkustbanan?</pre><pre>1992/93:153 av Lars Bäckström (v) till\r\narbetsmarknadsministern om åtgärder på grund av\r\navvecklingen av Volvos produktion i Uddevalla och\r\nKalmar:</pre><pre>--  Vilka åtgärder avser arbetsmarknadsministern\r\nvidta med anledning av Volvos beslut att avveckla\r\nproduktionen i Uddevalla 1993 och Kalmar 1994?</pre><pre>1992/93:154 av Lars Bäckström (v) till\r\nnäringsministern om Volvos fabriker i Uddevalla\r\noch Kalmar:</pre><pre>--  Vilka åtgärder avser näringsministern vidta med\r\nanledning av Volvos beslut att avveckla\r\nproduktionen i Uddevalla 1993 och Kalmar 1994?</pre><pre>1992/93:155 av Lars Bäckström (v) till\r\nkommunikationsministern om Bohusbanans\r\nutbyggnad:</pre><pre>Volvos beslut att avveckla verksamheten i\r\nUddevalla ökar kravet på extra satsningar på\r\ninvesteringar i infrastruktur. En sådan satsning är\r\nutbyggnaden av Bohusbanan till Norge.</pre><pre>Jag vill därför fråga kommunikationsministern:</pre><pre>--  Vilka åtgärder avser kommunikationsministern\r\nvidta med anledning av Volvos beslut att avveckla\r\nproduktionen i Uddevalla 1993?</pre><pre>1992/93:156 av Ulla Pettersson (s) till statsministern\r\nom Roma sockerbruk:</pre><pre>Vid besök på Gotland den andra november uppgav\r\nstatsministern, enligt godländska massmedia, att\r\nhan såg en fortsatt drift av Roma sockerbruk även\r\nefter den planerade nedläggningen 1995, som\r\nmöjlig.</pre><pre>Mot bakgrund av detta vill jag fråga statsministern:</pre><pre>Pågår inom regeringskansliet något\r\nberedningsarbete i denna fråga?</pre><pre>1992/93:157 av Kjell Eldensjö (kds) till\r\nkommunikationsministern om ett frivilligt\r\nbåtregister:</pre><pre>Regeringen föreslår i propositionen att\r\nfritidsbåtsregistret avskaffas. Detta trots att\r\nflertalet remissinstanser avstyrkt ett sådant\r\nförfarande. Bl.a. har Statens räddningsverk,\r\nGeneraltullstyrelsen och Rikspolisstyrelsen\r\nmotsatt sig att registret upphävs. Dessa\r\nmyndigheter och flera andra remissinstanser anser\r\natt registret är till hjälp i deras dagliga arbete, t.ex.\r\nvid spaning efter stulna och försvunna båtar,\r\nspaning efter personer, utredningar av brott m.m.</pre><pre>Min fråga till kommunikationsministern är:</pre><pre>Har kommunikationsministern tagit reda på\r\nmöjligheten för att ett frivilligt register som polis-\r\noch andra myndigheter kan utnyttja kommer till\r\nstånd?</pre><pre>1992/93:158 av Viola Furubjelke (s) till\r\nutrikesministern om El Salvador:</pre><pre>Överenskommelsen om fred i Salvador var när den\r\nundertecknades den 16 januari 1992, efter 16 år av\r\nkrig, resultatet av ett långvarigt och intensivt FN-\r\narbete. Fredsplanen som de båda parterna FMLN\r\noch regeringen Christiani har förbundit sig att följa\r\ninnehåller åtaganden från båda sidor. FMLN har\r\ndemobiliserat 60 % av sina styrkor i enlighet med\r\nfredsöverkommelsen utan att motsvarande i\r\nfredsplanen ingående åtgärder har genomförts av\r\nregeringen. Freden är mycket skör och spänningar\r\nmellan parterna som funnits tidigare får ny näring\r\ngenom att president Christiani har fördröjt\r\nregeringssidans åtaganden i enlighet med\r\nfredsplanen. Allt måste göras för att undvika\r\nsamma tragiska händelseutveckling i El Salvador\r\nsom i Angola.</pre><pre>Vilka initiativ har regeringen tagit eller kommer att\r\nta bilateralt, i FN eller andra fora för att medverka\r\ntill att fredsprocessen genomföres i enlighet med\r\nfredsplanen?</pre><pre>1992/93:159 av Viola Furubjelke (s) till\r\nutrikesministern om FN:s fredsplan för Västra\r\nSahara:</pre><pre>I FN:s fredsplan för Marocko enligt formulering i\r\nsäkerhetsrådets resolution 690 från april 1991 anges\r\nsteg för steg hur konflikten mellan Marocko och\r\nVästra Sahara ska lösas. Tyvärr har den inte kunnat\r\ngenomföras. Främst beroende på att den i\r\nfredsplanen ingående folkomröstningen om Västra\r\nSaharas framtid saboteras av Marocko. Marocko\r\nförlöjligar FN genom att helt öppet förflytta stora\r\ngrupper marockaner till Västra Sahara, samt\r\nmanipulerar med röstlängderna. Ett annat\r\nprovocerande exempel är att Marocko den 4\r\nseptember genomförde val om en ny marockansk\r\nkonstitution också i Västra Sahara! Upprepade\r\nkränkningar av eldupphör-avtalet förekommer\r\nockså. Sverige har stött fredsplanen och bör därför\r\ninte stillatigande se på när en av FN beslutad\r\nfredsplan på detta flagranta sätt saboteras.</pre><pre>Vad gör regeringen i FN och andra lämpliga fora för\r\natt folkomröstningen om Västra Saharas framtid\r\noch fredsplanen i övrigt ska kunna genomföras?</pre><pre>1992/93:160 av Olle Schmidt (fp) till statsrådet Bo\r\nLundgren om förpackningsskatten:</pre><pre>I Sverige är vi duktiga på att samla in returburkar.\r\nJa, faktiskt så duktiga att Returpack AB -- dvs. det\r\nbolag som sköter hanteringen med återvinning av\r\nburkar -- fått ekonomiska problem. En ökad\r\nåtervinning ger Returpack högre skrotintäkter,\r\nsamtidigt minskar pantnettot och kostnaderna ökar\r\nför hanteringen av returburkarna.\r\nÅtervinningsmålet har dessutom ökat från\r\nursprungliga 75 % till 90 %, vilket betyder att med\r\nnuvarande regler försämras Returpacks ekonomi.\r\nKostnaderna för återvinningsgraden har nu således\r\nnått den punkt på 85 procent vid vilken en\r\nytterligare återvinning medför att Returpack går\r\nmed förlust. För att nå balans mellan intäkter och\r\nutgifter vid det uppsatta målet om återvinning av\r\n90 % av burkarna behövs en ekonomisk\r\nförstärkning av 5 öre per burk.\r\nFörpackningsutredningen har föreslagit att\r\nförpackningsskatten avskaffas, vilket skulle\r\ninnebära en inkomstförstärkning för Returpack\r\nutan att priset för burken skulle behöva höjas. Till\r\nsaken hör ju dessutom att aluminiumburken\r\nmissgynnats ur konkurrenssynpunkt jämfört med\r\nreturglaset. Skatten på returburken är 8 öre per\r\nfyllning, medan motsvarande skatt på returglas är\r\n0,3 öre per fyllning.</pre><pre>Mot bakgrund av detta vill jag fråga statsrådet:</pre><pre>Vad avser regeringen att göra för att underlätta\r\nfortsatt god återvinning av returburken?</pre><pre>1992/93:161 av Karl Gustaf Sjödin (nyd) till\r\nförsvarsministern om sjuktransporter med\r\nförsvarets helikoptrar:</pre><pre>För att förstärka kapaciteten för luftburna\r\nsjuktransporter såväl i krig som fred har armén\r\ntilldelats extra anslag utöver försvarsanslaget för\r\ninköp av helikoptrar. I 1987 års försvarsbeslut och\r\nriksdagens beslut 1990 anvisades, uppräknat till\r\n1991 års prisläge, 87 miljoner kronor. Genom 1992\r\nårs försvarsbeslut har riksdagen beslutat att anslå\r\nytterligare 87 miljoner kronor, således 174 miljoner\r\nkronor för ändamålet. Med de helikoptrar man\r\nanskaffar avser Försvaret att avge anbud i\r\nkonkurrens med privata företag om civila\r\nsjuktransporter.</pre><pre>De civila helikopterföretagen ser med oro på denna\r\nkonkurrens om ambulanstransporterna i landet. En\r\nkonkurrens som troligen heller inte kan ske på lika\r\nvillkor. F.n. befinner sig helikopterinköpet på\r\nutredningsstadiet hos chefen för armén.</pre><pre>Mot denna bakgrund vill jag fråga\r\nförsvarsministern:</pre><pre>Vad avser statsrådet att göra åt\r\nhelikopteranskaffningen med tanke på\r\nbesparingskrav och konkurrens med småföretag\r\nsom kämpar för att överleva?</pre><pre>den 6 november</pre><pre>1992/93:162 av Lola Björkquist (fp) till\r\nkulturministern om skydd mot utförsel av\r\nkulturföremål:</pre><pre>Hästanspända vagnar har inget skydd mot utförsel\r\ni kulturminneslagen trots att många har nationell\r\nbetydelse för vårt kulturarv.</pre><pre>För exakt ett år sedan avslog riksdagen min motion\r\ni frågan. Anledningen var att tillståndsmyndigheten\r\nhade tillsatt en informell arbetsgrupp, som skulle\r\ngöra en översyn av kulturminneslagen.\r\nKulturutskottet hade inhämtat uppgift om att\r\ngruppen skulle komma med en framställning under\r\nvåren 1992.</pre><pre>Jag vill fråga kulturministern när ett förslag\r\nberäknas komma till riksdagen.</pre><pre>1992/93:163 av Lotta Edholm (fp) till\r\narbetsmarknadsministern om arbetslösheten i\r\nstorstadsregionerna:</pre><pre>Under innevarande lågkonjunktur har en del nya\r\nmönster i arbetslösheten uppträtt. Ett nytt\r\nfenomen är att Stockholms län har drabbats\r\nhårdare än normalt av arbetslöshet. I september\r\n1992 var 48 092 personer utan arbete i Stockholms\r\nlän. Visserligen är den procentuella andelen\r\narbetslösa högre i alla andra län i Sverige, men i\r\nStockholms län finns det nu till antalet lika många\r\narbetslösa som i de fem Norrlandslänen. Prognoser\r\nfrån länsarbetsnämnden pekar på uppemot 100 000\r\narbetslösa i slutet av 1993.</pre><pre>Detta är skrämmande siffror. Arbetslöshet i\r\nstorstäder skapar andra problem än arbetslöshet i\r\nandra delar av landet. Den enskilda människan\r\nlöper stor risk att isoleras med risk för utslagning\r\noch missbruk som följd. Trots att riksdag och\r\nregering har beviljat AMS stora resurser når ändå\r\nen förhållandevis liten andel av dessa Stockholms\r\nlän. Det behövs nya grepp för att bekämpa\r\narbetslösheten i storstäderna.</pre><pre>Med anledning härav vill jag fråga\r\narbetsmarknadsministern:</pre><pre>Ämnar regeringen att vidta några särskilda\r\nåtgärder för att stävja arbetslösheten och mildra\r\ndess effekter i storstadsregionerna?</pre><pre>1992/93:164 av Karl Gustaf Sjödin (nyd) till\r\njustitieministern om ny kommission för utredare av\r\nmordet på Olof Palme:</pre><pre>I den senaste sändningen av TV-programmet Norra\r\nMagasinet kunde hela svenska folket ta del av\r\ndittills helt okända uppgifter som legat\r\nobehandlade av säkerhetspolisen. Uppgifter som\r\nframförts av militärer, poliser och politiker. Av\r\nprogrammet framkom nya uppgifter som är så\r\ngraverande att en granskning av de känsligaste\r\ndelarna är ofrånkomliga. Det är delar som\r\nuppenbarligen inte berörts i tidigare\r\npolisutredningar.</pre><pre>Ämnar justitieministern vidtaga åtgärder och bidra\r\ntill att en ny kommission tillsätts med uppgift att\r\nåterigen granska mordfallet utifrån de nya\r\nuppgifterna?</pre><pre>1992/93:165 av Ingela Mårtensson (fp) till\r\nutrikesministern om stödet till\r\nfredsorganisationerna:</pre><pre>På uppdrag av utrikesministern har Anders Forsse\r\ngjort en översyn av Utrikesdepartementets anslag\r\nF3 ''Information, studier och forskning om freds-\r\noch nedrustningssträvanden m.m''. Resultatet har\r\nnyligen presenterats i en rapport. Utredaren\r\nföreslår en radikal förändring av anslagets storlek\r\nochfördelning.</pre><pre>Eftersom förslaget innebär en viktig principiell\r\nförändring av F3-anslaget, som får väsentliga\r\nkonsekvenser för fredsorganisationers möjligheter\r\natt verka, är det viktigt att förslaget remitteras på\r\ntraditionellt sätt.</pre><pre>Med anledning av det ovan anförda vill jag ställa\r\nföljande fråga: Avser utrikesministern att sända ut\r\nförslaget till förändring av F3-anslaget på remiss?</pre><pre>1992/93:166 av Barbro Westerholm (fp) till\r\nsocialministern om fosterbarns separation från\r\nfamiljehem:</pre><pre>Barn som under lång tid vistas i ett familjehem får\r\nofta en stark anknytning till sina fosterföräldrar.\r\nBarn som är placerade i familjehem har ofta\r\ntragiska separationer bakom sig och nya\r\nseparationer ökar deras otrygghet ytterligare.</pre><pre>Enligt uppgifter jag fått del av så händer det att\r\nfosterföräldrar fråntas sitt fosterbarn som vistats\r\nmånga år hos dem för att återförenas med den\r\nbiologiska modern. Detta trots att barnet inte\r\nlängre har någon reell knytning till sitt biologiska\r\nursprung. Det kan då innebära katastrof för dessa\r\nbarn.</pre><pre>Med anledning av det ovan anförda vill jag ställa\r\nföljande fråga:</pre><pre>Avser statsrådet att ta initiativ för att separationer\r\nmellan fosterbarn och familjehem skall undvikas\r\nom det finns en stark knytning dem emellan och\r\nbarnet vistats i familjehemmet under lång tid?</pre><pre>1992/93:167 av Ulla Orring (fp) till socialministern\r\nom hemtjänstpersonalens kunskaper i psykiatri:</pre><pre>En av förutsättningarna för att människor med\r\npsykiska problem skall kunna erbjudas en bra\r\ntillvaro ute i samhället är att hemtjänstens\r\nvårdbiträden känner sig trygga i sitt arbete med\r\nvårdtagare som har psykiska besvär. PRI har\r\nnyligen gjort en undersökning om detta. Av\r\nundersökningen framgår att ca 70 % av de\r\nvårdbiträden som arbetar inom hemtjänsten med\r\nvårdtagare med psykiska problem anser sig behöva\r\nmer kunskap och information om sina vårdtagare\r\noch deras problem. Det finns således ett stort behov\r\nav utbildning och handledning bland de\r\nvårdbiträden som hjälper psykiskt störda klienter\r\ninom hemtjänsten.</pre><pre>Med anledning av det ovan anförda vill jag ställa\r\nföljande fråga:</pre><pre>Avser regeringen ta initiativ för att öka\r\nhemtjänstpersonalens kunskaper inom psykiatrin?</pre><pre>1992/93:168 av Ingela Mårtensson (fp) till\r\nstatsministern om lokaliseringen av Nordiska\r\nrådets sekretariat:</pre><pre>De nordiska statsministrarna diskuterade det\r\nnordiska samarbetet på möte på Bornholm den 17\r\naugusti i år. Mötet resulterade i en gemensam\r\ndeklaration i syfte att stärka samarbetet.</pre><pre>Bl.a. framhålls att det är naturligt att den\r\ngemensamma nordiska sekretariatsorganisationen\r\nanpassas till de förändringar som det nordiska\r\nsamarbetet står inför. Vidare poängteras att starka\r\nskäl talar för en samlokalisering av Nordiska\r\nministerrådets sekretariat i Köpenhamn och\r\nNordiska rådets presidiesekretariat i Stockholm.\r\nEn samlokalisering skulle underlätta det samarbete\r\nsom i dag sker och som fordras mellan\r\nsekretariaten.</pre><pre>Göteborg har ett mycket centralt läge i Norden och\r\nskulle därför passa utmärkt som noridsk huvudort.\r\nDet skulle också kunna vara en fördel att vid en\r\nförändring och förstärkning av det nordiska\r\nsamarbetet inte vara bunden till en parlamentsstad.\r\nDärigenom skulle organisationen kunna bli mindre\r\nbunden till traditionella parlamentariska former\r\noch få ny vitalitet.</pre><pre>Med anledning av det ovan anförda vill jag ställa\r\nföljande fråga:</pre><pre>Är statsministern beredd att i de kommande\r\növerläggningarna föreslå Göteborg som lämplig ort\r\natt förlägga den nya samlokaliserade\r\nadministrationen för Nordiska rådet?</pre><pre>1992/93:169 av Ingela Mårtensson (fp) till\r\nstatsrådet Alf Svensson om bistånd till Indonesien:</pre><pre>Den 12 november förra året dödades minst 200\r\npersoner när indonesisk militär attackerade ett\r\nfredligt sorgetåg i Dili, Östtimor. Det var en\r\nmassaker som upprörde en hel värld. Trots det har\r\nknappast våldet mot den timoresiska befolkningen\r\nupphört -- snarare tvärtom. Inför årsdagen har\r\nvåldet och brotten mot de mänskliga rättigheterna\r\nökat. Sverige deltar sedan juli 1992 i det nya\r\nbiståndskonsortiet CGI (Consultative Group on\r\nIndonesia) genom Nordiska Investeringsbanken.\r\nTidigare deltog Sverige som observatör i IGGI\r\n(Inter Governmental Group on Indonesia). Denna\r\ngrupp upplöstes i våras av Indonesien. Bakgrunden\r\nvar missnöje med de krav på efterlevnad av\r\nmänskliga rättigheter som restes av Nederländerna,\r\nvilka innehade presidentskapet i IGGI.</pre><pre>Enligt Jakarta Post (92 07 18) har Nordiska\r\nInvesteringsbanken förbundit sig att ge Indonesien\r\n55 miljoner dollar i bistånd. I biståndsbudgeten\r\nsom riksdagen antog för 1992/93 betonade\r\nbiståndsministern några speciella kriterier för det\r\nsvenska biståndet. Exempelvis krävs av våra\r\nbiståndsländer att de skall visa respekt för\r\nmänskliga rättigheter och sträva mot demokrati.</pre><pre>Med anledning av det ovan anförda vill jag ställa\r\nföljande fråga:</pre><pre>Avser biståndsministern att verka för att Nordiska\r\nInvesteringsbanken ställer krav på Indonesiens\r\nrespekt för mänskliga rättigheter för att bistånd\r\nskall ges?</pre><pre>1992/93:170 av Bertil Måbrink (v) till\r\nutrikesministern om domen mot militären och\r\ndemonstranter i Indonesien:</pre><pre>Den 12 november 1991 utförde den indonesiska\r\nockupationsarmén en blodig massaker på fredliga\r\ndemonstranter i huvudstaden Dili på Östtimor.</pre><pre>En undersökningskommission tillsattes av\r\nIndonesien. Resultatet av denna kommissions\r\narbete blev ett antal fällande domar mot militärer\r\nmen också mot civila demonstranter. Det\r\nanmärkningsvärda är att de som kallblodigt\r\nmördade civila människor fick mycket låga straff,\r\nmedan flera demonstranter dömdes till långvariga\r\nfängelsestraff. Uppenbarligen hanterar den\r\nindonesiska regimen sina egna militärer milt,\r\nmedan den tillgriper brutala metoder för att\r\nundertrycka all opposition.</pre><pre>Min fråga till utrikesministern är:</pre><pre>Avser utrikesministern att ta några initiativ med\r\nanledning av det inträffade?</pre><pre>1992/93:171 av Berndt Ekholm (s) till statsrådet Alf\r\nSvensson om assyriernas situation i Mellanöstern:</pre><pre>Assyriernas situation i Mellanöstern är mycket\r\nsvår, särskilt i Turkiet. Under 1970- och 80-talen har\r\ntiotusentals tvingats att fly bara i detta område.\r\nDen folkspillra på några tusen kristna, som nu finns\r\nkvar på gränsen till Syrien och Irak kommer i kläm\r\ni konflikter mellan turkar och kurder.</pre><pre>Deras hårda livsvillkor i kurddominerade områden\r\nhar fått anmärkningsvärt liten uppmärksamhet i\r\nväst och här i Sverige. Den turkiska\r\nassimileringspolitiken har varit hård i alla år.\r\nDiskriminering, förföljelser och t.o.m. mord\r\nförekommer kontinuerligt.</pre><pre>Nu måste också assyriernas/syrianernas situation få\r\nrättmätig uppmärksamhet. Förföljelser och mord\r\nmåste upphöra och mänskliga rättigheter\r\nåterupprättas också för denna etniska minoritet.\r\nTurkiet måste garantera folkgruppen säkerhet och\r\nstoppa såväl turkiska som kurdiska övergrepp.</pre><pre>Min fråga till statsrådet:</pre><pre>Avser regeringen ta några initiativ för att påtala\r\nförföljelserna och övergreppen mot assyrierna?</pre><pre></pre><pre>9 §  Kammaren åtskildes kl. 11.15.</pre><pre>Förhandlingarna leddes</pre><pre>av tredje vice talmannen från sammanträdets\r\nbörjan t.o.m. 4 § anf. 11 (delvis) och</pre><pre>av andre vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}