{"dokumentstatus":{"dokument":{"hangar_id":"2438978","dok_id":"GE0991","rm":"1990/91","beteckning":"91","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"91","slutnummer":"0","datum":"1991-04-10 00:00:00","systemdatum":"2010-02-17 00:00:00","publicerad":"1991-04-10 00:00:00","titel":"Riksdagens snabbprotokoll 1990/91:91 Onsdagen den 10 april","subtitel":null,"status":null,"htmlformat":null,"relaterat_id":null,"source":"webbnav","sourceid":"{1F57EC9F-A40B-4E2A-9B76-1534F7CB1C97}","dokument_url_text":"http://data.riksdagen.se/dokument/GE0991/text","dokument_url_html":"http://data.riksdagen.se/dokument/GE0991","dokumentstatus_url_xml":"http://data.riksdagen.se/dokumentstatus/GE0991","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:91</div>\r\n<div class=\"sidhuvud_datum\">Onsdagen den 10 april</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 § Anmälan om kompletteringsval till\r\nutrikesutskottet och utbildningsutskottet</pre><pre>Talmannen meddelade att socialdemokratiska\r\nriksdagsgruppen hade anmält Olavi Viitanen som\r\nsuppleant i utrikes- och utbildningsutskottet under\r\nMargareta Israelssons ledighet.</pre><pre>Talmannen förklarade utsedd till</pre><pre>suppleant i utrikesutskottet</pre><pre>Olavi Viitanen (s)</pre><pre>suppleant i utbildningsutskottet</pre><pre>Olavi Viitanen (s)</pre><pre>2 § Hänvisning av ärenden till utskott</pre><pre>Föredrogs och hänvisades</pre><pre>Proposition</pre><pre>1990/91:169 till försvarsutskottet</pre><pre>Motionerna</pre><pre>1990/91:Kr21--Kr23 till kulturutskottet</pre><pre>1990/91:A33--A39 till arbetsmarknadsutskottet</pre><pre>1990/91:Ju36 till justitieutskottet</pre><pre>1990/91:N94 och N95 till näringsutskottet</pre><pre>1990/91:Fi34 och Fi35 till finansutskottet</pre><pre>1990/91:Sf43 och Sf44 till socialförsäkringsutskottet</pre><pre>1990/91:So58 till socialutskottet</pre><pre>1990/91:Sk57 till skatteutskottet</pre><pre>1990/91:K45 till konstitutionsutskottet</pre><pre>3 § Förnyad bordläggning</pre><pre>Föredrogs men bordlades åter</pre><pre>Lagutskottets betänkanden 1990/91:LU18--LU24</pre><pre>Försvarsutskottets betänkande 1990/91:FöU7</pre><pre>Bostadsutskottets betänkande 1990/91:BoU12</pre><pre>4 § Beslut rörande utskottsbetänkanden som\r\nslutdebatterats den 28 mars</pre><pre>Företogs till avgörande trafikutskottets\r\nbetänkanden 1990/91:TU20 och TU18 samt\r\nkonstitutionsutskottets betänkande 1990/91:KU23\r\n(beträffande debatten i dessa ärenden, se prot. 88).</pre><pre>Trafikutskottets betänkande TU20</pre><pre>Mom. 1 (inrättande av luftfartsinspektionen som\r\nen särskild myndighet)</pre><pre>Utskottets hemställan bifölls med 163 röster mot\r\n140 för reservation 1 av Birger Rosqvist m.fl. 2\r\nledamöter avstod från att rösta.</pre><pre>Mom. 2 (LFVs myndighetsuppgifter av trafikal\r\nkaraktär samt rörelsedrivande och kommersiella\r\ndelar).</pre><pre>Utskottets hemställan bifölls med 173 röster mot\r\n131 för reservation 2 av Kenth Skårvik m.fl.</pre><pre>Mom. 3 (inriktning mot minskning av luftfarten)</pre><pre>Utskottets hemställan bifölls med 273 röster mot\r\n32 för reservation 3 av Viola Claesson och Roy\r\nOttosson.</pre><pre>Mom. 11 (uttalande mot utbyggnad av flygplatser)</pre><pre>Utskottets hemställan -- som ställdes mot\r\nreservation 4 av Viola Claesson och Roy\r\nOttosson -- bifölls med acklamation.</pre><pre>Mom. 12 (anläggande av en tredje landningsbana\r\npå Arlanda)</pre><pre>Utskottets hemställan bifölls med 273 röster mot\r\n32 för reservation 5 av Viola Claesson och Roy\r\nOttosson.</pre><pre>Mom. 13 (frågan om två flygplatser i\r\nStockholmsregionen)</pre><pre>Utskottets hemställan bifölls med 204 röster mot\r\n95 för reservation 7 av Kenth Skårvik m.fl. 5\r\nledamöter avstod från att rösta.</pre><pre>Mom. 18 (finansiering genom ett\r\nfinansieringsbolag och på den öppna\r\nlånemarknaden)</pre><pre>Utskottets hemställan -- som ställdes mot\r\nreservation 9 av Kenth Skårvik m.fl. -- bifölls med\r\nacklamation.</pre><pre>Mom. 20 (medel till bidrag till kommunala\r\nflygplatser m.fl.)</pre><pre>Utskottets hemställan -- som ställdes mot\r\nreservation 10 av Viola Claesson och Roy\r\nOttosson -- bifölls med acklamation.</pre><pre>Mom. 22 (bidrag till flyg i Sveg, Jokkmokk och\r\nTornedalen)</pre><pre>Utskottets hemställan -- som ställdes mot\r\nmotionerna T237 av Rune Berglund m.fl. och T709\r\nav Stina Eliasson i motsvarande delar -- bifölls med\r\nacklamation.</pre><pre>Mom. 24 (ersättning för särskilda rabatter vid\r\nflygtrafik på Gotland)</pre><pre>Utskottets hemställan bifölls med 251 röster mot\r\n53 för reservation 11 av Elving Andersson m.fl. 1\r\nledamot avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Trafikutskottets betänkande TU18</pre><pre>Mom. 1 (utvecklad trafikplanering)</pre><pre>Utskottets hemställan -- som ställdes mot\r\nreservation 1 av Viola Claesson och Roy\r\nOttosson -- bifölls med acklamation.</pre><pre>Övriga moment</pre><pre>Utskottets hemställan bifölls.</pre><pre>Konstitutionsutskottets betänkande KU23</pre><pre>Utskottets hemställan -- som ställdes mot\r\nreservationen av Hans Leghammar -- bifölls med\r\nacklamation.</pre><pre>5 § Ingripanden mot unga</pre><pre>Föredrogs</pre><pre>justitieutskottets betänkande</pre><pre>1990/91:JuU19 Ingripanden mot unga (prop.\r\n1990/91:86).</pre><pre>Anf. 1 JERRY MARTINGER (m):</pre><pre>Herr talman! Tidningen Arbetet innehöll den 24\r\nnovember förra året en artikel med rubriken Dom\r\nskulle låst in min son när han var 13 år. Artikeln\r\nrefererade en mors synpunkter på myndigheternas\r\nagerande i samband med att hennes son begått\r\nbrott. Modern var bitter över att myndigheterna\r\ninte haft laglig möjlighet att reagera på sonens\r\nbrottslighet i ett tidigare skede. Hon ansåg t.o.m.\r\natt sonen borde ha satts i häkte redan när han var\r\n13 år.</pre><pre>Jag citerar ur artikeln: ''Värsting eller ej. För första\r\ngången hamnade 18-årige Glenn i häkte. -- De\r\nskulle låst in honom när han var 13, säger hans egen\r\nmamma. Mamman står i snålblåsten och huttrar\r\nutanför tingshuset i Hässleholm. Det är paus i en\r\nfyra dagar lång rättegång. Sonen är en av åtta\r\nåtalade ynglingar som sammanlagt gjort sig\r\nskyldiga till ett 50-tal olika brott. Nu väntar han på\r\ndomen. -- Felet tycker jag är att polisen aldrig fick\r\nlov att ge mig hjälp när Glenn skulle fattat vad han\r\ngav sig in på, säger mamman och torkar bort en\r\ntår. -- De skulle ha satt honom i häkte ett par dar\r\nnär han var 13 år. Då hade han fattat!''</pre><pre>Det här låter hårt för att komma från en mor.\r\nSamtidigt är det ingen tvekan om att det var så hon\r\nkände. Det är inte heller av någon annan orsak än\r\nomtanke som hon reagerar på det här sättet även\r\nom hon går väldigt långt. Hon menar ju att man\r\nkunde ha stoppat sonens utveckling mot ytterligare\r\nkriminalitet om man bara ingripit i tid.</pre><pre>Den här mamman är inte den enda som reagerat så\r\nhär. I åtskilliga andra sammanhang har det varit\r\nsamma tongångar: Varför görs ingenting innan det\r\när för sent?</pre><pre>Å andra sidan hör man ibland uttalanden om att det\r\n''hör till'' att unga människor begår brott och att\r\ndetta inte är särskilt oroande, eftersom de unga i\r\nallmänhet blir lugnare när de blir äldre.</pre><pre>Det finns de som hävdar att ungdomsbrottsligheten\r\nhar minskat under de senaste 10--15 åren och att\r\nden kvarvarande delen av denna typ av brottslighet\r\ni själva verket är ett slags sundhetstecken, eftersom\r\ndet är genom ungdomens brott mot regler och\r\nnormer som samhället utvecklas.</pre><pre>Man kan naturligtvis ha olika uppfattningar om hur\r\nsamhällsutvecklingen bör ske. Men en sak vill jag\r\nbestämt slå fast. Varje försök att bagatellisera\r\nungdomsbrottsligheten är ett försök att försvara\r\nregeringens misslyckade kriminalpolitik, vilket\r\nbara kan slå tillbaka mot samhället självt, mot\r\nmedborgarna och mot de ungdomar som vi har\r\nskyldighet att skydda.</pre><pre>De som bagatelliserar ungdomsbrottsligheten\r\ngrundar sig ofta på den officiella statistiken över\r\nungdomar som misstänkts eller lagförts för brott.\r\nJag vill emellertid hävda att det inte går att uttala\r\nsig om den faktiska ungdomsbrottsligheten enbart\r\nmot bakgrund av denna statistik.</pre><pre>Det är visserligen på det sättet att statistiken ger vid\r\nhanden att ungdomsbrottsligheten i Sverige ökade\r\nmest under 1950- och 1960-talen och att siffrorna\r\nplanade ut under 1970-talet. Men detta torde bero\r\npå andra faktorer än att ungdomsbrottsligheten\r\nrent faktiskt minskat. Det handlar ju också i stor\r\nutsträckning om hur denna beräknas. Jag vill i det\r\nsammanhanget nämna följande.</pre><pre>Under 1987 minskade andelen ungdomar i åldern\r\n15--19 år av samtliga misstänkta personer mycket\r\nkraftigt. Men detta berodde inte på någon\r\nminskning av brottsligheten som sådan.\r\nAnledningen var i stället att man vid den\r\ntidpunkten gjorde en omläggning av de statistiska\r\nrutinerna. År 1987 började man nämligen redovisa\r\nmisstänkta personer efter den ålder de uppnår\r\nunder året då de registreras och inte som tidigare\r\nden ålder den misstänkte hade då han begick\r\nbrottet.</pre><pre>Det som talar för att ungdomsbrottsligheten har\r\nökat under de senaste åren är följande.</pre><pre>För det första har brottsligheten sträckt sig allt\r\nlängre ned i åldrarna. Sådant som 16-åringar gjorde\r\nför 25 år sedan görs i dag av 13-åringar -- inte för\r\natt dagens 13-åringar i och för sig skulle vara mer\r\nbrottsbenägna än de som var 13 år i mitten av 1960-\r\ntalet, utan helt enkelt därför att dagens ungdom i\r\nde flesta avseenden är mer företagsam än\r\ngårdagens ungdom. Eftersom det inte finns någon\r\nfullständig registrering av 13-åringars brottslighet --\r\npolisen får ju inte registrera ungdomar som begått\r\nbrott före 15 års ålder -- ger inte dagens\r\nbrottsstatistik en riktig bild av verkligheten.\r\nUngdomsbrottsligheten är alltså sannolikt mer\r\nutbredd än vad statistiken visar.</pre><pre>För det andra har brottsligheten som helhet ökat\r\nkraftigt under de senaste åren. Om detta inte också\r\nskulle ha inneburit en ökning av brottsligheten\r\nbland ungdomar i de lägre tonåren skulle vi ha fått\r\nett helt nytt kriminologiskt fenomen, nämligen att\r\nhuvuddelen av brottslingarna numera skulle inleda\r\nsin brottsliga bana i äldre år, alltså i de övre tonåren\r\noch därefter. Man behöver emellertid bara sätta sig\r\nsom åhörare i en svensk rättssal för att förstå att så\r\ninte är fallet. När personalia genomgås för en\r\nperson som är åtalad för första gången visar det sig\r\nallt som oftast att det inte är vederbörandes första\r\nbrott som är uppe till prövning utan bara det\r\nsenaste i en lång rad brott som inletts redan i de\r\nlägre tonåren.</pre><pre>För det tredje har nedrustningen av den svenska\r\npolisen under 1980-talet lett till att en mängd brott\r\ninte kunnat utredas. Många gånger har detta gällt\r\njust ungdomsbrott. Skälet är att denna typ av\r\nbrottslighet ofta begås i stora gäng eller i vart fall är\r\nså sammanflätad att ett enda ungdomsmål inte\r\nsällan kan innefatta upp till 50--60 misstänkta\r\npersoner. Det säger sig självt att detta leder till\r\nstora utredningsproblem. Ofta har man försökt lösa\r\ndessa genom att avsluta utredningarna i ett så tidigt\r\nskede att de inte sväller ut alltför mycket. I sin tur\r\nhar detta lett till att en mängd brott förblivit\r\noutredda. Många ungdomar har därigenom också\r\nundgått att bli föremål för utredning.</pre><pre>Det har skett samtidigt som polisen i och för sig\r\nprioriterat ungdomsbrotten. Prioriteringarna\r\ninnehåller ju inte några föreskrifter om när man\r\nskall avsluta en utredning, bara att ungdomsmålen\r\nskall handläggas framför vissa andra mål. Men\r\npolisens bristande resurser har alltså i praktiken\r\ntvingat fram dessa begränsningar.</pre><pre>Allmänt sett kan man konstatera att\r\nungdomsmålens karaktär förändrats under de\r\nsenaste åren. Framför allt gäller detta\r\nmisshandelsbrott. Cynism och brutalitet framträder\r\nnumera i ökad omfattning. Knivar och andra farliga\r\nvapen kommer ofta till användning. Man nöjer sig\r\ninte längre med att slå omkull sitt offer, utan man\r\nställer sig nu också och sparkar offret i ansiktet och\r\npå kroppen. När vissa djur slåss och det ena djuret\r\nger upp, så lägger det sig ned och blottar halsen för\r\natt visa sin underkastelse. Det vinnande djuret gör\r\ndå inte något mer. Människan har alltså på den här\r\npunkten börjat visa sämre stil än djuren.</pre><pre>Herr talman! Utskottsmajoriteten har ställt sig\r\nbakom de lagändringar som föreslås i proposition\r\n1990/91:86, men har samtidigt avvisat flera\r\nmotionsförslag med hänvisning till den s.k.\r\nungdomsbrottskommitténs arbete. Det är\r\nemellertid inte sannolikt att denna kommitté\r\nkommer att lägga fram något slutförslag förrän\r\nhösten 1992. Ytterligare minst ett år kommer\r\ndessutom säkert att förflyta innan förslaget kan\r\nmynna ut i en proposition -- om det nu blir någon\r\nsådan över huvud taget. Vi är då framme vid hösten\r\n1993 eller våren 1994.</pre><pre>Eftersom det gäller en så viktig fråga som\r\nungdomsbrottsligheten vore det oklokt att vänta så\r\nlänge innan ytterligare åtgärder vidtas.</pre><pre>Det är högst angeläget att inte förlora någon tid i\r\nkampen mot ungdomsbrottsligheten. Det är ju\r\ndagens ungdomsbrottslingar som kommer att bli\r\nmorgondagens vanebrottslingar. En del frågor på\r\ndet här området bör därför handläggas med största\r\nskyndsamhet.</pre><pre>Inte minst gäller detta frågan om registrering av\r\nungdomar under 15 år som begått brott. I flera\r\nolika sammanhang, bl.a. från polishåll, har en\r\nmöjlighet till sådan registrering bedömts som\r\nytterst värdefull. Lagens goda syfte, att bl.a.\r\nförhindra upprepad brottslighet, förfelas genom att\r\ningen registrering får förekomma hos polisen. När\r\nen person under 15 år återkommer för nya brott,\r\nsaknas ju för närvarande uppgifter om hans tidigare\r\nbrott, brottskamrater, förhörsledare, föräldrar,\r\nkontaktmän etc. Detta försvårar polisens arbete\r\noch minskar effektiviteten. Riksdagen borde därför\r\nställa sig bakom inhämtande och registrering av den\r\nhär typen av uppgifter beträffande ungdomar under\r\n15 år.</pre><pre>Om polisen ges tillstånd att registrera\r\nlagöverträdare som är under 15 år, blir det också\r\nmöjligt att upprätta en fullständig statistik över\r\nbrott som begåtts av minderåriga ungdomar. I dag\r\nhar vi inte någon sådan statistik, vilket naturligtvis\r\när en stor nackdel när man diskuterar vilka åtgärder\r\nsom skall vidtas mot ungdomsbrottsligheten. Om\r\nman inte känner till omfattningen av\r\nbrottsligheten, är det naturligtvis svårt att vidta\r\nrätta åtgärder.</pre><pre>Förslaget om registrering hos polisen av\r\nlagöverträdare under 15 år ger upphov till frågan\r\nhuruvida man inte också bör ge föräldrar möjlighet\r\natt ''registrera'' vad deras barn och ungdomar haft\r\nför sig. Våldskommissionen har föreslagit att det i\r\nlagen skall införas en bestämmelse av innebörd att\r\npolisen alltid skall meddela föräldrar till ungdomar\r\nunder 18 år om sådana missförhållanden som\r\npolisen iakttar i sin verksamhet men som i och för\r\nsig inte är av den karaktären att ett ingripande är\r\nmotiverat. Detta är enligt moderat mening ett bra\r\nförslag. Genom en sådan underrättelseskyldighet\r\nges ju den unges föräldrar möjlighet att på sitt sätt\r\n''registrera'' vad deras barn och ungdomar haft för\r\nsig. Alternativet är ju att föräldrarna inte får någon\r\nunderrättelse alls och därmed inte heller vet något\r\nom sina barns förehavanden.</pre><pre>Justitieministern säger i den tidigare nämnda\r\npropositionen att det enligt gällande rätt inte finns\r\nnågot hinder för polisen att underrätta föräldrar om\r\nde iakttagelser som gjorts i polisverksamheten och\r\natt någon särskild lagreglering därför inte är\r\nnödvändig. Dett är i och för sig riktigt. Men för att\r\ndet här skall fungera tror jag nog ändå att man bör\r\nskriva in en sådan här skyldighet i lagen.\r\nVåldskommissionens förslag i denna del bör därför\r\ngenomföras.</pre><pre>Herr talman! Familjen har en avgörande roll när\r\ndet gäller att förhindra att unga människor begår\r\nbrott. Familjens betydelse för tryggheten och den\r\npersonliga utvecklingen från barn till vuxen är\r\ngrundläggande.</pre><pre>Föräldrarna måste alltid ha huvudansvaret för att\r\nbarn och ungdomar skall lära sig att visa respekt för\r\nandra människor. Att barnen får handlingsmönster\r\noch lär sig att ta ansvar för sig själva och sina\r\nmedmänniskor är bästa vägen att förebygga\r\nbrottslighet.</pre><pre>Familjens ställning måste således stärkas och\r\nföräldrarna ges vidgade möjligheter att själva\r\nbestämma över sina villkor. Föräldrarna måste ta\r\nett ökat ansvar för barnens utveckling och ges\r\nbättre möjligheter att svara upp mot detta ansvar.</pre><pre>Möjligheterna att välja om en eller om båda\r\nföräldrarna skall yrkesarbeta är därvid av stor\r\nbetydelse. I detta sammanhang bör observeras bl.a.\r\nde möjligheter som införandet av vårdnadsbidrag\r\ninnebär. Minst lika viktig är möjligheten att välja\r\nskola och boendeform. Även skattesystemets\r\nutformning är av betydelse. Också här måste\r\nförändringar företas i det rådande systemet i syfte\r\natt öka familjens valfrihet. Föräldrarna måste i\r\nstörre utsträckning än vad som sker i dag betraktas\r\nsom en resurs i det brottsförebyggande arbetet. En\r\ntrygg barndom är den bästa garantin mot att\r\nmänniskor skall hamna i missbruk, kriminalitet\r\neller annan social misär. Föräldrarna utgör en kraft\r\ni det godas tjänst som ingen offentlig sektor\r\nnågonsin kan ersätta.</pre><pre>När det gäller handläggningen av ungdomsmål\r\nutgör de långa handläggningstiderna ett särskilt\r\nproblem. Det föreskrivs i lagen att domstolen skall\r\nbehandla brottmål med unga lagöverträdare inom\r\n14 dagar från det att åtal väckts. Däremot finns det\r\ningen tidsgräns som avser själva\r\nförundersökningen. Då gäller endast ett allmänt\r\nkrav på att utredningen skall bedrivas skyndsamt.\r\nDet innebär att en polisutredning kan pågå under\r\nlång tid, samtidigt som många unga hinner fastna i\r\nkriminalitet. Detta är otillfredsställande.</pre><pre>Det är inte ovanligt att det dröjer upp till ett halvår\r\ninnan polisen hinner utreda brott av en ung\r\nmänniska och åklagare tar ställning i åtalsfrågan.</pre><pre>Eftersom det är särskilt viktigt med snabba\r\nreaktioner när det gäller unga människor, bör det\r\ninföras en tidsgräns även beträffande\r\nförundersökningen i ungdomsmål. Målsättningen\r\nbör vara att undersökningen skall vara avslutad\r\ninom en månad från brottet om gärningsmannen är\r\nunder 21 år. Naturligtvis måste undantag kunna\r\ngöras vid särskilt omfattande utredningar, t.ex. i\r\nfråga om brott där stora gäng är inblandade.</pre><pre>En annan åtgärd som kan vidtas för att få en\r\nsnabbare reaktion mot ungdomsbrotten är\r\ninförandet av jourdomstolar, till en början på\r\nförsök. Sådana domstolar skulle beträffande vissa\r\ntyper av brott kunna innebära att reaktionen följde\r\npraktiskt taget i direkt anslutning till brottet.\r\nJourdomstolar skulle lätt kunna utvecklas ur den\r\nbasorganisation som tillskapats i syfte att under\r\njourtid handlägga häktningsfrågor.</pre><pre>Men om det skall vara någon mening med\r\njourdomstolarna, måste den dom som avkunnas\r\ndär också snabbt kunna effektueras. Detta\r\naktualiserar frågan om en ny påföljd för ungdomar.</pre><pre>De s.k. § 12-hemmen är ju inte någon påföljd i\r\negentlig mening. § 12-hemmen är sociala\r\ninrättningar där den unge t.o.m. skrivs ut om han\r\när svårhanterlig. Detta har för övrigt satts i system\r\nav många ungdomar som omedelbart efter\r\ninskrivningen börjat missköta sig på sådant sätt att\r\nde blivit utskrivna.</pre><pre>Om en ung människa placerats på en institution\r\nskall denna vistelse självfallet inte avbrytas bara\r\ndärför att den unge fortsätter att begå brott, t.ex.\r\nhotar personal eller slår sönder inredning på\r\ninstitutionen. Tvärtom visar ju sådana handlingar\r\natt behovet av institutionsplacering är väl\r\nmotiverad.</pre><pre>Enligt moderat uppfattning bör det endast finnas\r\ntre typer av påföljder: böter, villkorligt fängelse och\r\nfängelse.</pre><pre>För ungdomar som dömts av domstol bör dock en\r\nsärlösning införas. Dessa ungdomar bör tas om\r\nhand på särskilda institutioner som drivs av\r\nkriminalvårdsstyrelsen.</pre><pre>Varken våldskommissionen eller de som\r\nmotionerat i den här frågan har föreslagit någon\r\nsärskild benämning på denna typ av institutioner.\r\nTills vidare har de fått heta ''särskilda\r\nungdomshem''. Själv skulle jag kunna tänka mig att\r\nkalla dessa institutioner för ungdomsvårdsfängelse.\r\nDetta namn skulle vara ett uttryck för att\r\nifrågavarande institutioner, i likhet med andra\r\npåföljder, skall vara förenade med ett visst mått av\r\nobehag, samtidigt som de skall innehålla ett\r\nvårdmoment.</pre><pre>Vård är ju annars något som enligt moderat mening\r\nbör utmönstras ur påföljdssystemet, eftersom det\r\ninte är någon naturlig reaktion på brott; vård bör\r\nges till människor som är i behov av det oberoende\r\nav om de begått brott eller ej. Men eftersom unga\r\nmänniskor fortfarande befinner sig i utveckling,\r\nmåste de trots allt behandlas med varsamhet.</pre><pre>Kombinationen av jourdomstolar och en ny påföljd\r\nför unga lagöverträdare skulle ge möjlighet till\r\nsnabba omhändertaganden av ungdomar som\r\nbegått allvarliga brott. Några särskilda\r\nungdomshäkten, som ibland lanserats i den\r\nkriminalpolitiska debatten, skulle därmed inte\r\nbehövas.</pre><pre>När det slutligen gäller personer under 21 år finns\r\ndet i dag vissa restriktioner mot att döma till\r\nfängelse. För brott som någon begått innan han fyllt\r\n18 år får rätten döma till fängelse endast om det\r\nföreligger särskilda skäl. För brott som någon\r\nbegått efter det att han fyllt 18 år men innan han\r\nfyllt 21 år får rätten döma till fängelse endast om det\r\nmed hänsyn till gärningens straffvärde eller annars\r\nfinns särskilda skäl för det.</pre><pre>Det är befogat med inskränkningar då det är fråga\r\nom att döma personer under 18 år till fängelse. Men\r\ndet saknas anledning att ha denna begränsning för\r\n18--21-åringar. Här bör man kunna säga att den\r\nsom är 18 år och myndig bör svara för sina\r\nhandlingar fullt ut. Det finns ju dessutom alltid en\r\nmöjlighet till straffnedsättning för personer under\r\n21 år genom bestämmelsen i 29 kap. 7 §\r\nbrottsbalken.</pre><pre>Jag stöder reservationerna 2, 3, 7, 8, 12, 13, 18 och\r\n20, men yrkar av voteringspraktiska skäl bifall\r\nendast till reservationerna 2 och 3.</pre><pre></pre><pre>Anf. 2 LARS SUNDIN (fp):</pre><pre>Herr talman! Det är naturligtvis en självklarhet,\r\noch borde inte behövas sägas, att brottsligheten\r\nhela tiden måste bekämpas. Särskilt viktigt är det\r\natt vi på alla sätt försöker förhindra att ungdomar\r\nutvecklar ett kriminellt beteende som senare är\r\nmycket svårt att bryta. Men om ungdomar ändå\r\nbegår brott måste samhällets reaktioner vara\r\nsnabbare än de är i dag. Reaktionerna på ett brott\r\nmåste vara omedelbara, konsekventa och\r\nändamålsenliga. Det är givet att goda förebilder\r\noch normbildning i hem och skola är till för att\r\nförhindra ungdomsbrottslighet. Det kan inte nog\r\nbetonas att föräldrarna har det huvudsakliga\r\nansvaret för sina ungdomars utveckling.</pre><pre>Herr talman! Vi har alla sett statistiska uppgifter\r\nom ungdomsbrottslighetens utveckling. Experter\r\nav alla de slag har yttrat sig över hur siffrorna skall\r\ntolkas. Har ungdomsbrottsligheten ökat? Har den\r\nminskat? Oavsett om brottsligheten har ökat eller\r\nej kan vi i folkpartiet liberalerna inte acceptera att\r\nungdomsbrottligheten är så hög som den är. Vi kan\r\ninte acceptera att människor tvingas stanna\r\ninomhus i rädsla för att bli nedslagna. Det är ett\r\nnederlag för rättssamhället.</pre><pre>Sent omsider har regeringen tillsatt en utredning\r\nför att utreda hur samhället bäst skall reagera när\r\nungdomar har begått brott. Nu är det så bråttom att\r\nutredningens förslag inte inväntas, utan regeringen\r\nvill i den proposition som vi nu behandlar gå ännu\r\nsnabbare fram. Polis och socialtjänst begär och har\r\nsagt att det saknas författningsstöd för en del\r\nnödvändiga åtgärder. Naturligtvis har vi inget att\r\ninvända mot detta sätt att gå snabbare fram. Vi vill\r\ngå ändå snabbare fram och inte invänta\r\nutredningen på en rad punkter.  Tvärtom har vi\r\nlänge önskat sådana åtgärder. I den del\r\nreservationer som är fogade till dagens betänkande\r\nvill vi gå ännu snabbare fram, samtidigt som vi vill\r\nunderstryka föräldraansvaret.</pre><pre>Låt mig dröja vid några reservationer. I t.ex.\r\nreservation 8 önskar vi en registrering av unga som\r\nbegått brott. Utan tillgång till tillförlitlig kunskap\r\nsom en sådan statistik skulle kunna ge kan inte\r\nsamhället reagera på ett riktigt sätt.</pre><pre>I reservation 10 vill vi att föräldrarna eller andra\r\nvårdnadshavare till unga under 18 år skall ha\r\nnärvaroplikt vid huvudförhandling mot deras barn.</pre><pre>I reservation 11 menar vi att inrättandet av\r\nungdomsrotlar hos polis och åklagare skulle\r\nmedföra snabbare och effektivare\r\nförundersökningar i ungdomsmålen.</pre><pre>Vi hävdar i reservation 13 att jourdomstolar bör\r\ninrättas för unga, åtminstone på försök.\r\nBakgrunden är naturligtvis just att samhället\r\nsnabbt och tydligt skall reagera när en ung\r\nmänniska begått brott.</pre><pre>Vi tror också på att det går att hos en ung person\r\nskapa en medvetenhet, förståelse, för vad han -- det\r\när oftast en han -- ställt till med för brottsoffret. Det\r\nkan ha en brottsavhållande effekt på många unga\r\nlagöverträdare om en sådan konfrontation ordnas.\r\nDet är innebörden i reservation 16.</pre><pre>Herr talman! Vi i folkpartiet liberalerna står\r\nnaturligtvis bakom alla de åtta reservationer som vi\r\navgivit till utskottet i detta betänkande. Men jag\r\nnöjer mig med att yrka bifall till reservation 13 om\r\njourdomstolar.</pre><pre>Anf. 3 KJELL ERICSSON (c):</pre><pre>Herr talman! Det här är ett viktigt betänkande som\r\ntar upp väsentliga åtgärder för att komma till rätta\r\nmed en del av de ungdomsproblem som vi har i vårt\r\nsamhälle. Det är flera bra förslag som tas upp i\r\nbetänkandet, och det är bra att behandlingen av\r\nfrågorna snabbas upp. I anledning av den här\r\npropositionen har det även väckts en lång rad\r\nmotioner där det också finns många viktiga\r\nsynpunkter och förslag. Vi vill i dessa motioner gå\r\nännu snabbare och mer konsekvent fram än vad\r\nregeringen föreslår.</pre><pre>Vid förra årets debatt om ungdomsvåldet citerade\r\njag ur kvällspressen. Där stod det att egentligen\r\ngick det snett när de gamla satkärringarna i\r\nkvarteret försvann. De stod där på andra våningen\r\noch skrek: Sluta upp nu ungar, annars skall ni få\r\nmed mig att göra.</pre><pre>Detta uppfattades kanske i många fall negativt,\r\nmen i egentligen var det positivt. För dessa tanter\r\nbrydde sig om, och det är någonting som långt ifrån\r\nalla gör i dag. De var tydliga och stod för vad de\r\nsade, och de råkade heller aldrig ut för att bli\r\nnedslagna.</pre><pre>Tyvärr har likgiltigheten brett ut sig på ett allvarligt\r\nsätt i dag. Vi har nog med oss själva och bryr oss\r\nlitet om andra.</pre><pre>Därför skulle vi egentligen behöva få tillbaka de\r\ngamla ''satkärringarna''. Men vi skulle också\r\nbehöva få tillbaka tanten med saften och bullarna.\r\nVi behöver alltså både en fast hand och ett varmt\r\nhjärta. Vi behöver fasta spelregler i vårt samhälle\r\ndär vi gör helt klart vad som gäller.</pre><pre>Under lång tid har vi gradvis tvingats acceptera en\r\nhögre toleransnivå när det gäller brottsligheten.\r\nUngdomar som kommit på sned här i livet har\r\nalltför lätt fått åtalseftergift. Det hade kanske räckt\r\nmed ett samtal på socialbyrån för att utreda det\r\nhela. Detta har gjort att det har inte kommit en klar\r\nmarkering från samhällets sida. Det måste dras upp\r\nklara rågångar, och det måste ske en reaktion från\r\nsamhällets sida när brott har begåtts.</pre><pre>Det måste ske en snabb reaktion när någon har\r\nbegått brott. Detta är inte minst viktigt när det\r\ngäller ungdomar. Om sanktionerna uteblir så\r\nförloras också respekten för de lagar vi har i vårt\r\nrättssamhälle.</pre><pre>Det här betänkandet tar således upp en rad viktiga\r\nförslag på åtgärder. Det hade dock funnits\r\nytterligare åtgärder som borde ha genomförts och\r\nsom borde ha varit med i betänkandet. Därför finns\r\ndet en rad reservationer som bl.a. centern står\r\nbakom. Jag skall kommentera några av den.</pre><pre>I reservation 3 betonas familjens\r\nbrottsförebyggande betydelse. Familjen är den\r\ngrundläggande byggstenen i vårt samhälle.\r\nFamiljen är också av största betydelse för att\r\nförhindra unga från att begå brott. Föräldrarna bär\r\nhuvudansvaret för att barn och ungdomar lär sig\r\nkänna respekt för andra människors liv och\r\negendom. Att ge barnen en uppfostran så att de lär\r\nsig att ta ansvar för sig själva och sina\r\nmedmänniskor, är bästa sättet att förebygga brott.\r\nVi bör därför stärka familjernas ställning så att de\r\nsjälva får större möjlighet att bestämma över sina\r\nvillkor. Det gäller t.ex. möjligheten att välja om en\r\neller båda föräldrarna skall förvärvsarbeta. Här\r\nanser vi att ett inrättande av vårdnadsbidrag klart\r\nskulle underlätta detta val.</pre><pre>Även möjligheten att välja skola och boendeform\r\noch skattesystemets utformning är av betydelse.\r\nDärför vill vi ha förändringar i det rådande\r\nsystemet så att familjens valfrihet ökar. Föräldrarna\r\nmåste i mycket högre grad än vad som i dag är fallet\r\nbetraktas som en resurs i det brottsförebyggande\r\narbetet. Kraftfulla insatser måste därför göras i\r\ndessa avseenden.</pre><pre>Det är viktigt att barn får en trygg uppväxttid.\r\nDetta är kanske det viktigaste för att barn skall\r\navhålla sig från att begå brott i framtiden.</pre><pre>I reservation 6 berörs ungdomars alkoholmissbruk.\r\nJag tror att det är viktigt att vi visar var gränserna\r\ngår. Just när det gäller alkoholens betydelse för\r\nvåldsbrottslighet bland ungdomar har ju detta även\r\nberörts av våldskommissionens betänkande.\r\nKommissionen har bl.a. föreslagit att berusade\r\npersoner som uppträder störande skall bötfällas.</pre><pre>Jag tycker därför att, som vi föreslagit i vår\r\nreservation, polisen skall ges ökade möjligheter att\r\nomhänderta berusade personer. Det hade också\r\nvarit önskvärt att kunna ge polisen bättre\r\nmöjligheter att kunna utreda varifrån ungdomar\r\nunder 20 år fått fatt i alkohol.</pre><pre>I reservation 7 tycker vi att det vore värdefullt att\r\nkunna föra statistik över brott som begås av unga.\r\nVi har ju tidigare i denna kammare betonat vikten\r\nav att ha tillgång till tillförlitlig information om\r\nbrott som begåtts av unga under 15 år. Det är också\r\nkriminalpolitiskt mycket väsentligt att ha tillgång\r\ntill dessa uppgifter om man skall företa\r\nförebyggande insatser. Därför anser vi att\r\nungdomsbrottskommittén bör behandla denna\r\nfråga med förtur.</pre><pre>Jag vill även något beröra reservation 10 som\r\nbehandlar föräldras närvaro vid\r\ndomstolsförhandling. Vi anser från reservanternas\r\nsida att det är viktigt att föräldrar är närvarande när\r\nunga lagöverträdare ställs inför domstol. Det är\r\ninte endast för att ge den unge stöd som föräldrarna\r\när med, utan också för att informera sig om den\r\npåföljd som den unge får.</pre><pre>Vi anser därför att föräldrar eller andra\r\nvårdnadshavare skall åläggas närvaroplikt vid\r\nhuvudförhandling mot deras barn. Skyldigheten\r\nhärvidlag skulle bli densamma som t.ex. vid\r\ninställelse för vittnen. Är det så att barnet skulle ta\r\nskada kan man givetvis göra undantag från denna\r\nregel. I övrigt är det viktigt att föräldrarna\r\nunderrättas när deras barn har begått brott så att de\r\nvet vad som händer. Jag vet att polisen i många fall\r\ninformerar och underrättar föräldrar. Men det är\r\ninte alla gånger som det sker. Det borde vara något\r\nsom gäller hela tiden.</pre><pre>Reservation 11 tar upp behovet av ungdomsrotlar\r\nhos polisen. Som flera talare tidigare har sagt är det\r\nviktigt att det sker en snabb reaktion när brott har\r\nbegåtts. Därför anser vi det vara viktigt att man gör\r\nsådana organisatoriska lösningar som\r\nungdomsrotlar hos polis och åklagare. På så vis kan\r\nman få en effektivare handläggning av ärenden som\r\nberör unga, samtidigt som de poliser och åklagare\r\nsom arbetar med dessa frågor har ett särskilt\r\nintresse för ungdomar.</pre><pre>Att det är viktigt med skyndsamhet har jag tidigare\r\nframfört. Vi vill därför införa en tidsgräns när\r\nförundersökningen skall vara avklarad. Vi vill\r\nockså att ungdomsbrottskommittén skall behandla\r\ndenna fråga med förtur.</pre><pre>I reservation 13 tar vi upp frågan om jourdomstolar.\r\nDet är också där viktigt med en snabb\r\nhandläggning. Det är viktigt att det så snart som\r\nmöjligt sker en snabb lagföring av unga som begått\r\nbrott. Vi tror därför att det vore riktigt att på försök\r\ninföra jourdomstolar för unga. På så sätt skulle\r\nsjälva domstolsförfarandet påskyndas och den unge\r\nskulle få en mycket snabb reaktion på sin\r\nbrottslighet.</pre><pre>Det finns också här en klar möjlighet att utveckla\r\njourdomstolar ur den organisation som nu finns,\r\nt.ex. när det gäller att handlägga\r\nhäktningsärenden. Där borde regeringen snarast\r\nkunna lägga fram ett förslag inför riksdagen.</pre><pre>I reservationerna 15 och 16 berörs skadelindrande\r\narbete och konfrontation. Vi har ju i dag\r\nbestämmelser för skadelindrande arbete, men\r\ntyvärr så fungerar dessa i praktiken inte speciellt\r\nbra. Enligt BRÅs utvärdering framgår att dessa\r\nbestämmelser bara till vissa delar slagit igenom.</pre><pre>Det behövs därför åtgärder för att få en\r\neffektivisering av reglerna. Det bör införas en\r\nreglering eller en rutin som följer upp detta. Det är\r\nockså en fråga som ungdomsbrottskommittén bör se\r\npå.</pre><pre>För att visa unga som begått brott vilka\r\nkonsekvenser deras brottslighet får för den\r\ndrabbade, anser vi att konfrontation är en bra\r\nåtgärd. Det gäller då inte bara ekonomiska\r\nkonsekvenser, utan även den otrygghet som den\r\ndrabbade känner.</pre><pre>Med hjälp av en konfrontation mellan den unge och\r\nden drabbade kan man skapa en medvetenhet om\r\noch förståelse för vad brottsligheten innebär för\r\nden som drabbas. En sådan åtgärd kan få en klart\r\nbrottsavhållande effekt på många unga\r\nlagöverträdare. Konfrontationen kan också i\r\nförekommande fall följas av någon form av\r\ngottgörelse där den unge gör rätt för sig.</pre><pre>Konfrontationen skall självfallet endast få äga rum\r\nom brottsoffret så önskar. Vi anser därför att\r\nförsöksverksamheten med konfrontation snarast\r\nbör utökas i en sådan omfattning att BRÅ kan\r\nutvärdera verksamheten.</pre><pre>Slutligen, herr talman, vill jag understryka att det\r\när viktigt att vi i likhet med vad våldskommissionen\r\nföreslagit kan inrätta en ordning med särskilda\r\nungdomshem.</pre><pre>Jag står självfallet bakom alla de reservationer som\r\ncentern finns med i i detta betänkande, men jag\r\nnöjer mig dock med att yrka bifall till\r\nreservationerna 3 och 13.</pre><pre>Anf. 4 BERITH ERIKSSON (v):</pre><pre>Herr talman! Av ett flertal olika anledningar\r\nförvaras människor i polisarrester och allmänna\r\nhäkten. Unga och gamla människor, kvinnor och\r\nmän, friska och sjuka -- med andra ord ett mycket\r\nblandat klientel.</pre><pre>Av dem som förvaras i polisarrester och häkten, är\r\nbarn och ungdomar en kategori som av olika skäl\r\ninte borde förekomma där.</pre><pre>I dagens betänkande, Ingripande mot unga,\r\nframläggs förslag om ändring i polislagens 12 § och\r\n16 § och förslag till en ny paragraf i lagen om\r\nsärskilda bestämmelser om unga lagöverträdare.\r\nFörslagen innebär visserligen förbättringar vad\r\ngäller möjligheten att barnet efter vistelsen i arrest\r\nomhändertas av vårdnadshavare eller\r\nsocialtjänsteman. Men fortfarande gäller att barnet\r\nkan placeras i häkte eller i polisarrest. Därför har\r\nvänsterpartiet yrkat avslag på propositionen i\r\nreservation 1 till betänkandet.</pre><pre>De nu föreslagna ändringarna gäller om barnet har\r\nomhändertagits under 13 § polislagen, som handlar\r\nom störande av den allmänna ordningen eller för att\r\nförhindra att ett brott begås, och tillägg i lagen om\r\nunga lagöverträdare.</pre><pre>Jag vill, herr talman, räkna upp ett antal andra\r\nlagrum, där barn kan tas i förvar i polisarrester och\r\nallmänna häkten. Det kan ske enligt\r\nrättegångsbalken 23 kap. 8--9 §§, 24 kap. och 25\r\nkap. 9 §, lagen om omhändertagande av berusade\r\n7 § tredje stycket, lagen om vård av unga 6, 7 och\r\n18 §§, lagen om vård av missbrukare 4 och 13 §§,\r\nutlänningslagen och utlänningsförordningen enligt\r\ntre olika lagrum samt vid väntetid för transporter,\r\nexempelvis till behandlingshem. De nu uppräknade\r\nlagrummen är minst 15 stycken förutom dem som\r\nbehandlas i det här betänkandet.</pre><pre>Frihetsberövande vid misstanke om brott kan\r\nanvändas i lika stor utsträckning mot unga som mot\r\nvuxna lagöverträdare, med vissa begränsningar när\r\ndet gäller straffomyndiga. I fråga om det\r\ntidsobegränsade tvångsmedlet häktning beror\r\nlängden av förvaring för personer under 18 år på\r\neventuella åtgärder inom socialtjänsten.</pre><pre>1985 anhölls 1 100 personer som var under 18 år.\r\nDet var 5 % av samtliga anhållna, och av dessa var\r\n100 stycken 15 år. Av dem som häktades var 200\r\nunder 18 år.</pre><pre>Transporter inom kriminal-, mental- och\r\nsocialvården inklusive polistransporter samordnas\r\ngenom kriminalvårdens transportorganisation.\r\nEventuella väntetider tillbringas i polisarrester eller\r\nhäkten. Det gäller även barn och ungdomar. Någon\r\noffentlig statistik förekommer inte när det gäller\r\ntransportverksamheten.</pre><pre>Tillfälligt omhändertagande, tagande i förvar,\r\nomedelbart omhändertagande samt placering i\r\npolisarrest eller häkte i samband med transport\r\nförbjuder således inte ingripande mot barn och\r\nungdomar. Tvärtom kan vissa av dessa\r\nfrihetsberövanden endast användas för kategorin\r\nbarn och ungdom.</pre><pre>Vänsterpartiet har en reservation i detta\r\nbetänkande där vi kräver att de lagrum som tillåter\r\natt barn tas i förvar i polisarrester och häkten\r\ngranskas och samordnas med de internationella\r\nåtaganden som Sverige har gjort i olika\r\nkonventioner. Som exempel vill jag nämna\r\nBarnkonventionen, artikel 40 punkt 3, som säger\r\natt konventionsstaten skall söka främja införandet\r\nav lagar och förfaranden samt upprättandet av\r\nmyndigheter och institutioner som är speciellt\r\nanpassade för barn som misstänks eller åtalas för\r\neller befinns skyldiga att ha begått brott.\r\nPolisarrester och häkten kan knappast anses vara\r\nspeciellt anpassade för barn.</pre><pre>I artikel 25 talas om att konventionsstaten erkänner\r\natt ett barn som har omhändertagits av berörda\r\nmyndigheter för omvårdnad, skydd eller\r\nbehandling har rätt till regelbunden översyn av\r\nbehandlingen och alla omständigheter rörande\r\nbarnets omhändertagande. Enligt den artikeln bör\r\nman kanske pröva företeelsen att placera ett barn i\r\nhäkte i väntan på transport till behandlingshem.</pre><pre>Vidare bör enligt Europarådets rekommendationer\r\nhäktning tillgripas endast för ''äldre'' ungdomar,\r\nmisstänkta för mycket allvarliga brott. Sociala\r\nmyndigheter bör även i dessa fall alltid först\r\nkonsulteras för alternativa åtgärder.</pre><pre>I Beijing Rules sägs att den unge skall få den\r\nsärskilda tillsyn som han/hon har rätt till. Och då\r\navses vård, skydd och nödvändig individuell\r\nassistens. Vilken sorts stöd den unge skall få avgörs\r\nav hans behov -- kön, typ av missbruk, eventuell\r\npsykisk sjukdom eller chock i samband med\r\nfrihetsberövandet.</pre><pre>En person under 21 år skall inte förvaras så att han\r\nutsätts för olämpligt inflytande av annan häktad.\r\nDet problemet anser man sig ha löst i Sverige\r\ngenom att man placerar endast en person i varje\r\ncell. Enligt Beijing Rules kan en sådan isolering\r\nendast motiveras av antingen fysiska eller psykiska\r\nskäl hos den unge själv, inte användas som\r\npåtvingad isolering av andra skäl.</pre><pre>Jag tycker att vi måste sluta med att se ungdomar\r\nsom ett problem, att även samhället ser ungdomar\r\nsom problem. Brottsbenägna ungdomar har oftast\r\nsetts just som problem under hela sin uppväxttid.\r\nVi vill i reservation 14 att ungdomsbrottskommittén\r\nskall få i uppdrag att titta över de lagrum som redan\r\nfinns när det gäller att kunna ta ungdomar i\r\nfängsligt förvar i polisarrester och allmänna häkten.</pre><pre>Herr talman! Jag yrkar därmed bifall till\r\nreservationerna nr 1 och 14.</pre><pre>Anf. 5 KRISTER SKÅNBERG (mp):</pre><pre>Herr talman! Jag måste börja mitt anförande med\r\natt säga att moderaternas talesman i dag, Jerry\r\nMartinger, har varit väldigt tydlig. Det är hårda\r\nbud, sade Moses. Brott och vård hör inte ihop.\r\nSällan har jag offentligt så naket och öppet hört\r\nvedergällningen predikas. Med unga människor\r\nsom är under utveckling kan Jerry Martinger trots\r\nallt visa begränsat medlidande.</pre><pre>Visst, herr talman, är det risk för att motsättningar\r\noch klyftor i samhället växer med en sådan brutal\r\npolitik. I miljöpartiet tror vi i stället på mer\r\nförebyggande verksamhet. Det behövs ökade\r\ninsatser av de sociala myndigheterna. De måste få\r\nmöjlighet att ingripa tidigt, när de första tecknen på\r\nallvarliga problem dyker upp.</pre><pre>Vi är eniga, tror jag, alla här i debatten i dag om\r\natt ingripandena ofta kommer för sent, att den unge\r\nredan har hunnit fastna i ett mönster som hon eller\r\nhan måste få hjälp att bryta. Ofta visar sig de här\r\ntecknen väldigt väldigt tidigt. Efteråt -- det har\r\nockså påpekats i debatten -- kan man bakåt spåra\r\natt man egentligen länge har vetat om att här är\r\nallvarliga problem, utan att man har ingripit.</pre><pre>Men det är alltså sociala insatser och inte ren\r\nvedergällning som skall sättas in. Däremot är det\r\nsäkert mycket värdefullt att unga brottslingar får\r\nhjälpa till att mildra verkningarna av sitt brott, att\r\nde får vara med och rätta till vad som har blivit fel\r\ngenom brottet, att de får hjälpa dem som har\r\ndrabbats av brottet. Därmed hjälper de också sig\r\nsjälva till en bättre insikt om att de har handlat fel,\r\natt det som skett inte bör upprepas.</pre><pre>Därför tror vi på konfrontation och medling, som\r\nhar prövats och nu är under utredning. Det är\r\nviktigt att man i Sverige också prövar förfarandet\r\nmed kontrakt så tidigt som möjligt. Det finns ju\r\npositiva danska erfarenheter.</pre><pre>Det är viktigt att utredningarna inte tar alltför lång\r\ntid så att praktiska verksamheterna fördröjs. Jag\r\ntror att vi över huvud taget har mycket att lära av\r\nvåra grannländer. Danskarna är mycket snabbare\r\npå att pröva saker. Här i Sverige har man alltför stor\r\nbenägenhet att utreda för länge, innan man vågar\r\npröva en sak.</pre><pre>Herr talman! Jag ställer mig bakom reservation 4,\r\ndär man vill ha en utredning om förebyggande\r\nverksamhet.</pre><pre>I miljöpartiet anser vi att ungdomar under 18 år inte\r\nskall få dömas till fängelse och att det skall krävas\r\nsynnerliga skäl för att döma ungdomar mellan 18\r\noch 21 år till fängelse. För ungdomar blir fängelset\r\nofta en skola för fortsatt brottslighet. Att sätta så\r\nunga människor i fängelse kan alltså snarare öka\r\nrisken för fortsatt brottslighet än minska den.\r\nSamhället har inte råd att låta unga människor\r\nförstöra sina liv och möjligheter samt hota andra\r\nmänniskors frid, säkerhet och egendom på det\r\nsättet.</pre><pre>Jag ställer mig bakom reservationerna 19 och 20 i\r\nbetänkandet men vill av voteringstekniska skäl inte\r\nyrka bifall till dem.</pre><pre>Anf. 6 JERRY MARTINGER (m) replik:</pre><pre>Herr talman! Krister Skånberg påstår att vi\r\nmoderater förespråkar något slags vedergällning.\r\nDet är ett oriktigt påstående. Krister Skånberg\r\nmåste lära sig att skilja på begreppen.</pre><pre>Vad moderata samlingspartiet säger i sitt\r\nkriminalpolitiska program är att lagens främsta\r\nsyfte skall vara att avhålla människor från att begå\r\nbrott. Det är inte någon vedergällningsideologi.\r\nMöjligen skulle man kunna kalla den en\r\navskräckningsideologi.</pre><pre>Anf. 7 KRISTER SKÅNBERG (mp) replik:</pre><pre>Herr talman! Jag vill hoppas att många människor\r\nhade hört den här debatten och hoppas att många\r\nfår tillfälle att läsa protokollet. Om man då läser\r\ninnantill tror jag det framgår klart vad Jerry\r\nMartinger syftar till.</pre><pre>Men vi är helt ense om att det på alla sätt gäller att\r\nförebrygga brott och att få unga människor att\r\navhålla sig från brottslighet. Men att det skall ske\r\npå det sätt och med de metoder som Jerry\r\nMartinger har gett en rad exempel på anser inte\r\nmiljöpartiet de gröna.</pre><pre>Anf. 8 JERRY MARTINGER (m) replik:</pre><pre>Herr talman! Jag förstår att Krister Skånberg i\r\negenskap av miljöpartiets talesman i den här frågan\r\nkan ha ett visst behov av att ta avstånd från vad han\r\nser som omänskliga metoder i kriminalpolitiken,\r\nmed hänsyn till vad vissa företrädare för\r\nmiljöpartiet har föreslagit på det här området.</pre><pre>I övrigt kan jag säga att jag är helt överens med\r\nKrister Skånberg i det avseendet att jag också\r\nhoppas att många människor får tillfälle att läsa\r\nprotokollet från den här debatten.</pre><pre>Anf. 9 BIRTHE SÖRESTEDT (s):</pre><pre>Herr talman! Vi ser alla allvarligt på\r\nungdomsbrottsligheten. I centrum har under senare\r\når stått de åtgärder som har vidtagits med anledning\r\nav att unga begår brott.</pre><pre>Men när jag nu hör Jerry Martinger presentera\r\nsin syn på ungdomarna och de åtgärder som skall\r\nvidtas för att stödja dem, då blir jag rädd. Jag blir\r\nrädd för att moderaternas avskräckningsideologi\r\nskrämmer mer än gör nytta för våra ungdomar.</pre><pre>Som så ofta i debatten lyfter Jerry Martinger fram\r\nbara det som går snett. I själva verket finns det på\r\nmånga orter i landet väl fungerande metoder och\r\nformer för ett effektivt brottsförebyggande arbete\r\nbland ungdomar. Det är ett arbete som präglas av\r\nengagemang samt samverkan mellan myndigheter\r\noch frivilliga krafter. Det är ett arbete som ger ett\r\nvälbehövligt stöd till de ungdomar som tidigare har\r\nsvikits av vuxenvärlden.</pre><pre>Det behövs ett stöd till nytänkande och information\r\nom framgångsrika metoder. Medel för detta ställs\r\ntill förfogande på civildepartementet för stöd till\r\nutsatta ungdomar och utvecklande av nya former av\r\nförebyggande åtgärder.</pre><pre>I fråga om unga är det ovärderligt med goda\r\nförebyggande åtgärder. Ju längre man kan komma\r\nmed det förebyggande arbetet, desto mindre måste\r\nman ägna sig åt vad som måste göras när brott har\r\nblivit begångna.</pre><pre>Det är för oss alla angeläget att barn och unga\r\nväxer upp under trygga och goda förhållanden.\r\nSkolan, socialtjänsten och andra myndigheter\r\nmåste samarbeta med hemmen och sörja för att de\r\nunga som riskerar att utvecklas ogynnsamt får det\r\nstöd som de behöver. Barn och unga som har gjort\r\nsig skyldiga till brott tillhör ofta den grupp som har\r\nett särskilt behov av stöd eller hjälp.</pre><pre>Eftersom det är rättsväsendet som svarar för\r\nreaktionerna när det gäller de unga\r\nlagöverträdarna, finns det ett särskilt behov av\r\nsamordning med socialtjänsten, som står för stöd\r\noch hjälp. De problem och brister i hanteringen av\r\nungdomsbrottsligheten som har framkommit har\r\nresulterat i att en parlamentarisk utredning tillsatts.</pre><pre>Denna ungdomsbrottsutredning har fått i uppdrag\r\natt genomföra en samlad utvärdering av\r\nsocialtjänstreformens betydelse för behandlingen\r\nav unga lagöverträdare och att i samband med detta\r\nmera förutsättningslöst överväga i vilka former och\r\npå vilket sätt det allmänna bör ingripa när unga\r\nbegår brott. Huvuduppgiften skall vara att\r\nundersöka om den nuvarande fördelningen av\r\nuppgifter mellan socialtjänsten och rättsväsendet är\r\nväl avvägd när det gäller unga lagöverträdare och\r\nom samordningen mellan myndigheterna kan\r\nförbättras.</pre><pre>Genom den lagstiftning som trädde i kraft i juli\r\n1988 förbättrades möjligheterna att ingripa snabbt\r\noch effektivt mot de unga lagöverträdarna.\r\nSamtidigt påbörjades en försöksverksamhet med\r\nenklare och smidigare samarbetsformer mellan\r\nmyndigheterna när det gäller ungdomsärenden.\r\nBRÅ har gjort en utvärdering, och denna kommer\r\näven att omfattas av ungdomsbrottskommitténs\r\narbete.</pre><pre>Vi måste vara tydliga och markera vad som är\r\nrätt och fel, tillåtet och otillåtet, samt ställa krav.\r\nDet är helt oacceptabelt att unga kan ''straffa ut sig''\r\noch ställa sig utanför samhället och att samhället på\r\ndetta sätt visar att man har gett upp tron på de\r\nunga. Så får det naturligtvis inte vara, utan\r\nsamhället måste ta på sig ett ansvar.</pre><pre>Herr talman! Det får inte vara så att ungdomar\r\nlämnas vind för våg. Behovet av en lagändring som\r\ninnebär att även ungdomar upp till 18 år skall\r\nkunna hållas kvar hos polisen har påpekats av såväl\r\npolis som socialtjänst. Syftet är att förhindra att\r\nungdomar som befinner sig i skadliga miljöer eller\r\nhar betett sig på ett sådant sätt att de grips eller blir\r\nomhändertagna av polis kommer tillbaka till\r\nsamma skadliga miljö eller fortsatt brottslig\r\nverksamhet så snart de lämnar polisstationen. Ett\r\nsådant beteende är förkastligt både för dem själva\r\noch för andra. Polisen ges nu möjlighet att hålla\r\nkvar den unge, för att se till att han kommer hem\r\neller hämtas av föräldrarna eller någon annan\r\nvuxen.</pre><pre>I en motion med anledning av propositionen vill\r\nvänsterpartiet avslå propositionen med\r\nmotiveringen att det finns tillräckliga bestämmelser\r\nsom ger möjligheter för polisen att förvara unga i\r\npolisarrest och häkte. Utskottet hävdar att\r\nregleringen är nödvändig, om syftet att kunna\r\növerlämna den unge till föräldrarna eller annan\r\nvuxen skall kunna uppnås. När det gäller\r\nförvaringen av unga uttalas det i propositionen att\r\nungdomarna inte skall förvaras i arrest utan i\r\nförhörsrum, under bevakning av polis eller annan\r\nlämplig tjänsteman. Den unges bästa skall vara\r\nvägledande.</pre><pre>Moderaterna vill införa i polislagen att polis alltid\r\nskall meddela föräldrar till ungdomar under 18 år\r\nom missförhållanden. Utskottet gör samma\r\nbedömning som justitieministern, att det enligt\r\ngällande rätt inte finns något hinder för detta.</pre><pre>Herr talman! Justitieutskottets betänkande\r\nbehandlar också en rad andra frågor som rör unga\r\nlagöverträdare. Flertalet av reservationerna berör\r\ndessa.</pre><pre>Eftersom den tidigare nämnda kommitten,\r\nungdomsbrottskommitten, har till uppgift att\r\nbehandla dessa frågor tänker jag inte nu beröra de\r\nenskilda förslagen i reservationerna. Debatten om\r\ndetta bör tas vid ett senare tillfälle.</pre><pre>I kommittén är de olika partierna företrädda, och de\r\nuppfattningar som reservanterna för fram finns det\r\nmöjlighet att hävda i utredningsarbetet.</pre><pre>Jag anser det vore olyckligt att föregripa\r\nkommitténs arbete. Det vore också olyckligt att ge\r\npekpinnar och beställningar, som finns uttalat i\r\nflera reservationer, och på detta sätt förhindra ett\r\növergripande utredningsarbete, som kommer att ge\r\nen samlad analys av problem och lösningar samt\r\nförslag till åtgärder för unga lagöverträdare.</pre><pre>Utskottet har vid flera tillfällen behandlat frågan\r\nom fängelse som påföljd för unga lagöverträdare. I\r\nreservationer krävs ett förbud mot fängelsestraff\r\nför unga. Moderaterna vill dessutom ta bort\r\nsärregleringen när det gäller åldersgruppen 18--21\r\når. Den skall alltså kunna dömas till fängelse som\r\növriga. Utskottet vill nu som tidigare understryka\r\nuppfattningen att unga inte skall sättas i fängelse\r\nutan att detta bör ses som en sista utväg. Denna\r\nfråga uppmärksammas såväl i påföljdsutredningen\r\nsom av ungdomsbrottskommittén, vilket är en\r\nanledning att inte nu ta ytterligare initiativ i frågan.</pre><pre>Herr talman! Med hänvisning till det anförda yrkar\r\njag bifall till justitieutskottets hemställan och avslag\r\npå reservationerna.</pre><pre>Anf. 10 JERRY MARTINGER (m):</pre><pre>Herr talman! Det är riktigt Birthe Sörestedt att vi\r\nmoderater har en helt annan syn på kriminalpolitik\r\nän ni socialdemokrater. Men man kan ju fråga sig\r\nvad den socialdemokratiska politiken har lett till.</pre><pre>Samtidigt som regeringspartiets företrädare, bl.a.\r\nBirthe Sörestedt, år efter år stått här i talarstolen\r\noch protesterat mot moderat och borgerlig\r\nkriminalpolitik, har brottsutvecklingen gått alltmer\r\nsnett. Det anmäls numera över 1,2 miljoner brott --\r\noch de brotten begås under en lagstiftning som är i\r\nhuvudsak socialdemokratisk.</pre><pre>Birthe Sörestedt verkar vara förfärligt rädd för vad\r\nhon anser att föregripa ungdomsbrotttskommitténs\r\narbete. Denna rädsla tycks bl.a. gälla det förslag\r\nsom finns om att kunna registrera ungdomar som\r\nhar begått brott när de har varit under 15 år. Jag vill\r\ndå tala om för Birthe Sörestedt att det inte alls är\r\nnågon märklig nymodighet som vi har kastat in i\r\ndebatten när vi föreslår en registrering av\r\nlagöverträdare under 15 år, så den här frågan skulle\r\ninte alls behöva långdras på det sätt som Birthe\r\nSörestedt tydligen förespråkar.</pre><pre>Bakgrunden är i korthet följande. Alla åtgärder\r\nsom polismyndigheterna vidtar som rör enskilda\r\ndokumenteras på något sätt. För straffmyndiga\r\npersoner som är misstänkta för brott upprättas\r\npersonblad enligt vissa regler. Den s.k.\r\npersonbladsrutinen är anpassad till automatisk\r\ndatabehandling och ingår som en del i\r\nrättsväsendets informationssystem. Genom\r\npersonbladssystemet tillförs rättsväsendets\r\ninformationssystem en rad uppgifter, t.ex. sådana\r\nsom underlättar och effektiviserar polisarbetet.\r\nBl.a. kan statistik över uppklarade brott och\r\nmisstänkta för brott tas fram maskinellt.</pre><pre>Före 1977 gick åldersgränsen för att upprätta\r\npersonblad vid elva års ålder. Därefter satte man\r\ngränsen till straffmyndighetsåldern, dvs. 15 år. Det\r\när bl.a. detta som har fått till följd att polisen\r\nnumera inte registrerar ungdomar under 15 år.</pre><pre>Detta är alltså ingenting nytt. Elva år hade man\r\nsom gräns på 70-talet -- jag vill understryka detta.</pre><pre></pre><pre>Anf. 11 LARS SUNDIN (fp):</pre><pre>Herr talman! Alla de åtta reservationer som vi i\r\nfolkpartiet liberalerna har fogat till det här\r\nbetänkandet har socialdemokraterna och Birthe\r\nSörestedt avspisat med hänvisning till att utredning\r\npågår. Men brottsligheten bland en del unga är nu\r\nså hög och för samhället så besvärande att vi inte\r\nvill vänta på vad den utredningen kommer att\r\nföreslå. Så har också regeringen resonerat, när den\r\nlade fram den proposition som vi nu behandlar --\r\nsom Birthe Sörestedt säger, på önskan av polis och\r\nsocialtjänst. Varför inte tillägga att det är också på\r\nönskan av den borgerliga oppositionen? Vi har ju\r\nlänge önskat dessa förändringar.</pre><pre>Regeringen ansåg alltså att det var nödvändigt att\r\npå ett snabbare sätt än genom kommitténs arbete\r\ngenomföra en del förändringar. Vi vill gå vidare på\r\nden vägen och införa en del ytterligare förändringar\r\nutan att invänta kommitténs arbete. Det gäller\r\nregistrering av unga som begått brott, det gäller\r\nföräldranärvaro vid domstolsförhandling, det gäller\r\njourdomstolar, det gäller konfrontation och det\r\ngäller ungdomskontrakt. Det är detta som är\r\nskillnaden mellan er socialdemokrater och oss i\r\noppositionen.</pre><pre>Birthe Sörestedt, vi är ju i andra sammanhang med\r\nrätta stolta över det nordiska samarbetet. Varför\r\ninte utveckla detta också på det här området, hur\r\nman bekämpar brottslighet bland unga?\r\nKonfrontation har man tillämpat i Norge och\r\nungdomskontrakt i Danmark. Varför vänta? Varför\r\ninte tillämpa dessa norska och danska\r\nerfarenheter? Jag är övertygad om att det blir med\r\nkonfrontationen och med ungdomskontrakten som\r\ndet har blivit med samhällstjänsten: Till slut får ni\r\nändå gå med på det!</pre><pre>Anf. 12 BERITH ERIKSSON (v):</pre><pre>Herr talman! Birthe Sörestedt nämnde mildare\r\nbehandling för barn i häkten och polisarrester. Men\r\ndet spelar alltså ingen roll under vilket lagrum som\r\nde har tagits in, utan det är själva inlåsningen i den\r\nmiljön som lämnar negativa spår. I praktiken\r\nförekommer när det gäller barn, och i viss mån\r\nungdomar, att celldörren spärras i ett läge så att den\r\nkan öppnas några centimeter. Då anser man att\r\nman har tillgodosett restriktionen beträffande\r\ninlåsning.</pre><pre>Behandlingsmässigt innebär förvar av barn och\r\nungdomar i häkten och polisarrester att en person\r\nsom är misstänkt eller dömd för brott kan\r\nbehandlas på samma sätt som en person som\r\nomhändertagits på grund av berusning eller en ung\r\nperson som påträffats i skadlig miljö. Enligt de\r\nförordningar som finns -- även de eventuella\r\nrestriktionerna när det gäller ungdomar --\r\ngaranterar dessa begränsningar inte någon\r\ndifferentierad behandling. I stället möjliggör de att\r\nolika personer behandlas på samma sätt,\r\noberoende av anledningen till att man har tagit\r\nbarnet i förvar.</pre><pre>Jag vill också säga till Jerry Martinger att den där\r\navskräckningsideologin påminner mig om och ger\r\nmig anledning att jämföra med husagan, där\r\nhusfadern hade rätt att misshandla både frun och\r\nbarnen i avskräckande syfte. Moderaternas och\r\nJerry Martingers recept för att komma till rätta med\r\nungdomsbrottsligheten tycker jag ligger på ungefär\r\nsamma nivå.</pre><pre>Anf. 13 JERRY MARTINGER (m) replik:</pre><pre>Herr talman! Jag begriper inte alls Berith\r\nErikssons jämförelse med husagan. Hon kan\r\ntydligen inte heller skilja på begreppen. Husagan\r\nvar ju ett typiskt uttryck för vedergällning och inte\r\nför det som vi har förespråkat, nämligen\r\navskräckning. Tycker inte Berith Eriksson alls att\r\nlagens syfte skall vara att försöka avhålla\r\nmänniskor från att begå brott?</pre><pre>Anf. 14 BERITH ERIKSSON (v) replik:</pre><pre>Herr talman! Jerry Martinger sade att lagens syfte\r\när att avskräcka från brott, men han sade också att\r\ndenna avskräckning skall vara verkligt obehaglig\r\noch att barn- och ungdomar som begår brott skall\r\nsvara för sina handlingar fullt ut. Men alla\r\ntillgängliga undersökningar om barn- och\r\nungdomar som begår brott visar oftast att de blivit\r\nsvikna under hela sin uppväxttid. De har blivit\r\nvanvårdade, misshandlade samt även råkat ut för\r\nsexuella övergrepp. Jag tycker inte att det kan vara\r\nrätt att ytterligare använda den medicin som Jerry\r\nMartinger och moderaterna har rekommenderat.</pre><pre>Anf. 15 JERRY MARTINGER (m) replik:</pre><pre>Herr talman! Antingen hör inte Berith Eriksson\r\nvad jag säger eller också vill hon inte höra. Jag har\r\nbl.a. sagt att behandlingen av unga människor som\r\nhar begått brott skall förenas med ett vårdmoment.\r\nUngdomar befinner sig ju i utveckling och måste\r\ndärför behandlas med särskild varsamhet.\r\nNaturligtvis backar jag inte från den framförda\r\nsynpunkten att lagen måste syfta till att försöka\r\navhålla även barn och ungdomar från att begå\r\nbrott. Annars kommer det som vi varnar för att\r\ninträffa, nämligen att dagens ungdomsbrottslingar\r\nblir morgondagens vanebrottslingar.</pre><pre>Jag frågar än en gång om inte Berith Eriksson anser\r\natt lagen skall syfta till att avhålla människor från\r\natt begå brott. Om hon inte anser det, då accepterar\r\nhon ju den tragiska utveckling som vi i så fall får.\r\nOm vi inte sätter stopp i tid kommer\r\nungdomsbrottslingarna att fortsätta på sin bana\r\nmot allt grövre brott.</pre><pre>Anf. 16 BERITH ERIKSSON (v) replik:</pre><pre>Herr talman! Jo, Jerry Martinger, jag anser att\r\nlagen skall syfta till att avhålla barn och ungdomar\r\nfrån att begå brott. Men att placera barn och\r\nungdomar i häkte, polisarrest och fängelse anser\r\njag vara ett sätt att skola in dem i en brottslig bana.\r\nBarn och ungdomar befinner sig ju i en\r\nutvecklingsfas där de söker en identitet. Om de\r\nhamnar i häkte eller polisarrest ligger det mycket\r\nnära till hands att de identifierar sig som\r\nbrottslingar. Då motverkar vi vad vi vill\r\nåstadkomma, nämligen att avhålla barn och\r\nungdomar från att begå brott.</pre><pre>Talmannen anmälde att Jerry Martinger anhållit att\r\ntill protokollet få antecknat att han inte ägde rätt till\r\nytterligare replik.</pre><pre>Anf. 17 KJELL ERICSSON (c):</pre><pre>Herr talman! Det är viktigt att poängtera att lagen\r\nskall syfta till att avhålla människor från att begå\r\nbrott. Det är också viktigt med klara rågångar\r\nmellan vad som är rätt och fel. I de fall lagen inte är\r\nklart utformad i det avseendet skall vi ändra på den.\r\nDet är bra att ungdomsbrottskommittén arbetar\r\nmed dessa frågor, men det är ett långsiktigt arbete\r\nsom tar tid.</pre><pre>Vi reservanter har föreslagit en hel rad åtgärder\r\nsom kan vidtas utan att man behöver vänta på\r\nkommitténs betänkande. Flera av oss har i dag\r\npekat på åtgärder som kan vidtas för att se till att\r\nunga människor avhåller sig från att begå brott. Det\r\ngäller att tala om för barn och ungdomar vad som\r\när rätt resp. fel. Det är ett sätt att bry sig om dem.\r\nJust de åtgärder som vi föreslår, t.ex.\r\nungdomskontrakt, medling, konfrontation,\r\njourdomstolar och skadelindrande arbete, kan ge\r\ngoda effekter. Man visar helt enkelt ungdomar vad\r\nsom är rätt resp. fel.</pre><pre>Som vanligt vill dock socialdemokraterna alltid\r\nvänta med att genomföra bra förslag. De säger ofta\r\natt de skall återkomma i frågan. Jag är övertygad\r\nom att en sådan väntan gör att det dröjer ett eller\r\nett par år innan något händer. Varför vänta på\r\nkonkreta åtgärder som kan vidtas redan i dag?</pre><pre>Herr talman! Jag yrkar bifall till föreliggande\r\nreservationer.</pre><pre>Anf. 18 KRISTER SKÅNBERG (mp):</pre><pre>Herr talman! Visst är det synd att behöva vänta\r\nmed att vidta åtgärder, något som jag också\r\nnämnde i mitt förra anförande. Vi utreder och\r\navvaktar, medan man i andra länder är mer\r\nbenägen att pröva nya metoder och lära sig av\r\nvunna erfarenheter. Om erfarenheterna av nya\r\nmetoder är goda, då skapas möjligheter att ändra\r\nbeteendet hos unga brottslingar. Det gäller dock att\r\nbörja med försök i mindre skala.</pre><pre>Någonting som vi däremot kan ta itu med direkt,\r\nsom finansministern brukar uttrycka sig, är det som\r\njag vill kalla för ovanan att bolla ärenden mellan\r\nolika myndigheter. I detta fall gäller det sociala\r\ninsatser för unga människor. Detta bollande har\r\nofta att göra med att man antingen känner att\r\nbefogenheterna är oklara, man är osäker på hur\r\nman skall förhålla sig, eller också har det\r\nekonomiska orsaker. Man vill inte gärna att den\r\negna budgeten skall drabbas. Detta bollande av\r\närenden som gäller unga människors framtid och\r\nåteranpassning till samhället är mycket skadligt.\r\nDet ökar naturligtvis risken för att deras\r\nbrottskarriär fortsätter eller att deras avvikande\r\nbeteende utvecklas. Men det ökar också riskerna\r\nför samhället att senare drabbas av effekterna av\r\ndetta avvikande beteende och denna fortsatta\r\nbrottslighet.</pre><pre>Vi skulle därför, herr talman, ha mycket att vinna\r\npå att behandlingen blev mer konsekvent och att\r\nhuvudmannaskapet blev mycket klarare.\r\nResurserna måste vara av den storleken att man\r\ninte skall behöva snegla på om man har råd att vidta\r\nåtgärder. Man skall inte tvingas bolla över ärenden\r\ntill annan instans som får ta smällen. Vi måste\r\nsåledes även i fall som rör brottslighet hantera\r\nekonomin på ett helt annat sätt än nu och se till\r\nkommande följder. Snålar man nu, så kostar det\r\nmer sedan. I dessa fall kostar det mer i form av\r\nlidande både för dem som drabbas av kommande\r\nbrott och för brottslingarna själva, som också får\r\nsina liv förstörda.</pre><pre>Anf. 19 BIRTHE SÖRESTEDT (s):</pre><pre>Herr talman! Jag är glad över att\r\nsocialdemokraterna inte har samma syn som\r\nmoderaterna på ungdomar. Det finns inget i dag\r\nsom tyder på att ungdomar är mer brottsaktiva än\r\ntidigare. Snarare är det tvärtom. Forskningen visar\r\natt ungdomsbrottsligheten har minskat. De som\r\narbetar med ungdomar i olika projekt påstår att\r\nungdomarna i dag inte är värre än tidigare i fråga\r\nom brottslighet.</pre><pre>Jerry Martingers och moderata samlingspartiets\r\nideologi går ut på att avskräcka människor från att\r\nbegå brott. Vi socialdemokrater anser att de\r\nungdomar som det har gått snett för och som har\r\nhamnat utanför samhället behöver både stöd och\r\nhjälp. Man behöver utveckla metoder, kanske\r\nokonventionella sådana, för att ge de unga en tro\r\npå samhället. Vi själva måste tro på våra ungdomar.</pre><pre>Jag vill nu vända mig till Lars Sundin, Kjell\r\nEricsson och Krister Skånberg. I reservationerna\r\nförs det fram olika förslag till åtgärder beträffande\r\nunga lagöverträdare. Eftersom vi har fått en\r\nparlamentarisk utredning som innefattar en\r\nhelhetssyn och skall göra ett övergripande arbete\r\nnär det gäller unga, tycker jag att vi bör vänta med\r\natt diskutera de enskilda förslagen. Lars Sundin,\r\njag tar inte ställning till konfrontation i dag. Det får\r\nvi göra när utredningen har lagt fram sitt\r\nbetänkande.</pre><pre>Jag vill påpeka för Berith Eriksson att det i det\r\nföreliggande förslaget klart sägs ifrån att ungdomar\r\nskall vistas i förhörsrum och inte i arrester.\r\nUngdomsbrottskommittèn kommer att ta upp\r\nfrågorna om anhållande och häktning av unga\r\nmänniskor.</pre><pre>Anf. 20 KRISTER SKÅNBERG (mp):</pre><pre>Herr talman! Det må ursäktas oss om vi är litet\r\notåliga när vi vill att en del missgrepp, oklarheter\r\noch valhänthet i hanteringen av unga skall\r\nförsvinna så snart som möjligt. Därför har Hans\r\nLeghammar i en motion begärt en utredning om\r\njust ansvarsförhållanden. Jag tror att det är viktigt\r\natt det arbetet kommer i gång som en särskild\r\ninsats. Det bör inte vara särskilt svårt att klarlägga\r\nvad som brister och vad som snabbt kan rättas till.\r\nÄven på det området kan det vid behov göras\r\nförsök. Vi tycker att det är otillfredsställande att\r\nman år efter år hänvisar till pågående utredningar.</pre><pre>Anf. 21 KJELL ERICSSON (c):</pre><pre>Herr talman! Birthe Sörestedt säger att vi skall\r\nvänta och se vad ungdomsbrottskommittén kommer\r\nfram till. Visst skall vi vänta och se vad den kommer\r\nfram till. Här i dag har vi dock lagt fram konkreta\r\nförslag som man inte behöver vänta på. Dessa\r\nförslag har prövats i andra nordiska länder och de\r\nhar fungerat bra. Då är det dumt att vänta. Det är\r\nbättre att genomföra dessa förslag på en gång.</pre><pre>Ungdomskontrakt är ett exempel. Den unge,\r\ndennes föräldrar, polisen och de sociala\r\nmyndigheterna skriver under ett kontrakt. Det\r\ninnebär att den unge skall avhålla sig från brott och\r\nförplikta sig att delta i olika aktiviteter. På det viset\r\nslipper han åtal, och han behöver inte heller\r\nkomma in i register. Det är en åtgärd som man\r\nborde kunna försöka med även i Sverige. Det har\r\nfungerat bra i Danmark.</pre><pre>Likadant är det med en rad andra saker som vi har\r\nföreslagit här. Varför skall vi vänta när vi vet att\r\ndessa förslag har fungerat bra på andra platser?\r\nVarför skulle det inte kunna fungera i Sverige? Jag\r\ntycker att det är dags att komma till beslut i dessa\r\nfrågor så att man vet vad det handlar om.</pre><pre>Anf. 22 LARS SUNDIN (fp):</pre><pre>Herr talman! Ungdomsbrottsligheten har inte\r\nökat, säger Birthe Sörestedt, och hon låter ganska\r\ntill freds med det. Poängen för oss är dock att den\r\när för hög. Huruvida den har ökat eller inte är så\r\nintressant för oss. Ungdomsbrottsligheten är kort\r\nsagt för hög, och därför måste man vidta åtgärder.</pre><pre>Det låter på Birthe Sörestedt som om det var en\r\nprincipiell skillnad mellan oss och er, så till vida att\r\nni vill invänta utredningen, vilket vi inte vill.\r\nPoängen är emellertid att regeringen inte har velat\r\ninvänta kommitténs arbete. Det har brunnit i\r\nknutarna. Man har redan nu velat vidta åtgärder\r\nsnabbare. Vi vill gå vidare på den vägen. Den\r\nprincipiella skillnaden är redan borta. Regeringen\r\nhar själv vidtagit åtgärder utan att invänta\r\nutredningens arbete. Varför kan man inte gå vidare\r\npå den vägen? Vi vet ju var det onda sitter, och vi\r\nkan åtgärda det.</pre><pre>Anf. 23 BERITH ERIKSSON (v):</pre><pre>Herr talman! Birthe Sörestedt påpekar att det står\r\natt barn under 15 år skall förvaras i ett förhörsrum.\r\nMan kan då fråga sig hur ett förhörsrum ser ut i en\r\npolisarrest eller på ett häkte. Vad är det egentligen\r\nför skillnad mellan om barnet sitter ensamt i ett\r\nförhörsrum eller i en cell?</pre><pre>När det gäller behandling är det egentligen inte\r\nfråga om att man skall göra om barnen. Vi pratar\r\nhär om att de antingen bara skall sitta i fängelse\r\neller sitta i fängelse med behandling. Det handlar i\r\nstället om att försöka ge dessa barn en möjlighet att\r\nsynas och känna att de duger. De skall kunna bli\r\nsynliga för omvärlden utan att begå brott, och de\r\nskall kunna göra en positiv insats i samhället utan\r\natt begå brott.</pre><pre>I det här arbetet anser vi i vänsterpartiet att häkten,\r\npolisarrester och fängelser inte är användbara för\r\natt få barnen på rätt köl igen.</pre><pre>I detta anförande instämde Krister Skånberg (mp).</pre><pre>Anf. 24 JERRY MARTINGER (m):</pre><pre>Herr talman! Jag missade att i tid begära replik på\r\ndet Birthe Sörestedt sade, men jag vill till Birthe\r\nSörestedt säga följande. Vi moderater tror på våra\r\nungdomar, men vi vill ge dem ett rättesnöre här i\r\nlivet. Vi vill gå in med åtgärder i tid för att de inte\r\nskall hamna i missbruk och kriminalitet senare\r\nunder uppväxtåren.</pre><pre>Vi anser att en huvudprincip i kriminalpolitiken\r\nmåste vara att det följer en reaktion från samhällets\r\nsida när en person har begått ett brott. Vi anser\r\nockså att reaktionen är särskilt viktig när det gäller\r\nungdomar. Det gäller för det första eftersom\r\nungdomarna svarar för en stor del av\r\nbrottsligheten. Den statistiken är fullständigt klar.\r\nFör det andra har unga människor i allmänhet\r\noutvecklade rättsbegrepp, varför det är nödvändigt\r\natt samhället uppställer klara normer och\r\nkonsekventa handlingsmönster.</pre><pre>De unga måste snabbt få en reaktion från\r\nsamhällets sida när de har begått ett brott, även om\r\ndet är fråga om en mindre förseelse. Ungdomarna\r\när många gånger medvetna om att de har gjort fel,\r\noch de väntar på en reaktion. Om den reaktionen\r\nuteblir eller om samhället visar en överdrivet\r\nförstående attityd för den unges beteende, riskerar\r\nden unge så småningom att hamna i ännu\r\nallvarligare kriminalitet eftersom han eller hon\r\nfortsätter sin brottslighet.</pre><pre>Birthe Sörestedt säger att det inte finns någonting\r\nsom tyder på att ungdomarna i dag har blivit mera\r\nbrottsaktiva än de var tidigare. Då kan man fråga\r\nsig varför socialdemokraterna tog initiativ till\r\nungdomsbrottskommittén, med alla de direktiv som\r\nden kommittén fick. Varför slängde man fram den\r\nproposition som vi har att behandla i dag? Varför\r\nhar man gjort detta om ungdomsbrottsligheten inte\r\nhar ökat utan tydligen minskat -- vilket Birthe\r\nSörestedt vill försöka framhålla här? Då är det väl\r\ninte ett så akut problem att man behöver vidta\r\ndessa åtgärder från regeringens sida.</pre><pre>Anf. 25 BIRTHE SÖRESTEDT (s):</pre><pre>Herr talman! Begär inte ni, Krister Skånberg, just\r\nen utredning i reservation nr 4? Krister Skånberg\r\ntycktes mena att vi utreder för mycket. Men det är\r\nväl en utredning han vill ha, och den får vi genom\r\nungdomsbrottskommittén.</pre><pre>Jag vill å det bestämdaste ta avstånd från det Lars\r\nSundin sade om att vi socialdemokrater skulle ta\r\nmindre allvarligt på ungdomsbrottsligheten. Vi gör\r\ninte det. Vi menar att det här måste till insatser av\r\nolika slag, men vi menar också att vi genom den\r\ntillsatta utredningen kan få ett samlat grepp över\r\nvilka åtgärder som bör vidtas och insatser som bör\r\ngöras för de ungas bästa. Därför vill vi vänta och\r\ninte ta ställning till enskilda åtgärder just nu.</pre><pre>Vi vill också gå in i tid, Jerry Martinger. Vi vill dock\r\ninte ta till ungdomsfängelse, som Jerry Martinger\r\nvill. Vi vill att de ungdomar som har kommit snett\r\nskall få möjligheter till goda vuxenkontakter. De\r\nskall kunna få kontakt med vuxna som bryr sig om\r\ndem. Genom att den vuxne och den unge har\r\nförtroende för varandra kan man sätta upp regler\r\noch normer för ungdomen. På det viset kan vi få\r\nvåra unga att tro på vuxenvärlden och samhället.</pre><pre>Anf. 26 LARS SUNDIN (fp):</pre><pre>Herr talman! Om man tar allvarligt på\r\nungdomsbrottsligheten, vilket jag tror att ni gör,\r\nbör man i väntan på denna kommittés arbete kunna\r\nvidta en del enskilda åtgärder -- de som vi har\r\nräknat upp. Jag tror att man för de unga\r\nlagöverträdarnas bästa skall vidta sådana här\r\nåtgärder så att de snabbt, konsekvent och\r\nändamålsenligt kan återföras till den rätta stigen.</pre><pre>En del av de saker som vi föreslår har prövats i\r\nNorge och Danmark. Varför kan man inte dra nytta\r\nav dessa erfarenheter och införa dessa åtgärder\r\nhär? Vi är inte så annorlunda i förhållande till\r\nnorrmän och danskar att vi inte kan ta\r\nexempelsamlingen från Norge och Danmark med\r\noss och genast vidta åtgärder här i Sverige.</pre><pre>Anf. 27 KRISTER SKÅNBERG (mp):</pre><pre>Herr talman! Om ungdomsbrottskommittén\r\nkommer fram med förslag som innebär att\r\nansvarsfördelningen mellan de olika myndigheter\r\nsom skall hjälpa ungdomar att hamna på den rätta\r\nbanan igen blir klar och entydig och det dessutom\r\nmedför att den ''ekonomiska bollningen'' av\r\nungdomar mellan olika instanser upphör är\r\nnaturligtvis mycket vunnet. Vi hoppas att det som\r\nvi här får höra i kammaren är rätt om att\r\nkommitténs förslag kommer att visa hur dessa\r\nproblem skall lösas.</pre><pre>Vi anser att det är viktigt att just den här\r\nspecialbiten snabbutreds. Därför har vi lagt fram\r\nvårt förslag. Jag kan nu bara hoppas att vi får stöd\r\nför det. Om vi inte får det, hoppas jag att det är en\r\nriktig bedömning att ungdomsbrottskommittén\r\nfaktiskt kommer att visa hur dessa problem skall\r\nlösas.</pre><pre>Anf. 28 JERRY MARTINGER (m):</pre><pre>Herr talman! Jag hade begärt replik på det Birthe\r\nSörestedt sade, men jag inser nu att hon och jag\r\nkanske inte kommer så mycket längre i den här\r\ndebatten. En replik skulle bara göra att jag ser mig\r\ntvungen att upprepa det jag sade tidigare.</pre><pre>Anf. 29 BIRTHE SÖRESTEDT (s):</pre><pre>Herr talman! Nej, Jerry Martinger, vi kommer\r\naldrig att kunna enas om hur vi skall kunna föra en\r\nbra kriminalpolitik. Vi har olika åsikter. Vi\r\nsocialdemokrater är glada för att vi kan fortsätta på\r\nvägen att föra en human kriminalpolitik.</pre><pre>Anf. 30 JERRY MARTINGER (m):</pre><pre>Herr talman! Det blev i alla fall ytterligare en\r\nreplik till Birthe Sörestedt.</pre><pre>Birthe Sörestedt säger att hon är glad över att\r\nsocialdemokraterna kan fortsätta på den inslagna\r\nvägen. Jag hoppas i stället att man inte fortsätter på\r\nden tidigare vägen. Det har nämligen varit fråga om\r\nen kraftig ökning av brottsligheten sedan\r\nsocialdemokraterna kom till makten 1982. Per år\r\nanmäls nu över 1,2 miljoner brott.</pre><pre>Överläggningen var härmed avslutad.</pre><pre>(Beslut fattades efter 9 §.)</pre><pre>6 § Ändring i regeringsformen med anledning\r\nav ett europeiskt ekonomiskt samarbetsområde</pre><pre>Föredrogs</pre><pre>konstitutionsutskottets betänkande</pre><pre>1990/91:KU22 Ändring i regeringsformen med\r\nanledning av ett europeiskt ekonomiskt\r\nsamarbetsområde (prop. 1990/91:65).</pre><pre></pre><pre>Anf. 31 GUDRUN SCHYMAN (v):</pre><pre>Herr talman! När detta propositionsförslag\r\nframfördes strax före jul förra året var det många\r\nsom höjde på ögonbrynen över att regeringen lade\r\nfram ett förslag om ändring av grundlagen med\r\nanledning av ett avtal, som vi inte visste hur det\r\nskulle komma att se ut. Förslaget debatterades\r\nganska flitigt i pressen, och det var många som var\r\nytterligt förvånade över takten och över att man\r\nskulle ta ställning till någonting som man inte visste\r\nhur det såg ut.</pre><pre>För min del kvarstår den här förvåningen. Jag kan\r\nfortfarande inte förstå varför vi här i den svenska\r\nriksdagen skall fatta beslut om att ändra vår\r\ngrundlag med anledning av ett avtal mellan EFTA\r\noch EG, som vi ännu inte har slutförhandlat och\r\nvars konsekvenser och hur det kommer att bli\r\nutformat vi ännu inte känner till. Denna kritik är\r\ngrundläggande, och den delar vi i vänsterpartiet\r\ninte bara med miljöpartiet utan efter vad jag kan\r\nförstå av motionerna även med centerpartiet. Vi\r\ndelar den kritiken även med folkpartiet.</pre><pre>Den kritiken är förödande, och den är anledningen\r\ntill vår reservation.</pre><pre>Det förs i betänkandet en diskussion om vilka\r\nfaktorer som varit avgörande för att man föreslår\r\ndenna ändring, som inte kallas för ändring utan för\r\nett tillägg eller ett förtydligande. I betänkandet\r\nskrivs att avgörande har varit den tidtabell som\r\ninnebär att ett avtal skall kunna träda i kraft vid\r\n1993 års ingång. Det är betecknande att det inte är\r\ninnehållet i avtalet, inte de konkreta\r\nfrågeställningarna om hur detta kommer att\r\npåverka Sveriges konstitution, som har varit\r\navgörande vid bedömningarna utan att det är\r\ntidtabellen. Man får ständigt höra att denna\r\ntidtabell är det mest avgörande skälet för vilka\r\nfrågor som skall tas upp till behandling, för vilka\r\nställningstaganden man gör och över huvud taget\r\nför diskussionen om ett kommande EES-avtal och,\r\nsåvitt jag förstår, för ett kommande EG-avtal. Det\r\när tidtabellen som har en överordnad betydelse,\r\nmedan de politiska sakfrågorna och de praktiska\r\nkonsekvenserna får vika. Det gäller att rätta in sig\r\nefter en tidtabell som har lagts fast inom EG och\r\nsom Sverige över huvud taget inte har någon\r\nmöjlighet att påverka.</pre><pre>Jag ställer mig dessutom mycket tvekande till om\r\nden här tidtabellen kommer att kunna hållas. Det\r\nhar under EES-förhandlingarnas gång visat sig att\r\ntidtabellen har måst förskjutas framåt. Nu vet jag\r\natt den svenska regeringen gör allt för att\r\ntidtabellen skall kunna hållas. Av den anledningen\r\nhar man också mycket tydligt klargjort att man\r\negentligen vill ha ett medlemskap och att EES-\r\navtalet bara är ett steg på vägen dit. Det har\r\nnaturligtvis gjort att motståndet inom EG mot\r\nEES-avtalet har luckrats upp, eftersom man inser\r\natt detta mycket snåriga avtal, som man inte vet så\r\nmycket om, kommer att vara giltigt bara under en\r\növergångsperiod fram till dess att Sverige ämnar bli\r\nmedlem i EG. Detta medlemskap ämnar man\r\ntydligen träda in i oavsett hur detta avtal kommer\r\natt se ut. Vi har sett av debatten i massmedia under\r\nden senaste veckan att man åtminstone i folkpartiet\r\när beredd att bli medlem oavsett om det blir en\r\nmilitärallians eller inte. Det är alltså återigen\r\ntidtabellen som är det avgörande.</pre><pre>Det förs diskussioner om att tolkningsbeskeden av\r\nEES-domstolen bara är abstrakta tolkningsbesked,\r\nsom inte har någon konkret betydelse i praktiken\r\noch att man därför egentligen inte behöver ändra\r\nden svenska grundlagen. Man säger också att det är\r\nregeringen som har den bästa kunskapen om hur\r\ndetta kommer att se ut. Jag tycker att detta kan\r\nifrågasättas sedan man har läst remissvaren, som\r\nredovisats i det PM som mycket förtjänstfullt\r\nupprättades. Det visar sig att många tunga juridiska\r\nremissinstanser har en annan uppfattning. Det var\r\nju bra att detta fick regeringen att något rucka på\r\nsin inställning och att lägga fram detta förslag. Det\r\nhade emellertid varit bättre och ärligare om man\r\nmed hänsyn till remissvaren hade sagt, att man\r\nförstår att detta reser mycket större frågor än vad vi\r\nhade trott och att det framför allt därför att avtalet\r\ninte föreligger i klar form är omöjligt att i dag ta\r\nställning till om det behövs grundlagsändringar och\r\ni så fall i vilken utsträckning. Man borde ha sagt att\r\nman av den anledningen avvaktar med förslaget.\r\nDet hade varit det ärligaste och det sakligt politiskt\r\nmest riktiga. Det är detta vi har föreslagit i vår\r\nmotion, där vi yrkar avslag på\r\npropositionsförslaget, och därför yrkar jag bifall till\r\nden reservation som vänsterpartiet tillsammans\r\nmed miljöpartiet har fogat till utskottets\r\nhemställan.</pre><pre>Anf. 32 HANS LEGHAMMAR (mp):</pre><pre>Herr talman! Dagens ärende är på intet sätt något\r\nnytt ärende i kammaren, även om detta är första\r\ngången som det tas upp till beslut. Frågan om vad\r\nett eventuellt EES-avtal kan innebära för vår\r\ngrundlag har debatterats vid åtskilliga tillfällen.\r\nRegeringen har hela tiden hävdat att ett sådant\r\navtal inte skulle ge några komplikationer i\r\nförhållande till vår grundlag.</pre><pre>I miljöpartiet de gröna har vi hela tiden sagt att ett\r\nEES-avtal med största sannolikhet är oförenligt\r\nmed gällande grundlag, eftersom någon form av\r\ntolkningsföreträde från EES eller EG kommer att\r\nbehövas.</pre><pre>Nu har ärendet, som alltså enligt regeringen inte\r\nskulle behöva baxas ända hit till riksdagen, ändå\r\ntagits hit.</pre><pre>Den fråga man genast ställer sig vid den här typen\r\nav agerande är om förändringen i regeringens\r\nställningstagande har berott på dålig kunskap --\r\neller om man hela tiden har förnekat behovet av\r\ngrundlagsändring av taktiska skäl. Oavsett\r\nanledningen till den förändrade inställningen är\r\nhandläggningen mycket anmärkningsvärd.</pre><pre>Ståndpunkten att ett EES-avtal inte kräver en\r\ngrundlagsändring behandlade regeringen så sent\r\nsom 1990 i Ds58. Denna ståndpunkt fick dock en\r\nförödande kritik när förslaget gick ut på remiss.\r\nÅtta juridiska instanser från JK till juridiska\r\nfakultetsnämnder har anmodats att komma in med\r\nyttranden. Fem av dessa åtta instanser har ansett att\r\nen grundlagsändring är nödvändig för ett sådant\r\nEES-avtal som man tror skall komma till stånd.\r\nÄven övriga remissinstanser är mycket kritiska till\r\nhandläggningen.</pre><pre>Vad beror då denna märkliga kovändning i\r\nregeringen på? Är det så att man i regeringskansliet\r\ninte har den kunskap som krävs för att bereda den\r\nhär typen av tunga ärenden eller är det av taktiska\r\nskäl som man har behandlat frågan på detta vis?</pre><pre>Man kan naturligtvis undra varför en så här tung\r\nfråga inte har behandlats av en parlamentarisk\r\nutredning, vilket faktiskt är brukligt vid den här\r\ntypen av förändringar. Inte heller i\r\nutskottsbehandlingen har frågorna om vad en\r\ngrundlagsändring egentligen innebär fått den djupa\r\nbehandling som borde vara naturlig när ärendet\r\ngenomgått denna snabba förändring. Inte ens mitt\r\nyrkande i utskottet om en lagrådsremiss av\r\nförslaget har utskottet kunnat tillstyrka. Har detta\r\ntaktiska skäl?</pre><pre>Socialdemokraterna har enligt min mening under\r\nhela den tid som frågan om EG varit föremål för\r\nbehandling haft en undvikande inställning. Man\r\nhar hela tiden förnekat de problem som kan\r\nuppkomma med EG. Är det möjligen detta som\r\nligger bakom att man från början har förnekat ett\r\neventuellt behov av en grundlagsändring? Har man\r\ngjort det för att slippa en debatt och slippa en\r\nopinionsbildning i EG-frågan? Den taktiska frågan\r\när oundviklig.</pre><pre>Regeringen har hävdat att ett kommande EES-\r\navtal enbart har ett folkrättsligt perspektiv och att\r\ndet därför inte finns behov av någon\r\ngrundlagsändring. I miljöpartiet betvivlar vi detta\r\nstarkt, eftersom det hela har fått en helt annan\r\nstruktur än en rättslig struktur. Om nu regeringen\r\nfortfarande står kvar vid synen att den folkrättsliga\r\nsynen gäller, bör man ju driva den linjen hela vägen\r\nut till förhandlingarna och därefter förelägga\r\navtalet för riksdagens godkännande.</pre><pre>Herr talman! Vi anser att man inte i onödan skall\r\nändra i grundlagen, och vi anser därför att man bör\r\navvakta EES-avtalet innan eventuella förändringar\r\ni grundlagen görs. Detta har vi framfört i motioner\r\noch i åtskilliga debatter, och vi har även gjort det i\r\nvår reservation, som jag härmed yrkar bifall till.</pre><pre>Anf. 33 YLVA ANNERSTEDT (fp):</pre><pre>Herr talman! Den här propositionen kan sägas vara\r\nett första formellt steg på vägen till Sveriges\r\ndeltagande i det europeiska integrationsarbetet.\r\nJag tycker att det är utmärkt att så sker. Trots att en\r\nlång rad tunga remissinstanser har ansett att någon\r\nförändring av regeringsformen inte varit nödvändig\r\nhar regeringen ändå föreslagit en komplettering för\r\natt det inte skulle råda något tvivel om att de\r\ngemensamma reglerna i EES skulle tolkas och\r\ntillämpas på ett enhetligt sätt inom hela EES-\r\nområdet. Det är ju framför allt frågan om\r\ntolkningsbesked i förhållande till domstolarnas\r\nsjälvständighet som stått i centrum för debatten.</pre><pre>Tolkningsbesked är en ny företeelse i svenskt\r\nrättsväsende, även om svenska domstolar redan i\r\ndag när de tolkar svensk lag tar hänsyn till de\r\ninternationella åtaganden som Sverige har.</pre><pre>Genom EES-avtalet blir Sverige folkrättsligt\r\nförpliktigat att följa beskeden. Därmed kan man\r\nutgå från att domstolarna kommer att lägga EES-\r\ndomstolens tolkningsbesked till grund för sin\r\ntolkning och tillämpning av den svenska regeln.</pre><pre>Folkpartiet liberalerna har inte funnit anledning att\r\ngöra någon annan bedömning än den som görs i\r\npropositionen i det här avseendet, och jag yrkar\r\nbifall till utskottets hemställan.</pre><pre>Det är av intresse att konstatera att i varje\r\nutvecklingsfas som gäller Sveriges deltagande i\r\nfreds- och integrationsarbetet i Europa försöker\r\nvänsterpartiet och miljöpartiet att förhala och\r\nförsena arbetet.</pre><pre>Anders Björck och Birgit Friggebo har i en\r\nmotion som väcktes under den allmänna\r\nmotionstiden begärt en parlamentarisk utredning\r\nom vilka effekter på grundlagen som ett EG-\r\nmedlemskap kommer att få. Motionen tar också\r\nupp behovet av någon form av utskott i riksdagen,\r\nsom kan fungera som ett forum där EG-frågor kan\r\nförankras. Sedan den motionen väcktes har\r\nregeringen också kommit fram till att en sådan\r\nutredning bör tillsättas. Vi välkomnar det beslutet.\r\nUtskottet föreslår också ett tillkännagivande som\r\ntar sikte på det som denna motion har auktualiserat\r\nbeträffande parlamentets inflytande på\r\nbeslutsprocessen.</pre><pre>Herr talman! Det är utmärkt att också regeringen\r\när beredd att accelerera arbetet med att integrera\r\nSverige i Europa.</pre><pre>Jag yrkar bifall till hemställan i\r\nkonstitutionsutskottets betänkande nr 22.</pre><pre>Anf. 34 GUDRUN SCHYMAN (v) replik:</pre><pre>Herr talman! Jag vill bara påpeka för Ylva\r\nAnnerstedt att påståendet om att vänsterpartiet\r\nförsöker motarbeta och försena ett samarbete med\r\nEuropa inte är sant. Vad vi vill är att behålla den\r\nsvenska suveräniteten som grund för ett\r\ninternationellt samarbete med de europeiska\r\nländerna, med de länder som tillhör EG och med\r\nvärlden i övrigt. Vi tycker att det är en\r\ngrundläggande förutsättning för ett internationellt\r\nsamarbete att det skall ske utifrån varje nations\r\nsuveränitet. Det vore naturligtvis värdefullt om fler\r\nomhuldade värdet av att vi i den svenska riksdagen\r\nskall kunna fatta beslut om svensk lagstiftning och\r\natt vi inte skall underordna oss överstatliga organ.\r\nOm det vore så att detta EES-avtal med säkerhet\r\ninte kommer att innebära en överstatlig\r\ninblandning tycker jag att det vore lugnast att vänta\r\noch se hur det avtalet kommer att se ut, så att vi kan\r\nvara säkra på att så blir fallet. Det finns ingen\r\nanledning att gå in i avtal och framför allt inte att\r\ntolka dem innan de ens är färdigförhandlade och vi\r\ninte har pappren på bordet. Jag skulle önska att den\r\nmåttan och sansen även gällde folkpartiet.</pre><pre>Anf. 35 YLVA ANNERSTEDT (fp) replik:</pre><pre>Herr talman! Naturligtvis är det självklart också för\r\nfolkpartiet liberalerna att man som grund i\r\nintegrationsarbetet skall ha en svensk suveränitet.\r\nMen i förhållandet mellan stater och andra som\r\nförhandlar om ett samarbete är det nördvändigt att\r\nman väger för- och nackdelar i det kommande\r\nsamarbetet. Ibland får man ge, och ibland får man\r\nta. Detta är förhållandet i alla sammanhang, och\r\ndet gäller också samarbetet med Europa.</pre><pre>Det är ju inte fullständigt okänt vad ett EES-avtal\r\nkommer att innebära -- det finns ju mycket tydliga\r\nsignaler om vad det kommer att innebära för oss.\r\nVi gör bedömningen att fördelarna är så mycket\r\nstörre för oss än nackdelarna att vi i folkpartiet\r\nliberalerna tar chansen att vara med i det\r\neuropeiska integrationsarbetet. Vi vet också att\r\nman har en tidtabell för sitt arbete, går också\r\narbetet fortare och smidigare. Detta har vi insett\r\nockså i detta fall.</pre><pre></pre><pre>Anf. 36 GUDRUN SCHYMAN (v) replik:</pre><pre>Fru talman! Ylva Annerstedt tycker att man skall\r\nväga för- och nackdelar mot varandra och att man i\r\nen förhandling skall ge och ta. Det är naturligt att\r\nman gör så, det tycker jag också. Men det finns\r\nolika vikt och värden i de frågor som är inblandade\r\ni dessa avseenden. Och frågan om ett lands\r\nsuveränitet har inte samma vikt som t.ex. frågan om\r\nman skall ändra ett lands miljöregler på något sätt\r\neller om man skall försämra eller förbättra något\r\nannat. Jag menar att demokratifrågan, dvs. ett\r\nlands självbestämmanderätt, är överordnad alla\r\nandra frågor, och den är central. Det är ingenting\r\nsom man kan förhandla bort därför att man tycker\r\natt det kan ge andra fördelar. Och vad som är\r\nfördelar och vad som är nackdelar i detta\r\nintegrationsarbete, Ylva Annerstedt, beror väl\r\ndessutom på vilka utgångspunkter man har. Vi talar\r\nnaturligtvis utifrån olika utgångspunkter och olika\r\nintressegrupper. Men jag tycker att det skall råda\r\nklarhet när det gäller vilka ställningstaganden man\r\ngör och varför man gör dem. Även om det har getts\r\nsignaler om hur detta avtal kommer att se ut är det\r\nfortfarande inte så klart att man entydigt kan säga\r\nom det innebär överstatlighet eller inte och om det\r\ninnebär att tolkningsbeskeden kommer att vara\r\nbindande på ett sätt som strider mot grundlagen\r\neller inte. Hade det varit fullkomligt klart hade\r\npropositionen inte legat på riksdagens bord, eller\r\nockså hade vi haft en proposition som mer hade gått\r\ni linje med det som Hadar Cars har skrivit, och han\r\ntillhör ju samma parti som Ylva Annerstedt. Han\r\nmenar att det behövs mycket mer långtgående\r\nändringar för att det skall bli mer\r\növerensstämmelse med det som han menar\r\nkommer att bli verkligheten. Det är alltså inte så\r\nsärskilt entydigt, inte ens i folkpartiet liberalerna.</pre><pre>Anf. 37 YLVA ANNERSTEDT (fp) replik:</pre><pre>Fru talman! Nej, Gudrun Schyman, vi har inte svar\r\npå alla frågor. Och det är därför som vi i utskottet\r\nhar tillstyrkt den utredning som Anders Björck och\r\nBirgit Friggebo har krävt i en motion från allmänna\r\nmotionstiden och som även regeringen har sagt sig\r\nvilja ha. Vi vill att den utredningen skall arbeta\r\nsnabbt för att om möjligt skapa klarhet så fort som\r\nmöjligt när det gäller de frågetecken som finns och\r\ni vilken mån man kommer att behöva göra\r\nförändringar i den svenska grundlagen när man så\r\nsmåningom närmar sig den tidpunkt då beslut skall\r\nfattas om en ansökan om medlemskap i EG. Men\r\ndessförinnan har vi en tid på oss att göra den här\r\nutredningen, och det är först därefter som vi skall\r\ngöra det slutliga ställningstagandet.</pre><pre>Förste vice talmannen anmälde att Gudrun\r\nSchyman anhållit att till protokollet få antecknat att\r\nhon inte ägde rätt till ytterligare replik.</pre><pre>Anf. 38 Tredje vice talman BERTIL FISKESJÖ\r\n(c):</pre><pre>Fru talman! I den motion som vi har väckt med\r\nanledning av regeringens förslag säger vi att det\r\nhade varit bättre om vi hade haft längre tid på oss\r\nför denna fråga, så att en parlamentarisk beredning\r\nhade kunnat se över hela frågeställningen i god tid.\r\nVi anser alltså att regeringen inte har varit\r\ntillräckligt förutseende i detta avseende. Det är\r\nsnåriga och viktiga frågor som aktualiserat, och\r\ndärför är det naturligtvis särskilt angeläget att\r\nberedningsarbetet sker på ett tillfredsställande sätt.</pre><pre>Vi känner alla till att det har varit ''snabba ryck'' när\r\ndet gäller EES-avtal och även EG-frågan.\r\nDessutom har vi speciella regler för\r\ngrundlagsändringar. Bl.a. måste vissa tidskrav\r\nuppfyllas. Av bl.a. dessa skäl har vi inte ansett det\r\nrimligt att på grundval av det material som har\r\npresenterats kräva en ny omgång i det skede vi nu\r\när inne i. Det gäller ju här inte medlemskap i EG,\r\nutan det gäller de eventuella konsekvenserna av ett\r\navtal mellan EFTA och EG. Jag för min del känner\r\nfortfarande en viss osäkerhet i detta sammanhang.\r\nDet vill jag gärna medge.</pre><pre>Det är givet att den distinktion som görs i\r\nregeringens promemoria och i alla möjliga\r\nutläggningar och remissinstanser mellan folkrätt\r\noch överstatlighet kan ifrågasättas. Detta tycker jag\r\när en fråga som vi fortsättningsvis bör kunna ta upp\r\ntill diskussion. Det är också givet att avtal som vilar\r\npå s.k. folkrättslig grund i princip kan vara precis\r\nlika bindande som en direkt överstatlighet. Vi är ju\r\nt.ex. med i Europarådet och har anslutit oss till\r\nEuropakonventionen. Vi har också förbundit oss\r\natt följa utslag i Europadomstolen, och därmed har\r\nvi redan en bundenhet som inte har diskuterats\r\nsärskilt mycket i vårt land, utan man har tagit för\r\ngivet att det kan vara på det sättet även på grundval\r\nav folkrättsligt karakteriserade avtal.</pre><pre>Allt detta är naturligtvis en följd av den ökade\r\ninternationaliseringen -- det ökade samarbetet på\r\nregional nivå i Europa och på internationell nivå.\r\nVi har också när det gäller FN förbundit oss att följa\r\nvissa beslut som fattas av t.ex. säkerhetsrådet. Men\r\näven det har ansetts kunna ske så att säga på\r\nfolkrättslig bas. Jag anser att detta frågekomplex\r\nsom helhet är av betydande intresse.</pre><pre>Vi från centerpartiet har alltså inte motsatt oss den\r\nhär propositionens förslag. Tvärtom tycker vi att\r\ndet är bra att regeringen har hörsammat de\r\npåpekanden som framfördes från några\r\nremissinstanser om att grundlagen borde ändras för\r\natt man skulle vara helt säker på att det inte efter\r\nhand kunde bli fråga om grundlagsbrott i anslutning\r\ntill implementeringen av de avtal som kan komma.</pre><pre>Rent allmänt är det naturligvis annars inte särskilt\r\ntillfredsställande, som tidigare talare har varit inne\r\npå, att man skall ta ställning till de tänkbara\r\neffekterna av avtal som ännu inte finns. Men i det\r\nperspektiv som nu är för handen är det självklart att\r\nännu viktigare än den fråga som vi behandlar i dag\r\när ju vad som komma skall. Om vi ansöker om\r\nmedlemskap i EG är det naturligtvis mycket viktigt\r\natt vi i god tid har diskuterat igenom alla de\r\nspeciella komplikationer av lagteknisk och\r\ngrundlagsteknisk art som kan uppkomma. För min\r\ndel är det alldeles givit att ett medlemskap i EG\r\nförutsätter grundlagsändringar på en hel del\r\npunkter.</pre><pre>Vi har också i vår motion till riksdagen i detta\r\närende krävt en parlamentarisk utredning omkring\r\ndessa frågor. Detta utredningskrav har biträtts av\r\nutskottet, och regeringen är på gång att få till stånd\r\nen utredning av det slag som vi har syftat till. Jag\r\nhar ännu inte sett att direktiven har publicerats, och\r\njag kan av den anledningen inte gå in i någon\r\ndiskussion om dem. Men det är alldeles givet att det\r\ni detta sammahang finns många frågor som är av\r\nsärskilt intresse. Parlamentets roll nämndes av Ylva\r\nAnnerstedt. Det är en svår och viktig fråga, och vi\r\nmåste självfallet ägna den stor uppmärksamhet.\r\nMan kan säga att EG från statsrättslig synpunkt är\r\nen ofullkomlig skapelse som naturligtvis kan tänkas\r\nbli ändrad i framtiden. Jag brukar säga att EG är\r\nett slags hybrid mellan ett förhandlingsorgan för de\r\ndeltagande ländernas regeringar och en federal\r\nstat. Det finns många intressanta\r\ngränsöverskridanden. Jag skall inte ta upp dessa till\r\ndiskussion nu. Vi återkommer så småningom till de\r\nhär frågorna. Det är emellertid alldeles givet att\r\nman kan förutsätta att EG kommer att omvandlas\r\nnär det gäller beslutsstrukturen och liknande saker.\r\nHur det blir är naturligtvis osäkert. Kommer vi med\r\ni EG har vi möjligheter att påverka. Det kan få\r\nmånga följder. Jag har noterat att det redan nu\r\nunder talmannens ledning finns en utredning om\r\nriksdagens arbetsformer. Här tas naturligtvis\r\nfrågorna om riksdagens roll i den kommande\r\nprocessen upp. En sådan fråga som t.ex.\r\nbudgetårets förläggning kan bli av intresse i detta\r\nsammanhang. Det är en fråga som jag har drivit i\r\nåratal i riksdagen utan att vinna gehör. Jag menar\r\natt vi av en lång rad olika skäl borde gå över till\r\nkalenderårsbudget. Nu visar det sig att alla EG-\r\nländer utom har kalenderår som grund. Det skulle\r\nnaturligtvis uppstå speciella bekymmer för oss, om\r\nvi alltför mycket avviker från det som gäller i de\r\növriga europeiska länderna.</pre><pre>En annan fråga som kanske har en större principiell\r\ndimension är frågan om offentligheten. I Sverige\r\nhar vi ju en gammal tradition om allmänna\r\nhandlingarn offentlighet och även om en hög grad\r\nav insyn i olika beslutsorgans verksamhet. Här är\r\nenligt min mening den ordning som gäller inom EG\r\ninte särskilt tillfredsställande. Nu pågår visserligen\r\ndiskussioner om förändringar, men på kontinenten\r\nhar man ju en annan tradition än vi, och jag\r\nföreställer mig att den utredning som regeringen så\r\nsmåningom tillsätter måste ta upp även denna\r\nfråga. Det kan ju inte bli tal om att vi t.ex. skall\r\nupphöra med att tillämpa den offentlighetsprincip\r\nsom vi sedan århundraden tillbaka hyllar. Det kan\r\ntvärtom vara viktigt för Sverige att driva frågor av\r\ndetta slag i ett Europaperspektiv.</pre><pre>Det är alltså bra att utredningen kommer till stånd.\r\nDet innebär också att vi, så vitt jag förstår, får\r\nganska god tid på oss. Det kan ju inte bli aktuellt\r\nmed ett medlemskap förrän vi har ändrat\r\ngrundlagen. Det tidigaste årtalet för medlemskap\r\när alltså 1995. Detta gör att vi kanske inte behöver,\r\nsom Ylva Annerstedt tydligen menade, stressa\r\nfram ett utredningsresultat, utan vi kan eftersträva\r\natt göra ett grundligt arbete.</pre><pre>Fru talman! Detta var litet mer allmänna\r\nreflexioner om det föreliggande betänkandet. Vi\r\nhar alltså accepterat förslaget i sig och har också\r\nnoterat att det utredningskrav som vi ställde i vår\r\nmotion har tillgodosetts.</pre><pre>Anf. 39 STURE THUN (s):</pre><pre>Fru talman! I föreliggande betänkande behandlas\r\npropositionen 1990/91:65 om ändring av\r\nregeringsformen med anledning av ett europeiskt\r\nekonomiskt samarbetsområde samt ett antal\r\nmotioner.</pre><pre>I juni 1990 inleddes formella förhandlingar mellan\r\nEFTA-länderna och EG om ett fastare strukturellt\r\nsamarbete. Avsikten är att ett sådant samarbete\r\nskall träda i kraft vid årsskiftet 1992--1993 samtidigt\r\nsom EGs inre marknad fullbordas.</pre><pre>Förhandlingarna kan enligt propositionen inte\r\nberäknas vara slutförda förrän under loppet av\r\n1991. Orsaken till att regeringen ändå har väckt\r\nfrågan om lagändring med anledning av ett EES-\r\navtal är att avtalet, sådant det kan förutses enligt\r\nregeringens mening, i ett avseende aktualiserar ett\r\ntillägg till regeringsformen.</pre><pre>Det som på nuvarande ståndpunkt gör att\r\nregeringen föreslår ett förtydligande av\r\nregeringsformen är att domstolar och andra\r\nmyndigheter i vissa fall skall eller får inhämta s.k.\r\ntolkningsbesked från domstol på internationell\r\nnivå. I övrigt anser regeringen att det saknas skäl\r\nför grundlagsändring med anledning av ett EES-\r\navtal.</pre><pre>Med anledning av propositionen har det väckts fyra\r\nmotioner, men ingen av dem gäller den föreslagna\r\ngrundlagsändringen som sådan. I två fall yrkas\r\navslag på propositionen. I betänkandet framhålls\r\natt statsrådet Anita Gradin vid flera tillfällen har\r\ninformerat riksdagen om EES-förhandlingarna.</pre><pre>På utskottets begäran har statssekreterare Sten\r\nHeckscher, som är vice ordförande i den\r\nförhandlingsgrupp som har hand om rättsliga och\r\ninstitutionella frågor i det pågående\r\nförhandlingsarbetet, lämnat information och svarat\r\npå frågor inför utskottet.</pre><pre>I utskottsbetänkandet föreligger en reservation av\r\nvänsterpartiet och miljöpartiet. I reservationen\r\nframhålls att grundlagsändringen inte, som brukligt\r\när, har beretts under parlamentarisk medverkan.\r\nVidare riktas kritik, därför att lagrådet inte har\r\nhörts.</pre><pre>Inom justitiedepartementet upprättades en\r\npromemoria ''Ett Europeiskt Ekonomiskt\r\nSamarbetsområde (EES) och den Svenska\r\nGrundlagen'', som remitterades till bl.a. högsta\r\ndomstolens och regeringsrättens ledamöter.</pre><pre>Efter remissen bereddes ärendet i\r\nregeringskansliet. I ett fall som detta är det inte\r\nobligatoriskt med hörande av lagrådet. Men\r\nlagrådet består av ledamöter i högsta domstolen\r\noch regeringsrätten. Ledamöterna kan ju förväntas\r\nha samma uppfattning i egenskap av\r\nlagrådsledamöter och domstolsledamöter, varför\r\ndet här inte finns något motiv för att avslå\r\npropositionen.</pre><pre>Fru talman! Med det anförda yrkar jag bifall till\r\nutskottets hemställan och avslag på reservationen.</pre><pre>Anf. 40 HANS LEGHAMMAR (mp) replik:</pre><pre>Fru talman! Jag frågade om den snabba\r\nförändringen i regeringens handläggande av de här\r\nfrågorna. I denna kammare har man vid flera\r\ntillfällen styvnackat sagt att det inte behövs någon\r\ngrundlagsändring. Avtalet skulle helt och hållet\r\nbygga på folkrättsliga förhållanden. Min fråga blir\r\ndå: Har man i regeringskansliet så dålig kunskap i\r\nde här frågorna att man måste gå på pumpen vid en\r\nremissrunda och ådra sig förödande kritik? Eller\r\nhar remissinstanserna missuppfattat det hela? Har\r\nman inte sett hela avtalsutvecklingen, som\r\nregeringen förhoppningsvis skulle ha klar för sig,\r\nför att man skall kunna driva det hela på folkrättslig\r\ngrund? Eller finns det, som jag var inne på i mitt\r\ninledningsanförande, taktiska skäl bakom\r\nförnekandet av problemen i samband med EG-\r\nfrågorna?</pre><pre>Anf. 41 GUDRUN SCHYMAN (v) replik:</pre><pre>Fru talman! Sture Thun gav ju inte mycket besked\r\nom de bakomliggande diskussionerna. Vi fick höra\r\ndet som står i betänkandet, men det kan vi ju läsa\r\nsjälva före debatten. Det vore intressant att höra\r\nvarför det är så bråttom. Vilka överväganden görs?\r\nÄr det detta att man vid en förhandling måste väga\r\nför och emot och att man då måste uppge något?\r\nAlltså: Vilket är skälet till att det är så bråttom?\r\nVarför kan vi inte få se på det här avtalet innan vi\r\ntar ställning till om grundlagen behöver ändras eller\r\ninte? Om regeringen är absolut säker på att en\r\nändring inte behövs, är inte detta förfarande\r\nnödvändigt.</pre><pre>Nu har man lyssnat på tunga remissinstanser, som\r\nhar ansett något annat. Då bör man ta\r\nkonsekvenserna av det och helt enkelt vänta och se\r\nom de farhågor som många har framfört, också här\r\ni debatten, besannas. I så fall får man återkomma,\r\nantingen med ett grundligare genomarbetat förslag\r\ntill grundlagsändring eller genom att ta ställning för\r\natt vi inte skall ges oss in på detta. Att köpa grisen i\r\nsäcken på det här viset är uppseendeväckande med\r\ntanke på att det gäller så allvarliga frågor. Det vore\r\nintressant att få höra hur socialdemokraterna\r\nresonerar kring detta, vilken form av signalsystem\r\nman begagnar sig av och i vems intresse.</pre><pre>Anf. 42 STURE THUN (s) replik:</pre><pre>Fru talman! Till Hans Leghammar vill jag bara\r\nsäga att jag inte kan se att regeringen har ''gått på\r\npumpen''. Även remissinstanserna framför olika\r\nuppfattningar. Jag kan inte se att det är någon\r\nspeciellt förödande kritik som regeringen har fått.\r\nOkunskap vet jag inte om man kan tala om.\r\nRegeringen besitter väl, som jag ser det, den största\r\nkunskapen om vad som gäller i det här fallet.</pre><pre>Gudrun Schyman undrar varför det är bråttom.\r\nSkall man ändra grundlagen måste man göra det i\r\nsamband med ett val till riksdagen. Vi har val i år.\r\nSedan dröjer det dröjer det tre år till nästa val.\r\nÄven om de aktuella förhandlingarna slutförs\r\nunder innevarande år har man efter riksmötets slut\r\ningen möjlighet att ta upp frågan om förändringar\r\nförrän i samband med valet 1994. Därför tycker jag\r\natt man har goda skäl att behandla förtydligandet\r\nav grundlagen i det nu aktuella sammanhanget, för\r\natt vara på den säkra sidan. Det anser jag inte är att\r\nköpa grisen i säcken. Det är en beredskapsåtgärd,\r\nsom jag ser det.</pre><pre>Anf. 43 HANS LEGHAMMAR (mp) replik:</pre><pre>Fru talman! Sture Thun säger att det inte finns\r\nnågot fog för mig att säga att regeringen har ''gått\r\npå pumpen'' i de juridiska frågorna, eftersom det\r\nfinns många olika inriktningar på remissvaren.\r\nMen, Sture Thun, åtta tunga juridiska instanser har\r\nonekligen svarat på dessa spörsmål. Fem av de åtta\r\nhar kommit med kritik mot regeringens\r\nhandläggning av frågan. Att de andra\r\nremissinstanserna, som inte har en direkt inriktning\r\npå de här svåra och krångliga juridiska frågorna,\r\ninte har väckt kritik på detta område är ganska\r\nnaturligt. Men jag tycker att det väger tungt att så\r\nbetydelsefulla remissinstanser i de här frågorna har\r\nvarit så kritiska mot handläggningen av ärendet.</pre><pre>Det är mycket befogat att i frågasätta att regeringen\r\nblev tvungen att ändra sig. Man hade inte för avsikt\r\natt komma med förändringsförslaget från början,\r\nutan man har gjort det efter remisskritiken från de\r\ntunga juridiska instanserna. Det är där jag menar\r\natt man har ''gått på pumpen''. Då är frågan, Sture\r\nThun: Är det av taktiska skäl som regeringen har\r\nhandskats på detta sätt med frågan tidigare, för att\r\nman inte vill ha en djuplodande debatt om EG-\r\nfrågorna, så att kunskapen ökar hos allmänheten,\r\neller visste man inte riktigt vad man gav sig in på?\r\nFrågan är faktiskt berättigad.</pre><pre></pre><pre>Anf. 44 GUDRUN SCHYMAN (v) replik:</pre><pre>Fru talman! Sture Thun säger att man gör detta för\r\natt vara på den säkra sidan. Jag vill påstå att man\r\ngenom att göra på det här sättet hamnar på den\r\nosäkra sidan. Vi har ännu inget avtal att ta ställning\r\ntill. Även remissinstanserna hade olika\r\nuppfattningar och många var mycket negativa. En\r\nuppfattning som remissinstanserna var tämligen\r\növerens om var just hur de skulle kunna yttra sig\r\növer ett avtal som de ännu inte hade sett. Sedan\r\ngjorde de det i alla fall och kom fram till olika\r\nuppfattningar.</pre><pre>En del tunga remissinstanser menade att det ändå\r\nbehövdes en grundlagsändring, och då ändrade sig\r\nregeringen. Det var bra, tycker jag, att man gjorde\r\ndet. Men varför ändrade man sig inte fullt ut och\r\nsade att vi får avvakta. Tydligen är det inte möjligt\r\natt utifrån detta material och det vi tror att avtalet\r\nskall innehålla ge något klart besked i den här\r\nfrågan. Det vore mer rimligt att göra så. Det måste\r\nfinnas någon politisk anledning, Sture Thun, till att\r\nman med förbundna ögon gör grundlagsändringar\r\nsom man inte tror behövs, men som man gör för att\r\nvara på den säkra sidan. Varför är det så bråttom?</pre><pre>Anf. 45 STURE THUN (s) replik:</pre><pre>Fru talman! Det var inte alla remissinstanser, vilket\r\nHans Leghammar själv säger, som hade kritik att\r\nframföra. Det är vanligt att man lyssnar på\r\nbeskeden och sedan gör en sammanvägning.</pre><pre>När avtalet blir klart får Hans Leghammar alla\r\nmöjligheter att debattera detta i riksdagen. Avtalet\r\nkan inte antas utan att riksdagen fattar beslut om\r\ndetta.</pre><pre>Som jag sade förut, Gudrun Schyman, är det här\r\nfråga om att ändring av grundlag inte kan ske annat\r\nän i samband med ett riksdagsval. Vi har val i år.\r\nSedan har vi inte val förrän 1994. Är EES-avtalet\r\nklart i slutet av detta år, så att det kan träda i kraft\r\nvid årsskiftet 1992-1993, får det ändå vänta till 1995,\r\nsom tredje vice talmannen framförde i sitt\r\nanförande, om man skulle avvakta avtalet helt och\r\nhållet. Men, och det sade jag i mitt anförande, som\r\nman kan se det i dag behöver kanske den här\r\ngrundlagsändringen göras.</pre><pre>Förste vice talmannen anmälde att Hans\r\nLeghammar och Gudrun Schyman anhållit att till\r\nprotokollet få antecknat att de inte ägde rätt till\r\nytterligare repliker.</pre><pre>Anf. 46 ELISABETH FLEETWOOD (m):</pre><pre>Fru talman! Det var förvisso ett historiskt beslut\r\nsom vi tog här i kammaren den 12 december förra\r\nåret, om att vi skall söka medlemsskap i EG. Det\r\när riktigt att vi har begärt en grundlagsändring i vår\r\nmotion. Jag kommer att kunna fatta mig mycket\r\nkort, eftersom den motionen är gemensam för\r\nfolkpartiet liberalerna och oss.</pre><pre>Vi har fått motionen besvarad och vi får som vi vill.\r\nDet hade självklart varit bra om beslutet hade\r\nkommit litet tidigare. Det hade vi efterlyst. Men jag\r\ntycker att vi skall vara glada över att den här\r\nutredningen nu kommer att tillsättas. På det sättet\r\ngår vi vidare.</pre><pre>Jag kan inte låta bli att kommentera något av det\r\nsom bl.a. Gudrun Schyman har sagt. Man skall\r\nkomma ihåg att utgångspunkten för den kritik som\r\nkommer från vänsterpartiet och från miljöpartiet är\r\natt man vill sätta alla käppar man kan i EG-hjulet.\r\nDet är i alla fora så att de här två partierna från\r\nolika utgångspunkter försöker stoppa upp\r\nprocessen. Jag tycker att det vore lika bra att\r\nrepresentanter för dessa partier sade att det är så, i\r\nstället för att gömma att detta är huvudmålet när\r\nman går in i debatter med olika synpunkter.</pre><pre>Jag yrkar bifall till majoritetens förslag och räknar\r\nmed att grundlagsutredningen skall komma till\r\nstånd snabbt och kunna arbeta effektivt, så att vi får\r\nett medlemskap i EG, som är till nytta för hela EG\r\ninte minst för Sverige; ekonomiskt, kulturellt och i\r\növrigt.</pre><pre>Fru talman! Jag yrkar således bifall till majoritetens\r\nförslag.</pre><pre>Anf. 47 HANS LEGHAMMAR (mp):</pre><pre>Fru talman! Elisabeth Fleetwood säger att vi skall\r\nkrypa fram från buskarna och att vi skall tala om\r\nvad som är det egentliga syftet med den kritik som\r\nvi framför. Givetvis -- och det tror jag inte att\r\nElisabeth Fleetwood är omedveten om -- är vi i\r\nmiljöpartiet oerhört kritiska mot EGs struktur av i\r\ndag. Vidare ser vi inte att det finns någon direkt\r\ninriktning mot en utveckling där EGs struktur ser\r\nut på det sätt som vi menar att integrationsarbetet i\r\nEuropa och i övriga världen i framtiden skall se ut\r\nför att det därmed skall vara möjligt att klara de\r\nverkliga problemen.</pre><pre>I stället talas det om att vi skulle vilja sätta en käpp\r\ni hjulet och om djävulskap och annat från vår sida.\r\nMen det handlar faktiskt inte om sådana saker. Vad\r\nvi framför är saklig kritik som visar att vår\r\ngrundinställning är riktig. Det är ju så en debatt\r\nskall föras. Om man har invändningar mot en\r\nutveckling, skall man givetvis föra fram dem när det\r\nvisar sig att invändningarna faktiskt är riktiga.\r\nGång på gång har vi ju försökt att påvisa att det här\r\ninte är så okomplicerat som man från början har\r\nvelat göra gällande. Det handlar ju om\r\ngrundlagsändringar och om ett överlämnande av\r\nmakten -- om en situation, där man inte kan styra\r\nutvecklingen. Det är som jag har sagt, och det\r\nframgår här: Regeringen har från början sagt att\r\ndet inte behövs någon grundlagsändring när det\r\ngäller EES. Men nu börjar man vackla. Man tar det\r\nsäkra före det osäkra. Tydligen tror man inte längre\r\natt man skall gå i land med EES-avtalet via\r\nfolkrättsliga principer. Det är alltså den sakliga\r\nkritik som vi hela tiden har fört fram. Jag tycker\r\ninte alls att det är något att gömma i buskarna.</pre><pre>Anf. 48 GUDRUN SCHYMAN (v):</pre><pre>Herr talman! Elisabeth Fleetwood vill få det att\r\nframstå så, att det skulle vara självändamål för oss\r\natt sätta en käpp i hjulet när vi ger oss in i den här\r\ndebatten. Men så är det faktiskt inte. Jag tycker nog\r\natt det skulle vara mycket bra om denna debatt om\r\nEG kunde föras på en något mera saklig nivå.</pre><pre>Den kritik som vi framför handlar om följande. Vi\r\nser alltså inte att det ligger i flertalets intresse här i\r\nSverige att Sverige uppger sin nationella\r\nsuveränitet, att Sverige blir medlem i en ekonomisk\r\noch monetär union, där de olika länderna har en\r\ngemensam valuta och en gemensam centralbank\r\noch där vi inte har möjligheter att bedriva en\r\nnationell ekonomisk politik, samt att Sverige blir\r\nmedlem i en militärunion, där vi i internationella\r\norgan skall uppträda med en röst och där man har\r\nen gemensam försvarspolitik. I stort är det den\r\nanalysen vi gör av EG.</pre><pre>Vi delar den uppfattning som andra här har gett\r\nuttryck för, nämligen att detta är första steget. Vi\r\nser också att det är första steget. Men om man skall\r\nta de här stegen, skall man vara klar över vad det\r\nandra och det tredje steget innebär. Det behövs här\r\nen öppenhet, en saklighet och en allsidig belysning\r\nav de olika frågorna utifrån bedömningen att det\r\nkanske faktiskt är så, Elisabeth Fleetwood, att inte\r\nalla har samma intresse av den här utvecklingen. En\r\ndel tycker naturligtvis att det här är bra, t.ex.\r\nmoderaterna. De tycker att det här skall gå fort som\r\nbara den. Folkpartiet tycker också att det skall gå\r\nundan nu -- oavsett hur utvecklingen blir, oavsett\r\nhur EG kommer att se ut när det blir dags för\r\nSverige att bli medlem. Detta anser ni utifrån era\r\nintressen.</pre><pre>Men vi värnar andra intressen och andra grupper, i\r\nsamhällets intresse. Vänsterpartiet värnar\r\nmöjligheterna för oss i Sverige att behålla makten.\r\nDet skall finnas möjligheter att fatta beslut här i\r\nSverige, och vi skall ha egna ambitioner på\r\npolitikens olika områden. Det är, enligt min\r\nmening, inte att sätta en käpp i hjulet, utan det är\r\natt hålla de demokratiska principerna högt. Jag\r\nskulle önska att vi var fler som hade samma\r\nuppfattning, framför allt i den här frågan. Vidare\r\nskulle jag önska att vi fick en något mera saklig och\r\nallsidig belysning av de olika frågorna. Jag utgår\r\nfrån att det är tillåtet att tycka olika och att bedöma\r\nfrågor utifrån olika intressen. Men för den skull\r\nskall man inte behöva bli beskylld för att vilja sätta\r\nen käpp i hjulet.</pre><pre>Anf. 49 ELISABETH FLEETWOOD (m):</pre><pre>Fru talman! Först en övergripande kommentar och\r\nett visst erkännande, Hans Leghammar och\r\nGudrun Schyman. Er kritik här i kammaren är mer\r\nsaklig än den kritik som jag konstaterar\r\nförekommer ute i samhället och som börjar bli\r\nnågot av en skräckpropaganda och en svartmålning\r\nsom skrämmer mig. Utifrån den propagandan, jag\r\nhar hört den framföras från de båda aktuella\r\npartierna i olika debatter, får jag den\r\nuppfattningen -- och jag är helt övertygad om att\r\njag har rätt på den punkten -- att er målsättning är\r\natt se till att Sverige inte kommer med i EG. Vi har\r\nsagt att det nu blir en grundlagsutredning. De\r\nfrågetecken som finns måste vi försöka räta ut, och\r\nde svårigheter som finns måste vi försöka klara av.\r\nMen slutmålet är, det vet vi, positivt för Sveriges\r\nfolk.</pre><pre>Gudrun Schyman menar att vi måste försöka göra\r\nanalyser på en rad punkter. Men slutsatsen\r\nbeträffande allt det som Gudrun Schyman räknade\r\nupp är helt enkelt den att jag har rätt när jag säger\r\natt målsättningen för er del är att Sverige inte skall\r\nkomma med i EG. Men säg då att ni anser att det\r\nhela är så svagt och så felaktigt att ni kommer att\r\nmotarbeta ett EG-samarbete i alla delar! Det är ju\r\nså vi uppfattar det som ni säger -- det kan ni inte\r\nkomma ifrån.</pre><pre>Anf. 50 GUDRUN SCHYMAN (v):</pre><pre>Fru talman! Det skulle vara mycket olyckligt om\r\nElisabeth Fleetwood inte hade förstått att vi är\r\nmycket kritiska i detta sammanhang. Om hon inte\r\nhade förstått detta, skulle vi verkligen ha talat för\r\ndöva öron.</pre><pre>Vi är alltså kritiska. Men det är inget självändamål\r\nför oss, Elisabeth Fleetwood, att vara kritiska. Det\r\nfinns en saklig grund för vår kritik. Vi talar utifrån\r\nvad vi ser: Den typ av organisation som EG med all\r\nsäkerhet blir kommer att innebära stora förluster\r\nför Sverige som nation och för stora grupper av den\r\nsvenska befolkningen. Vi gör den bedömningen\r\nutifrån en saklig analys. Såvitt vi förstår innebär EG\r\nen överstatlig organisation som har ambitionen att\r\nbli en europeisk stormakt, där de demokratiska\r\nbeslutsprocesserna flyttas från den nationella nivån\r\ntill en överstatlig nivå där länderna inte har särskilt\r\nstort folkligt inflytande. Vi vänder oss mot en sådan\r\nkonstruktion. Det handlar således om en hierarkisk\r\nstormaktskonstruktion, som på grund av en total\r\nbrist på demokrati så småningom kommer att\r\nförgöra sig själv innifrån. Det är vad jag tror. Det\r\nfinns ju exempel i det sammanhanget. Jag tänker då\r\npå stormakter som bl.a. på grund av brist på\r\ndemokrati har rasat samman.</pre><pre>Jag menar att demokratifrågan är en central fråga.\r\nDet förs en diskussion i Sverige i dag om bristen på\r\ndemokrati och om att det är svårt att få människor\r\natt engagera sig i politiskt arbete, att få människor\r\natt delta i sådant arbete. Jag tror nämligen inte att\r\nden typen av jätteorganisation som EG blir, där en\r\nstor del av besluten flyttas till Bryssel, kommer att\r\nverka positivt -- om vi nu vill ha en levande\r\ndemokrati.</pre><pre>Om man gör en sådan analys av EG som vi gör,\r\nskall man naturligtvis tala om den. Man skall tala\r\nklarspråk om vad EG kommer att innebära. Vill\r\nman ha överstatlighet, vill man gå in i ett Europas\r\nFörenta stater med en sådan konstruktion som\r\ndiskuteras i dag, skall man naturligtvis tala om att\r\ndet är vad man vill. Men bara för att moderaterna\r\ntycker att det är det bästa som kunde ske, Elisabeth\r\nFleetwood, är det inte säkert att alla andra tycker\r\ndet. Människor kan ju ha olika syn på vad som är\r\nvärdefullt i livet och på vad de vill värna om. Jag är\r\nmedveten om att människor har olika syn på dessa\r\nsaker. Det är ju därför som det finns olika politiska\r\npartier.</pre><pre>Anf. 51 HANS LEGHAMMAR (mp):</pre><pre>Fru talman! Elisabeth Fleetwood recenserar här i\r\nkammaren EG-debatten. Hon ger mig så att säga\r\nfördelar för den debattkritik som jag använder mig\r\nav. Men det är den debatteknik som jag tar ansvar\r\nför och som jag faktiskt vill föra fram. Jag menar\r\natt vi måste ha en djup och grundlig diskussion. Det\r\ngäller ju en av de allra största förändringarna\r\nnågonsin beträffande svensk konstitution.</pre><pre>Anledningen till att debatten utanför denna\r\nkammare ibland -- detta kan jag hålla med om -- går\r\nlitet väl mycket i svart-vitt är att det finns stora\r\npartier som inte vill att denna debatt tas upp. Det\r\när därför som det behövs kraftord. Det gäller ju att\r\nockså nå ut i den offentliga debatten. Men\r\nmoderater och kanske framför allt\r\nsocialdemokrater är inte intresserade av att\r\nanalysera den djupa frågan om vad EG egentligen\r\ninnebär.</pre><pre>Ännu en gång vill jag framhålla följande. Att\r\nframföra kritik innebär inte att det är ett\r\nsjälvändamål att sätta en käpp i hjulet. I stället\r\nhandlar det om att sätta kraft bakom orden -- det\r\nmåste vara en kraftfull innebörd. Vi vill således visa\r\natt vår kritik är bärande. Det är alltså inte ett\r\nsjälvändamål för mig att stå här och kritisera EG-\r\nutvecklingen eller regeringens sätt att hantera\r\ndenna fråga. I stället handlar det om en djup tro hos\r\nmig. Detta är nämligen fel väg att lösa framtidens\r\nproblem. Jag tycker att det skulle kunna\r\naccepteras. Det går inte att bara generellt säga att\r\ndet är fråga om att sätta en käpp i hjulet.</pre><pre>Anf. 52 ELISABETH FLEETWOOD (m):</pre><pre>Fru talman! Gudrun Schyman säger att jag inte\r\nskulle ha förstått kritiken och analysen. Ja, jag har\r\nmycket väl förstått den, för den är ett steg på väg\r\ntill det mål som ni har, nämligen nej till EG. Det är\r\nur den synpunkten som ni har reagerat, och detta\r\ngäller båda partierna.</pre><pre>En saklig analys vill vi också ha. Därför har vi\r\nskrivit motion om att vi skall ha en utredning om\r\ngrundlagsändring, så där är vi överens. Men\r\nGudrun Schyman säger att vi har olika syn.\r\nFörvisso har vi olika syn, självklart, men på Gudrun\r\nSchyman låter det hela tiden att det egentligen bara\r\nfinns en syn som är relevant, och det är\r\nvänsterpartiets syn, och att vi andra har fel. Då är\r\ndet väldigt glädjande att kunna se på\r\nopinionsundersökningar. Svenska folket närmar sig\r\nen positiv inställning till EG alltmer ju längre tiden\r\ngår.</pre><pre>Till Hans Leghammar: det är väldigt bra att man\r\nsköter debatten på ett snyggt sätt här. Jag är ledsen\r\natt behöva konstatera att ledamöter i Hans\r\nLeghammars partigrupp i debatter utanför\r\nkammaren har använt sig av metoder som gör mig\r\nskrämd. Man går ut och försöker framför allt\r\nskrämma svenska kvinnor och försöker få kvinnor\r\növer huvud taget att känna att manssamhället håller\r\npå att ta över. Det stämmer inte. Detta har jag själv\r\nkonstaterat i debatter och fått gå emot. Det är för\r\nmig politiskt fult och omoraliskt att låta ledamöter\r\nutanför denna kammare använda argument i små\r\nförsamlingar där det ofta inte finns några som kan\r\nkomma med sakargument emot. Det skrämmer\r\nmig. Det kallar jag för svartmålning och\r\nskräckpropaganda. Tyvärr är det många av\r\nmotståndarna till EG som använder sig av den\r\nmetoden. Jag tycker att man inte heller får göra så\r\nmot människor som blir rädda i en situation där\r\nmycket i vårt land kommer att förändras. Att det\r\nblir förändringar är vi ju alla överens om, även om\r\nvi anser att det är av godo, ni anser att det är av\r\nondo.</pre><pre>Överläggningen var härmed avslutad.</pre><pre>(Beslut fattades efter 9 §.)</pre><pre>7 § Brevröstning i Förbundsrepubliken\r\nTyskland och Schweiz</pre><pre>Föredrogs</pre><pre>konstitutionsutskottets betänkande</pre><pre>1990/91:KU41 Brevröstning i Förbundsrepubliken\r\nTyskland och Schweiz (prop. 1990/91:112).</pre><pre>Anf. 53 HANS NYHAGE (m):</pre><pre>Fru talman! Det torde inte råda några som helst\r\ndelade meningar om det rättmätiga i att\r\nröstberättigade svenska medborgare skall kunna\r\nutöva sin rösträtt vid de skilda politiska valen i\r\nSverige, oavsett var i världen de befinner sig. Det är\r\nen medborgerlig rättighet som inte kan ifrågasättas.</pre><pre>De svenska medborgare som befinner sig utanför\r\nvårt lands gränser kan sedan många år tillbaka delta\r\ni röstningen genom att denna anordnas på svenska\r\nbeskickningar och konsulat samt på fartyg. Detta är\r\nnaturligtvis en mycket god ordning, även om i vissa\r\nfall framför allt långa avstånd till röstlokalen kan\r\nlägga hinder i vägen.</pre><pre>Det finns emellertid två mycket anmärkningsvärda\r\nundantag när det gäller röstmottagningen hos de\r\nsvenska beskickningarna i utlandet. Sedan 1956 har\r\nröstning på detta sätt ej kunna äga rum i Schweiz,\r\noch sedan 1979 gäller samma sak för Tyskland. I\r\ndetta senare land har det dock varit möjligt för\r\nutländska medborgare att utöva sin rösträtt i\r\nhemlandet genom s.k. brevröstning via posten. I\r\nSchweiz har åter de utländska väljarna hittills\r\ntvingats resa till annat land för att kunna delta i ett\r\nval i hemlandet. Vid innevarande års val i Sverige\r\nblir det dock möjligt att brevrösta även där.</pre><pre>Att kunna rösta genom brevröstning är givetvis\r\nmycket bättre än att inte kunna rösta alls, men\r\ntyvärr visar verkligheten att ett betydande antal\r\nröster av skilda skäl måste underkännas. Det är\r\ndärför angeläget att röstmottagning kan ske på\r\nsvenska beskickningar och konsulat också i de båda\r\nangivna staterna.</pre><pre>De ansträngningar som hittills gjorts på\r\nmyndighetsnivå för att kunna åstadkomma detta\r\nhar misslyckats. Därför bör frågan med hänsyn till\r\ndess principiella betydelse föras upp på politisk\r\nnivå. Regeringen bör således vidta nödvändiga\r\nåtgärder i ärendet.</pre><pre>Enligt min mening borde det inte ha varit särskilt\r\nsvårt att få fullständig enighet om detta i\r\nkonstitutionsutskottet. Av föga starka skäl har\r\nemellertid företrädarna för de tre socialistiska\r\npartierna i utskottet inte kunnat medverka till\r\ndetta. Utskottets samtliga borgerliga medlemmar\r\nhar därmed givetvis reserverat sig till förmån för\r\ndenna rimliga åtgärd.</pre><pre>Fru talman! Med det anförda yrkar jag bifall till\r\nreservationen.</pre><pre>Anf. 54 YLVA ANNERSTEDT (fp):</pre><pre>Fru talman! När man nu ser att det inte har skett\r\nnågonting sedan 1956 i Schweiz och 1979 i\r\nFörbundsrepubliken Tyskland får man faktiskt\r\nkonstatera att det arbete och de kontakter som man\r\nhar haft på myndighetsnivå inte har gett resultat.\r\nAlldeles särskilt märkligt är det att t.ex. Tyskland,\r\nsom ju numera är demokratins beskyddare i det\r\nforna DDR där det för övrigt gick alldeles utmärkt\r\natt rösta på svenska konsulat och beskickningar, går\r\ndet däremot inte, och man säger nej till detta i\r\nfortsättningen. I Schweiz, där enskilda\r\nmedborgares åsikter efterfrågas ofta i\r\nfolkomröstningar anser man inte heller att svenskar\r\nskall kunna utöva sina demokratiska rättigheter på\r\nvårt lands ambassad eller beskickningar.</pre><pre>Fru talman! Utskottet skriver på slutet av\r\nbetänkandet det är angeläget att hålla frågan\r\naktuell, men skriver sedan: ''Att ge regeringen\r\nnågot särskilt uppdrag på sätt som föreslås i\r\nmotionen anser utskottet emellertid inte\r\nerforderligt.'' Med tanke på att det faktiskt på 35 år\r\ni Schweiz inte har varit möjligt för svenskar att\r\nutöva rösträtten personligt tycker jag att det är hög\r\ntid att frågan förs upp på politisk nivå.</pre><pre>Jag yrkar bifall till reservationen.</pre><pre>Anf. 55 Tredje vice talman BERTIL FISKESJÖ\r\n(c):</pre><pre>Fru talman! Det är en centermotion som ligger\r\nbakom den reservation som Ylva Annerstedt och\r\nHans Nyhage har ställt sig bakom. Vi i centerpartiet\r\när glada över den uppslutningen, men vi skulle\r\nnaturligtvis ha varit ännu gladare om utskottet som\r\nhelhet hade kunnat biträda vår underdåniga önskan\r\ni motionen.</pre><pre>Som Hans Nyhage och Ylva Annerstedt redan har\r\nnämnt är detta en segsliten fråga och i sak mycket\r\negendomlig. Jag har erinrat mig att en av de första\r\nfrågor som jag ställde i riksdagen i början av 70-\r\ntalet gällde den här saken. Det var en fråga till\r\nKrister Wickman. Han lovade att man skulle göra\r\nallt man kunde för att svenskar i Schweiz skulle\r\nkunna rösta på sedvanligt sätt. Det har alltså gått 20\r\når, och frågan har ännu inte kunnat lösas, vilket är\r\nmycket egendomligt. Den enda förklaring som gavs\r\nden gången var att man i Schweiz inte önskade att\r\nde djupa dalarna och höga bergen i denna urgamla\r\ndemokrati skulle genljuda av ständiga\r\nvalkampanjer. Men syftet har aldrig varit att man\r\nskulle driva valkampanjer på utländsk mark. Syftet\r\nhar varit att svenska medborgare skall kunna avge\r\nsina röster på ett så enkelt sätt som möjligt.</pre><pre>Jag har pratat med parlamentariker i Tyskland. Det\r\nhar då visat sig att de inte ens känner till att det är\r\npå detta sätt. När jag har upplyst dem om hur det\r\när, säger de att man måste ändra på detta. De\r\nfrågar: Varför har ingen tagit upp denna sak? Som\r\nhar nämnts tidigare är det naturligtvis mycket\r\negendomligt att svenska medborgare i benhårda\r\ndiktarurer runt om i världen har kunnat rösta på\r\nbeskickningar och konsulat, medan detta är\r\nomöjligt i två sedan länge etablerade demokratier.\r\nDet är givetvis bra att Schweiz nu äntligen har gått\r\nmed på att åtminstone brevröstning skall kunna\r\nförekomma. Men det är ingen slutlig lösning på\r\nproblemet.</pre><pre>Man skall naturligtvis inte ge denna fråga alltför\r\nstora dimensioner, men såsom en principfråga\r\ntycker jag att den är viktig. Inte minst i skenet av\r\ndet samarbete över gränserna i Europa som tidigare\r\nhar diskuterats borde det vara en självklarhet att\r\nmedborgare som vistas i andra länder där kan utöva\r\nsin demokratiska rätt att påverka\r\nrepresentationernas sammansättning i sina\r\nhemländer.</pre><pre>Jag tycker alltså att regeringen borde skärpa sig.\r\nGör den inte det, får vi ta initiativ från riksdagens\r\nsida. Vi har nu tätare och tätare kontakter med\r\nparlamentarikerkolleger i Europa och då\r\nnaturligtvis även i Schweiz och i Tyskland. Gör\r\nregeringen ingenting, måste riksdagen handla.</pre><pre>Jag yrkar bifall till reservationen.</pre><pre>Anf. 56 STURE THUN (s):</pre><pre>Fru talman! Som har framgått av den tidigare\r\ndebatten gäller detta betänkande brevröstning i\r\nFörbundsrepubliken Tyskland och i Schweiz.\r\nUtskottet har i stort sett varit enigt. Vi är alla\r\növerens om att svenska medborgare skall kunna\r\nutöva sin rösträtt var de än befinner sig i världen.\r\nDärför har det som tidigare sagts ordnats\r\nröstmottagningar på svenska beskickningar och\r\nkonsulat samt på fartyg. Det kan nämnas att det vid\r\nförra valet avgavs 20 000 röster på detta sätt.</pre><pre>Undantagen har varit Schweiz och\r\nFörbundsrepubliken Tyskland. Dessa länder\r\ntillåter inte några utlandsmyndigheter att ha\r\nröstmottagning. I Tyskland har det dock varit\r\ntillåtet för utländska medborgare att delta i sina\r\nhemländers val genom s.k. brevröstning. Detta har\r\nvarit möjligt för svenska medborgare sedan valet\r\n1982 genom särskild lagstiftning för varje val.\r\nSåsom har framgått av den tidigare debatten har\r\nSchweiz ändrat sin praxis och tillåter nu\r\nbrevröstning.</pre><pre>Vi är överens om att brevröstning inte är någon bra\r\nform. Huvudregeln bör vara att man skall utöva\r\nrösträtten genom personligt avlämnande av\r\nvalsedeln.</pre><pre>Med anledning av propositionen har det väckts en\r\nmotion, där man anser det angeläget med\r\nytterligare åtgärder. Tredje vice talmannen tyckte\r\natt det var dags för regeringen att skärpa sig i detta\r\nfall. Jag kan inte detta och har inte såsom tredje\r\nvice talmannen varit i kontakt med några\r\nparlamentariker vare sig i Tyskland eller i Schweiz,\r\nmen jag kan inte tänka mig att endast Sverige är\r\nberört. Det är nog inte bara den svenska regeringen\r\nsom måste skärpa sig utan kanske även andra\r\nregeringar, om de har samma intresse som vi i\r\nSverige för att alla skall kunna avge sin röst.</pre><pre>Från utrikesdepartementet och\r\njustitiedepartementet har vi fått besked om att\r\ndessa frågor kommer att hållas aktuella i de\r\nfortsatta kontakterna med de berörda\r\nmyndigheterna i Tyskland och Schweiz. Som\r\ntidigare talare vill jag framhålla att det i den\r\nförutvarande Tyska Demokratiska Republiken var\r\ntillåtet med röstmottagning på svenska\r\nbeskickningar och konsulat. Jag tycker att det är\r\nvärt att notera skillnaden mellan å ena sidan de\r\ndemokratiska staterna Västtyskland och Schweiz\r\noch andra sidan den Tyska Demokratiska\r\nRepubliken.</pre><pre>I regeringens proposition anför justitieministern:\r\n''Jag avser att inom kort begära regeringens\r\nbemyndigande att tillkalla en särskild utredare för\r\natt överväga förändringsbehov och\r\nutvecklingsmöjligheter inom valadministrationen.\r\nEn teknisk översyn av reglerna om brevröstning\r\ntorde komma att rymmas inom utredarens\r\nuppdrag. Som nämns i 1990 års budgetproposition\r\n(prop. 1990/91:100 bil. 4 s. 12) kan dessutom också\r\nandra valfrågor bli aktuella i\r\nutredningssammanhang.''</pre><pre>Därmed, fru talman, yrkar jag bifall till utskottets\r\nhemställan.</pre><pre>Anf. 57 HANS NYHAGE (m):</pre><pre>Fru talman! Av utskottsbetänkandet framgår att\r\nman har ''från utrikes- och justitiedepartementen\r\nerfarit att frågorna kommer att hållas aktuella i de\r\nfortsatta kontakterna med berörda myndigheter i\r\nTyskland och Schweiz''. Men det är just på grund\r\nav denna myndighetshandling som vi har reserverat\r\noss till förmån för förslaget i centermotionen. Efter\r\n35 års myndighetsagerande utan framgång är det\r\nönskvärt att åstadkomma en högre dignitet i\r\nagerandet. Detta bör ske på regeringsnivå.</pre><pre>Sture Thun sade att utskottet är enigt i sak.\r\nFörvisso är det så. Vi är eniga om att vi skall bereda\r\nsvenska medborgare i andra länder alla möjligheter\r\natt kunna rösta. Men just därför att vi är eniga om\r\ndenna viktiga sak, borde det ha gått att få enighet\r\nom att frågan skall föras upp på regeringsnivå för\r\natt åstadkomma en ytterligare skärpning av vårt\r\nagerande för att få en rättelse till stånd.</pre><pre>Anf. 58 YLVA ANNERSTEDT (fp):</pre><pre>Herr talman! Det är alldeles uppenbart att\r\nmyndighetskontakterna har fullständigt\r\nmisslyckats. Då finns det ingen anledning att\r\nfortsätta med dem längre. Man borde ha insett att\r\nman efter 35 års misslyckande faktiskt måste\r\nförsöka någonting annat.</pre><pre>Sture Thun sade att 20 000 röster avgavs på detta\r\nsätt i föregående val. Vad han glömde att säga är att\r\n13 % av dessa röster underkändes och förklarades\r\nogiltiga. Anledningen är att brevröstningen är så\r\nkrånglig och en källa till så många felaktigheter.\r\nDet är ett synnerligen dåligt sätt att utöva sin\r\nrösträtt på. Även om man tillsätter en utredning,\r\nsom skall studera de valadministrativa frågorna, får\r\ndet ingen effekt för principfrågan, nämligen att\r\nsvenska medborgare, även om de befinner sig i ett\r\nannat land, skall kunna personligen utöva sina\r\nmedborgerliga rättigheter vid de svenska\r\nambassaderna och legationerna. Man undviker då\r\nden stora procentandel felaktiga röster som inte\r\nkan godkännas. Vi har velat medverka till ett bättre\r\noch säkrare röstningsförfarande för de svenskar\r\nsom gör Sverige tjänster utomlands av en eller\r\nannan anledning. Då borde den politiska nivån\r\nkopplas in, när handläggningen på myndighetsnivå\r\nuppenbarligen inte ger någon effekt.</pre><pre></pre><pre>Anf. 59 Tredje vice talman BERTIL FISKESJÖ\r\n(c):</pre><pre>Fru talman! Argumenten i frågan är kanske\r\nuttömda vid det här laget. Jag vill bara ställa en\r\nfråga till Sture Thun. Det är 20 år sedan jag första\r\ngången aktualiserade den här frågan i riksdagen.\r\nTycker Sture Thun att det skulle vara rimligt,\r\nlämpligt och acceptabelt om det går ytterligare 20\r\når innan den här till synes så enkla frågan bringas\r\ntill sin lösning?</pre><pre>Jag vill ta upp ytterligare en punkt. Det har ju\r\nbeslutats att vi skall lämna in en ansökan om\r\nmedlemskap i EG. Om detta nu leder till\r\nmedlemskap skall vi så småningom bl.a. vara med\r\noch välja parlamentariker till EGs parlament. Det\r\nförefaller mycket märkligt om svenskar som har\r\ngripits av internationaliseringsvågen och befinner\r\nsig i andra EG-stater, då inte på ett normalt sätt kan\r\ndelta i valen till EGs parlament. Jag nämner detta\r\nbara för att belysa hur märkliga de ståndpunkter är\r\nsom Tyskland och Schweiz har intagit. Jag är\r\növertygad om att man från regeringens sida inte har\r\nlagt på några kol när det gäller de här frågorna.\r\nMan har inte hetsat sina förhandlare på\r\nmyndighetsnivå. Vad vi vill göra med reservationen\r\när att hetsa regeringen så att man tar upp frågan när\r\nman träffar kolleger från de här båda länderna. Än\r\nen gång: Bifall till reservationen!</pre><pre>Anf. 60 STURE THUN (s):</pre><pre>Fru talman! Till Ylva Annerstedt vill jag bara säga\r\natt jag inte har pratat om 20 000 brevröster, utan\r\njag pratade om att det avgavs 20 000 röster på\r\nbeskickningar och konsulat vid valet 1988. Jag är\r\nmycket väl medveten om att felprocenten var hög\r\npå de brevröster som kom in.</pre><pre>Till Bertil Fiskesjö vill jag säga att jag naturligtvis\r\ntycker att det är rimligt att få en fråga löst efter 20\r\når. Vi får väl hoppas att tredje vice talmannen får\r\nfrågan löst innan ytterligare 20 år har gått. Men jag\r\nvet inte om den här frågan är så enkel att lösa. Det\r\nhandlar ju om att man måste påverka suveräniteten\r\ni de berörda länderna. Det gäller att verkligen få\r\ndem med på detta. Som jag tidigare sade är det väl\r\ninte endast Sverige som är berört av detta. Man kan\r\npeka på att vi har haft en mängd kontakter med\r\nSchweiz under hela EFTA-tiden; det gäller då\r\nvisserligen en handelssammanslutning och\r\nhandelsavtal, men de politiska kontakterna har\r\nändå funnits. Det är alltså inte bara ett eventuellt\r\nEG-samarbete som kan lösa detta. Men vi hoppas\r\natt det blir en sådan lösning i Tyskland och Schweiz\r\nså att de tillåter andra länders medborgare att avge\r\nsin röst på resp. beskickningar.</pre><pre>Anf. 61 YLVA ANNERSTEDT (fp):</pre><pre>Fru talman! Jag beklagar om jag missuppfattade\r\nSture Thuns sifferuppgift. Vad som emellertid inte\r\nvar någon missuppfattning är att 13 % av avgivna\r\nröster underkänns av olika skäl. Det är\r\noacceptabelt att vi har ett röstförfarande som är så\r\nkrångligt att människors röster inte kan godkännas\r\nfullt ut.</pre><pre>Sture Thun försöker förringa frågan genom att\r\nsäga att det inte är hela Sverige som berörs. Nej,\r\ndet är det ju inte. Men de människor som på ett\r\neller annat sätt gör Sverige tjänster utomlands\r\nberörs av detta. Deras rösträtt och deras möjlighet\r\natt avge sina röster på ett säkert och korrekt sätt är\r\nen precis lika viktig fråga som alla andra frågor som\r\nrör de demokratiska fri- och rättigheterna.</pre><pre>Vidare säger Sture Thun att det inte är någon enkel\r\nfråga att lösa. Men det är ju så att röstning med\r\npersonlig inställelse vid konsulat och övriga\r\nbeskickningar går att genomföra i alla länder utom\r\ni Tyskland och Schweiz. Det finns uppenbarligen\r\ninte några större hinder för att lösa den här frågan\r\nom man vill.</pre><pre>Anf. 62 STURE THUN (s):</pre><pre>Fru talman! Jag sade inte att inte hela Sverige\r\nberörs. Jag sade att det inte kan vara bara Sverige\r\nsom berörs av den här frågan, utan att det måste\r\nvara så att även andra länder berörs.</pre><pre>Jag håller med Ylva Annerstedt om att det måste\r\ntill vilja. Men det är väl inte bara vilja från Sverige\r\nsom måste till, utan även från Schweiz och\r\nTyskland.</pre><pre>Överläggningen var härmed avslutad.</pre><pre>(Beslut fattades efter 9 §.)</pre><pre>8 § Den statliga redovisningen och revisionen</pre><pre>Föredrogs</pre><pre>Finansutskottets betänkande</pre><pre>1990/91:FiU16 Den statliga redovisningen och\r\nrevisionen (prop. 1990/91:100 delvis).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut fattades efter 9 §.)</pre><pre>9 § Inkomstskattefrågor m.m.</pre><pre>Föredrogs</pre><pre>skatteutskottets betänkande</pre><pre>1990/91:SkU17 Inkomstskattefrågor m.m.</pre><pre>Anf. 63 BO LUNDGREN (m):</pre><pre>Fru talman! Jag tänker först ta upp de nödvändiga\r\npraktiska detaljerna i samband med avgörandet av\r\nett ärende i riksdagen, och ställa de yrkanden som\r\njag normalt kanske hade gjort i slutet av\r\nanförandet.</pre><pre>I skatteutskottet har vi haft en diskussion och\r\nt.o.m. en votering om hur man skall dela upp\r\nmomenten i betänkandet. Det innebär att man\r\nunder mom. 1 samlat en rad yrkanden i flera\r\nmotioner som var för sig hade förtjänat att ha ett\r\neget moment för att kammarens ledamöter skulle\r\nkunna ta ställning till de olika förslagen; inte som\r\nett helt paket utan var för sig. För att ge kammarens\r\nledamöter den möjligheten yrkar jag under mom. 1\r\ni hemställan i skatteutskottets betänkande 17 bifall\r\ndels till motion 424 yrkande 1, dels motion 424\r\nyrkande 9 och slutligen i övrigt till reservation 1 i\r\ndetta avseende.</pre><pre>Jag yrkar också bifall enbart till de reservationer\r\ndär moderata ledamöter förekommer, i den mån\r\nyrkande om bifall ställs till andra reservationer i\r\nresp. moment. Jag villkorar alltså detta. Det finns\r\ninga yrkanden om bifall i övrigt eftersom vi är\r\nganska medvetna om ställningen vid voteringarna.\r\nMen om någon annan skulle yrka bifall till\r\nreservationer under något moment skall självfallet\r\nde moderata reservationerna kunna ställas emot\r\ndessa yrkanden.</pre><pre>Därefter till sakfrågan, som är nog så intressant och\r\ndebatterad.</pre><pre>Jag tycker att det skall bli intressant att så\r\nsmåningom höra inte minst Anita Johansson\r\nredovisa varför skattetrycket jämt och ständigt\r\nskall höjas, så att regeringen tvingas rycka ut med 6\r\nmiljarder kr. i krispaket, därför att regeringens\r\nskattepolitik och dåliga ekonomiska politik i övrigt\r\nhar lett till en accelererande arbetslöshet som kan\r\nförväntas bli mer omfattande än på mycket länge i\r\nSverige. Det skall bli mycket intressant att höra hur\r\nman kan acceptera ett högt skattetryck med\r\nineffektiva offentliga monopol, mindre valfrihet för\r\nmedborgarna -- allt det som ett högt skattetryck\r\nleder till. Detta ger en hög arbetslöshet och man\r\ntvingas rycka ut med ett antal miljarder kronor som\r\nman hade sluppit betala ut om man i stället hade\r\nhaft en vettig skattepolitik. Det skall bli intressant\r\natt lyssna på Anita Johansson i detta ärende senare\r\ni dag.</pre><pre>Det är ju uppenbart att det svenska skattetrycket\r\nskapar en mängd problem. I Sverige har vi ett\r\nskattetryck som, om man mäter det i förhållande till\r\nden totala produktionen i Sverige, är ungefär 56 %\r\nav den s.k. bruttonationalprodukten. Om man ser\r\npå vilka olika skatter och avgifter en enskild\r\nindustriarbetare eller ett vårdbiträde betalar av sin\r\ntotala arbetsersättning finner man att det är\r\nlöneskatter, inkomstskatter, moms, tobaksskatt om\r\nman för den som röker, alkoholskatt för den som\r\ndricker, bensinskatt för den som kör bil, och för sitt\r\nboende betalar man fastighetsskatt; skatt på det\r\nmesta. Sammantaget uppgår detta till uppemot två\r\ntredjedelar av den totala arbetsersättningen. Detta\r\nskapar självfallet en situation där de enskilda\r\nmedborgarna har alltför liten frihet att själva\r\ndisponera över sina inkomster efter skatt. Det leder\r\ni sin tur till att de som människor och medborgare\r\ntvingas lita på att politikerna använder de pengar\r\nsom tas i skatt på ett förnuftigt och vettigt sätt. De\r\nblir beroende av bidrag.</pre><pre>Vi genomförde, genom beslut i riksdagens\r\nkammare, en skatteomläggning. Vi moderater\r\nmotsatte oss grundtanken om ett oförändrat\r\nskattetryck. Man sänkte marginalskatten, dvs.\r\nskatten på inkomstökningar, vilket var nödvändigt,\r\nmen man höjde en mängd andra skatter i stället.\r\nDet ledde till att man fick ökade bidrag på ungefär\r\n11 miljarder kronor. Detta skedde för att inte\r\nalltför många skulle förlora på grund av att man\r\nskulle ha ett oförändrat högt skatteuttag i Sverige.\r\n100 000-tals människor och familjer blev beroende\r\nav bostadsbidrag och litet mindre än 100 000\r\npensionärer blev beroende av kommunala\r\nbostadstillägg för att ta några exempel. Genom att\r\nmänniskorna på det viset blir bidragsberoende och\r\näven på andra sätt utlämnas till politikerna -- för att\r\nde skall kunna lösa den uppgift de har tagit på sig --\r\ntappar man egenbestämmandet.</pre><pre>Det är uppenbart att vi inte har klarat\r\nsjukvårdsmonopolet eftersom människor dör i kön\r\ntill operationer. Det fungerar inte tillfredsställande.\r\nDet beror inte på personalen, kompetensen eller\r\nkunskapen. Det beror på att det är ett monopol, ett\r\npolitikerstyrt monopol. Det är litet märkligt att\r\nsocialdemokraterna -- som, i alla fall som jag\r\nuppfattar det, historiskt har växt fram som rörelse\r\nen mot privata maktkoncentrationer, mot privata\r\nmonopol -- så intensivt slår vakt om stora\r\nskattefinansierade offentliga monopol när det\r\ngäller äldreomsorg, barnomsorg och sjukvård. Det\r\när mycket märkligt.</pre><pre>Samma regler gäller naturligtvis på det offentliga\r\nområdet, på vård och omsorgsområdet, som gällde\r\nnär man en gång i tiden försökte etablera\r\nkonsumtionsföreningar på orter där det bara fanns\r\nen handelsman. Denna enda handelsman hade\r\nmöjligheter att sätta egna priser eftersom man var\r\nutlämnad till att just den handelsmannen fanns, och\r\nhan bestämde själv prisnivån. Då bestämde man sig\r\nför: Vi sätter upp en egen konsumtionsförening, vi\r\nkan få konkurrens, vi får effektivare och bättre\r\nförsörjning av varor och vi får lägre priser. Det var\r\nen bra tanke. Så skall det vara. Det skall finnas\r\nkonkurrens på lika villkor. Men så är det inte på de\r\nför människorna så viktiga vård- och\r\nomsorgsområdena. Därmed får vi sämre vård och\r\nomsorg än vi annars skulle få. Vi får dessutom\r\nhögre skatter än vi skulle behöva ha.</pre><pre>Nästa problem som inte har direkt med\r\nfrihetsfrågorna att göra är att skattetrycket\r\nnaturligtvis som en följd av den bristande friheten,\r\nbristen på konkurrens och liknande saker leder till\r\nmindre tillväxt. Vi vet att det höga skattetrycket ger\r\noss lägre ekonomisk tillväxt, vi vet att det höga\r\nskattetrycket stampar ut arbetstillfällen och vi vet\r\natt vi nu har en accelererande arbetslöshet i\r\nSverige.</pre><pre>T.o.m. om Sverige hade varit en sluten ekonomi,\r\noch inte haft några förhållanden till andra länder,\r\ninga handelsströmmar och inga kapitalströmmar till\r\nandra länder, hade vi haft för höga skatter.\r\nSituationen blir än allvarligare när de länder som vi\r\ntvingas, på ett positivit sätt, handla med har lägre\r\nskatteuttag än vi. Då finns det en stor risk att såväl\r\nmänniskor som pengar strömmar från Sverige till\r\nde andra länderna, därför att det fungerar på ett\r\nbättre sätt där. Därför expanderar i stor\r\nutsträckning svenska företag i andra länder i stället\r\nför i Sverige i dag. Man kan bedöma att förra året\r\ninvesterade svenska företag för ungefär 100\r\nmiljarder svenska kronor i andra länder, medan\r\nandra länders företag investerade för kanske 15\r\nmiljarder kronor i Sverige. Så kan det inte fortsätta.</pre><pre>Det krävs en sänkning av skattetrycket för att\r\nkunna öka friheten och för att kunna slå vakt om\r\nden framtida sysselsättningen och inte bara göra\r\ndessa kortsiktiga brandkårsutryckningar som\r\nregeringen nu tvingas ägna sig åt. För oss\r\nmoderater är målet att i slutet av 1990-talet ha fört\r\nner skattetrycket i Sverige till en nivå som ansluter\r\ntill den övre delen av skatteuttaget i övriga Europa.\r\nVi lägger fram ett förslag för 1992, för nästa år\r\nalltså, som innebär en skattesänkning på 27\r\nmiljarder kronor. Det är en minskning av\r\nskattetrycket mätt som andel av produktionen med\r\ntvå procentenheter. Omräknat per hushåll blir det\r\ni genomsnitt ungefär 8 000 kr. per svenskt hushåll.\r\nSedan vill vi gå vidare och sänka med i\r\nstorleksordningen en procentenhet av BNP varje år\r\nför att komma ner och närma oss de andra länderna\r\noch för att öka friheten.</pre><pre>Vilka skatter skall man då sänka? Självfallet skall\r\nman sänka dem som är mest skadliga för ekonomin.\r\nSå gott som varje skattesänkning gynnar ju\r\nmänniskorna, medborgarna. Då gäller det att\r\nsänka de skatter som ger bäst effekt på den totala\r\nekonomiska utvecklingen. Det är egentligen många\r\nskatter. Vi måste även ta hänsyn till det som\r\ndiskuterades i ett tidigare ärende, nämligen att vi\r\nmåste genomföra en förändring av våra skatter till\r\nEG-nivå om vi strävar efter -- vilket vi gör -- ett fullt\r\nmedlemskap i den Europeiska gemenskapen. Då\r\nmåste vi främst sänka de skatter som negativt\r\npåverkar produktion och sparande och sådana som\r\nskapar bidragsberoende.</pre><pre>I detta betänkande behandlar vi inte\r\narbetsgivaravgifterna, men inom ramen för vårt\r\nförslag till skattesänkningar menar vi att\r\narbetsgivaravgifterna nästa år skall kunna sänkas\r\nmed drygt fyra procentenheter. Det är någonting\r\nsom bidrar till att skapa nya hållfasta jobb eftersom\r\nkostnaderna för svenska företag sänks.</pre><pre>Vi föreslår att beskattningen av det kapital som är\r\ngrunden för investeringar i nya jobb i Sverige skall\r\nminska. Det innebär att såväl svenska som\r\nutländska företag kommer att vilja investera i\r\nSverige.</pre><pre>Vi föreslår att man successivt skall slopa\r\nfastighetsskatten. Då blir det billigare att bo och\r\nbidragsberoendet kan minska.</pre><pre>Vi föreslår att det även i fortsättningen skall vara\r\nlönsamt att satsa på ett eget pensionssparande.</pre><pre>Vi menar att mervärdeskatten successivt måste\r\nsänkas ner till EG-nivå. Vi bör i mitten av 1990-\r\ntalet komma ner till en nivå på ungefär 18 % räknat\r\nsom pålägg mot 25 % innevarande år. De 25 % i\r\nmoms som vi har i Sverige är ju till en del beroende\r\npå en s.k. tillfällig höjning som gäller för 1991. Den\r\ninfördes för att hindra överhettningen i svensk\r\nekonomi. Om vi ser på vad som händer på\r\narbetsmarknaden i dag kan vi konstatera att\r\nproblemet med överhettning inte är särskilt\r\ngångbart. Därför föreslår vi att den tillfälliga\r\nökningen tas bort redan den 1 juli innevarande år.\r\nDen 1 juli skall alltså momsen sänkas till 23,5 %\r\nungefär. Sedan måste vi gå vidare och sänka den till\r\nen nivå på i storleksordningen 18 %.</pre><pre>Det är inte bara momsen på livsmedel som skall\r\nsänkas. Det är momsen på kläder och momsen på\r\nandra varor och tjänster som är nödvändiga för\r\nmänniskor. Det är en chimär att tro att en sänkning\r\nav momsen på livsmedel och en höjning av momsen\r\npå andra produkter skulle kunna göra det bättre för\r\nlåginkomsttagare eller andra. Det är hela\r\nmomspålägget som måste sänkas,. När\r\nvänsterpartiet talar om sin skattepolitik och att\r\nsänka momsen på livsmedel tar de igen det med\r\nråge genom andra skattehöjningar.\r\nVänsterpartister älskar ju skatter t.o.m. mer än vad\r\nsocialdemokraterna gör.</pre><pre>Fru talman! Det är viktigt att sänka det svenska\r\nskattetrycket. Det måste ske på alla områden med\r\nde mest skadliga skatterna först, sänkta\r\narbetsgivaravgifter, sänkta skatter på riskvilligt\r\nsparande, kapitalbildning, investeringar,\r\nfastighetsskatt -- på sikt slopad --, minskad\r\npensionsskatt och sänkt moms för att ta några\r\nexempel. Detta föreslår vi moderater. Det kommer\r\nvi att arbeta för i samband med den valrörelse som\r\nstundar i höst.</pre><pre>Fru talman! Jag vill även ta upp ett par exempel på\r\ndetaljer i den skatteomläggning som\r\nsocialdemokraterna genomförde i fjol. Dessa\r\ndetaljer förvånar många människor ganska mycket.\r\nDet finns en hel del detaljer som man borde ändra.\r\nJag tar upp två stycken. Jag vill fråga Anita\r\nJohansson vad det är som gör att den som köpt en\r\nbostadsrätt och sedan säljer den skall betala skatt\r\nom den förening som äger själva huset har fått ökad\r\nskuld och tagit flera lån. Skulle Anita Johansson\r\nvilja motivera -- för det är ingen annan som har\r\ngjort det, vare sig i kammaren eller utanför\r\nkammaren -- varför den som säljer sin\r\nbostadsrättslägenhet skall betala mer skatt, t.o.m.\r\nså att han förlorar på affären, därför att\r\nbostadsrättsföreningen har ökat sina skulder?\r\nDetta är ett exempel som visar hur snett man har\r\ntänkt, hur man har utgått från några principer som\r\njag inte begriper.</pre><pre>Självfallet skall varje människa bara betala skatt på\r\nen realisationsvinst som beror på vad man själv har\r\nsatt in. Om jag har köpt en lägenhet för 100 000 och\r\nsäljer den för 150 000, så är min vinst 50 000, varken\r\nmer eller mindre. Som det nu ser ut kan man köpa\r\nen lägenhet för 100 000 och sälja den för 100 000 --\r\nmen så har föreningens skulder ökat, och då får\r\nman betala skatt för att man vinner plus minus noll,\r\noch i realiteten t.o.m. förlorar därför att inflationen\r\ngör att de 100 000 man får i dag är mindre i fast\r\npenningvärde än de 100 000 som man köpte\r\nlägenheten för. Det är orimligt. Men förklara,\r\nAnita Johansson, varför det är på det viset! Varför\r\när ni inte beredda att ändra det direkt?</pre><pre>Ni talar i betänkandet om att vi nog får se över den\r\nhär bestämmelsen. Det behövs ingen översyn, det\r\när bara att slopa bestämmelsen. Det är mycket\r\nenkelt, det kan man göra genom att rösta i\r\nkammaren i dag. Det skall bli spännande att lyssna\r\ntill Anita Johansson.</pre><pre>En annan sak är också mycket märklig. Man har i\r\nSverige sedan länge haft traditionen att det skall\r\nvara skattefrihet när den som jobbar på ett varuhus\r\nfår köpa varor med litet rabatt. Och det har varit\r\nskattefrihet när en Saab- eller Volvoanställd har\r\nköpt en bil av sitt eget företag. Detta tycker vi är\r\nriktigt. Det kan röra sig om rätt stora belopp. Om\r\nman jobbar på Åhléns och köper till rabatt där -- jag\r\nvet inte hur stor rabatt det företaget ger -- så blir det\r\nsäkert några tusen om året som man får i skattefri\r\nförmån. Den förmånen skall inte beskattas; så långt\r\när vi överens.</pre><pre>Men Anita Johansson och hennes partivänner har\r\nbestämt sig för att om den som är anställd på\r\nKristianstadsbladet, Sydsvenska Dagbladet eller\r\nArbetarbladet i Gävle skall skatta för att han får en\r\ntidning hem -- den tidning han jobbar på. Ofta\r\nbehöver man ha tidningen för att se hur jobbet gick,\r\nhur det blev till slut. Det är fråga om en\r\nprenumeration som kan vara värd 1 000--1 500 kr.\r\nDen som är anställd på en tidning kan alltså inte få\r\nen skattefri personalrabatt, men den som jobbar på\r\nSaab eller Volvo kan få 10 000--15 000 kr. i rabatt\r\nskattefritt på en ny bil. Kan Anita Johansson\r\nförklara logiken i detta?</pre><pre>Den som är SJ- eller SAS-anställd skall betala skatt\r\näven på den första förmånen man har, fri resa. Men\r\nden som är anställd på Åhléns slipper när det gäller\r\npersonalrabatt. Var finns logiken i detta? Skall det\r\ninte vara rättvisa mellan olika personalkategorier,\r\nså att även den som är anställd på en tidning eller\r\npå SJ skall ha rätt att få en sedvanlig personalrabatt\r\nskattefritt?</pre><pre>Jag har bestämt mig för att renodla diskussionen i\r\ndag, så att vi slipper den där vanliga tekniken -- att\r\nAnita Johansson eller annan företrädare för\r\nsocialdemokraterna säger att ''det blir så många\r\nfrågor att jag inte kan besvara dem''.</pre><pre>Nu ställer jag alltså två frågor: Varför skall\r\nbostadsrättshavaren betala skatt om föreningens\r\nskuld ökar? Varför skall personalrabatt som är\r\nskattefri för en del vara skattepliktig för andra?</pre><pre>Och den stora och viktiga frågan: Varför kan inte\r\nsocialdemokraterna inse att man måste sänka\r\nskattetrycket för att öka friheten och klara Sveriges\r\nekonomi?</pre><pre></pre><pre>Anf. 64 KJELL JOHANSSON (fp):</pre><pre>Fru talman! Låt mig först med anledning av de två\r\nyrkanden under mom. 1 -- om de två tillkommande\r\npunkterna -- som Bo Lundgren framställt, yrka\r\nbifall till folkpartiets motion Sk430 av Bengt\r\nWesterberg, yrkande 1.</pre><pre>Kort uttryckt är det ju så att moderaterna vill sänka\r\nskattetrycket under en tioårsperiod med en högre\r\nprocentsats än vad vi föreslår. Vi i folkpartiet vill\r\nsänka skattetrycket med ca 5 procentenheter under\r\nmotsvarande tid. Jag återkommer till detta.</pre><pre>När det gäller uttaget av mervärdesskatt vill\r\nmoderaterna skänka den generella skattenivån till\r\n18 % medan vi i folkpartiet har angett den högsta\r\nskattesats som EG troligen kommer att bestämma\r\nsig för -- vi vet ju inte det -- nämligen 20 %.</pre><pre>Verkningarna av det skattesystem som före\r\nfinansministern Kjell-Olof Feldt betecknade både\r\nperverst och ruttet framstår i dag med fullständig\r\nklarhet. Självfallet kan inte det gamla\r\nskattesystemet belastas för allt, men det torde vara\r\nställt utom all debatt att de på ett aktivt, och mycket\r\nolyckligt, sätt medverkat till dagens problem i\r\nsvensk ekonomi.</pre><pre>De allvarliga balansproblemen, underskottet i våra\r\nutlandsaffärer, varseln, företagsnedläggningarna,\r\ninflationen och nedskärningarna i sociala system\r\nsåsom t.ex. sjukförsäkringen -- allt detta har i själva\r\nverket någon, i vissa fall kanske sin huvudsakliga,\r\nförklaring i det skattesystem som Kjell-Olof Feldt i\r\nså hårda tongångar dömde ut.</pre><pre>Det är naturligtvis med stort beklagande man\r\ntänker tillbaka på den fullständigt nedgörande\r\nkritik som socialdemokraterna före och i\r\nvalrörelsen 1988 riktade mot det förslag,\r\nfolkpartiets skatteskiss, som senare varit\r\nvägledande vid utformningen av skattereformen.</pre><pre>Hade insikten och handlingsförmågan hos\r\nsocialdemokraterna infunnit sig litet tidigare, så\r\nhade många av dagens problem inte behövt bli\r\ntillnärmelsevis så allvarliga.</pre><pre>Vi i folkpartiet liberalerna har nu ändå till sist\r\ntillsammans med socialdemokraterna genomfört en\r\nskattereform, vars främsta syfte var att sänka de\r\nskatter som varit skadligast för ekonomin --\r\nnämligen de på arbete och sparande.</pre><pre>Genom reformen har en sänkning av den statliga\r\ninkomstskatten, i en storleksordning som var totalt\r\nomöjlig att diskutera med socialdemokraterna för\r\nnågra år sedan, nu ändå till slut kommit till stånd.</pre><pre>Som vi skrev i januari i vår partimotion om\r\nskatterna kommer skattereformen, framför allt på\r\nlitet längre sikt, att leda till betydande positiva\r\nsamhällsekonomiska effekter. Vi ser början till\r\ndetta i dag, när man på arbetsmarknaden tecknar\r\navtal på så låga nivåer att vi nästan får gå tillbaka\r\ntill de gamla gulnande bladen för att hitta något\r\nliknande. Vi ser det också i ett ökande sparande,\r\noch andra positiva inslag.</pre><pre>Genom ett skattesystem som stimulerar ett bättre\r\nutnyttjande av resurserna skapas en ekonomi med\r\nstörre utvecklingskraft. Tillväxten kan då öka på\r\nnytt, och marknadsekonomin kan fungera bättre.</pre><pre>Samhällsekonomiskt riktiga signaler kommer också\r\natt styra de ekonomiska besluten, både i företag\r\noch i hushåll.</pre><pre>Fru talman! Skattetrycket är högt i dagens Sverige,\r\nalltför högt enligt folkpartiet liberalernas mening.\r\nSumman av skatter och avgifter uppgår till ca 56 %\r\nav bruttonationalprodukten. Vi brukar uttrycka\r\ndetta så att skattekvoten är ca 56 %. Vid en\r\ninternationell jämförelse är detta den högsta\r\nförekommande nivån.</pre><pre>Skall man göra sådana jämförelser, är det dock\r\nviktigt att mäta på samma sätt. Annars blir\r\njämförelsen missvisande.</pre><pre>Det har självfallet stor betydelse om vissa förmåner\r\nfinansieras via skatten, eller om företagen genom\r\nförsäkringslösningar på den privata marknaden\r\ntillförsäkrar de anställda motsvarande förmåner.\r\nEtt sådant förhållande torde vara vanligt i andra\r\nländer som vi jämför oss med. Det har alltså\r\nbetydelse om sociala förmåner ges i form av avdrag\r\npå skatten eller som skattefinansierade bidrag.\r\nMånga andra faktorer spelar in.</pre><pre>För att man skulle förhindra ett missbruk av\r\nsjukförsäkringen gjordes t.ex. sjukpenningen för\r\nnågra år sedan skattepliktig. Denna åtgärd ökade\r\nsjälvfallet skattekvoten, utan att något egentligen\r\nrealekonomiskt inträffade för medborgarna.\r\nInterna skattebetalningar -- vanliga i Sverige --\r\nmellan olika enheter inom den offentliga sektorn\r\nökar också skattekvoten.</pre><pre>Det är enligt folkpartiet liberalernas mening viktigt\r\natt beakta faktorer av det här slaget vid en\r\njämförelse. Annars får man ett felaktigt\r\nutgångsläge.</pre><pre>Men även om man gör sådana justeringar, blir vår\r\nslutsats att skattetrycket måste sänkas. De negativa\r\nverkningarna är i dag alltför tydliga. Svenskt\r\nnäringsliv verkar ju också på en internationell\r\nmarknad i konkurrens med företag i länder med\r\nlägre skatter och därmed lägre kostnader.\r\nFolkpartiet liberalerna anser det således både\r\nangeläget och nödvändigt att reducera det svenska\r\nskattetrycket med åtminstone 5 procentenheter.</pre><pre>En fullt finansierad reform var ett krav för en\r\növerenskommelse från socialdemokraternas sida. I\r\ndet konjunkturläge som då rådde fanns det också\r\nenligt folkpartiet liberalernas mening inte skäl att\r\navstå från en skattereform på grund av detta krav.</pre><pre>Fru talman! När vi vill gå vidare med en sänkning\r\nav skattetrycket anser vi det mycket angeläget att i\r\nförsta hand sänka de skatter som är mest skadliga.\r\nSverige har, även efter skattereformens\r\ngenomförande, en i internationell jämförelse\r\nmycket hög skatt på kapital då det gäller\r\nkapitalinkomster, kapitalvinster och förmögenhet.\r\nDen valda kapitalskattesatsen 30 % innebär\r\nförvisso vissa fördelar. Men det är som sagt en hög\r\nbeskattning, speciellt i kombination med\r\nförmögenhetsbeskattningen.</pre><pre>För att inte krångla till skattesystemet stannade vi\r\nför en nominell beskattning. Det ger en känslighet\r\nför inflationen och denna måste hållas i schack om\r\ninte kapitalbeskattningen skall bli orimlig.</pre><pre>Även vid en låg inflation är emellertid den samlade\r\nkapitalbeskattningen hög. Vi anser därför att den\r\nmåste sänkas, bl.a. för att kunna behålla företagare\r\noch företag i Sverige. Vi föreslår i första hand en\r\nsänkning av förmögenhetsskatten och arvs- och\r\ngåvoskatten, främst genom att avskaffa dessa\r\nskatter för det arbetande kapitalet i mindre och\r\nmedelstora företag.</pre><pre>Förmögenhetsskatten berörs över huvud taget inte\r\nav skatteöverenskommelsen. Vi förstod under\r\nförhandlingarna att något var på gång, men\r\nsakfrågan behandlades inte av det enkla skälet att\r\nsocialdemokraterna vägrade att ta upp den.</pre><pre>Med facit i handen vet vi att det inom\r\nfinansdepartementet pågick ett arbete på den\r\ndepartementspromemoria som presenterats och\r\nblivit utsatt för en mördande kritik. Vi kan bara\r\nbeklaga att vi inte kunde nå fram till en uppgörelse\r\nom förmögenhetsskatten och inte kunde inkludera\r\näven den. Det har varit lyckligt om så skett.</pre><pre>Självfallet vill vi, fru talman, när skadliga skatter är\r\npå tapeten, också avskaffa omsättningsskatten på\r\nhandeln med företagens riskkapital.</pre><pre>Den särskilda löneskatten, som ju egentligen är en\r\nren skatt, driver upp avkastningskraven på\r\nsatsningar i företagande. Skatten framstår i en\r\ninternationell jämförelse som olycklig och bör på\r\nsikt avskaffas.</pre><pre>Fru talman! Sverige har världens sammantaget\r\nhögsta mervärdeskattesats. Vid kommande\r\nårsskifte återgår vi till det tidigare momspålägget\r\n23,46 %, men även detta är en alltför hög\r\nskattesats. Det kommer att innebära, om det ens\r\nblir tillåtet, avsevärda nackdelar att ha en så hög\r\nmoms om Sverige blir medlem i EG.</pre><pre>I detta sammanhang vill jag passa på tillfället att\r\nrätta till ett påstående som ofta görs, nämligen att\r\nEG är på väg att införa differentierade skattesatser\r\nför momsen. Det påstås man göra genom att\r\neventuellt införa två ''band'', helt säker tror jag inte\r\nman kan vara efter alla turer, ett på 4--9 % och ett\r\npå 14--20 %.</pre><pre>Åtgärden innebär i själva verket ett klart steg emot\r\nen mindre differentiering av momsen inom EG,\r\ninte tvärtom. Det handlar om att få någon ordning\r\npå den flora av mervärdeskattesatser och undantag\r\nsom finns i medlemsländerna. Det framgår\r\ndessutom bl.a. av Vitboken att man inom EG anser\r\ndet vara en mycket stor fördel med en enhetlig\r\nskattesats.</pre><pre>Det är, fru talman, alldeles uppenbart att vissa\r\nskattedebattörer som ivrigt förespråkar ett sänkt\r\nskattetryck uppvisar en mycket ensidig syn på\r\nskälen att sänka detta.</pre><pre>När skattetrycket sänks i inkomstledet inträffar ju\r\ndet, att pengar stannar hos medborgare i stället för\r\natt levereras in till staten. Så långt kan man alltid\r\nhävda att det uppstår en frihet för medborgarna --\r\nåtminstone för någon eller några medborgare. Men\r\nman måste givetvis vara observant på att staten\r\nfaktiskt också gör inskränkningar i den enskildes\r\nfrihet beroende på hur man tar ut skatterna i\r\nkonsumtionsledet.</pre><pre>Folkpartiet liberalerna har alltid hävdat -- med\r\nundantag av kända skäl för tobak, alkohol och\r\nenergi -- att staten inte skall styra konsumtionen\r\ngenom punktskatter på vissa varor. En sådan\r\nstyrning och inskränkning i den enskildes\r\nkonsumtionsval inträffar även vid skilda\r\nmomsskattesatser eller vid punktbeskattning av\r\nskilda varugruper. Konsumtionen styrs till de\r\nsubventionerade varorna.</pre><pre>Det vore, enligt min mycket bestämda personliga\r\nuppfattning mycket olyckligt om vi redan före ett\r\nEG-medlemskap skulle återgå till en differentiering\r\nav momsen enligt den flora av förslag som föreslås\r\ni skilda reservationer. Självfallet kan vi på\r\nbegränsade områden komma att tvingas till en\r\nsådan åtärd om man inom EG slutgiltigt stannar för\r\ndetta.</pre><pre>För bästa möjliga slutgiltiga utformning av\r\nskattesystemet inom Gemenskapen skulle det\r\nonekligen vara en styrka om de nordiska länderna\r\nkunde uppträda gemensamt med en enhetlig\r\nskattesats. Det viktigaste är dock enligt folkpartiet\r\nliberalerna att i första hand sänka den generella\r\nskattesatsen till 20 %.</pre><pre>Fru talman! Sammanfattningsvis har genom\r\nskattereformen viktiga steg tagits i linje med\r\nfolkpartiet liberalernas strategi på skatteområdet.\r\nDe mest skadliga skatterna, de på arbete och\r\nsparande, har sänkts. Nu måste nästa steg tas för att\r\nreducera kapitalskatterna, främst på arbetande\r\nkapital. Momsen sänks genom att den tillfälliga\r\nhöjningen försvinner. Nästa steg blir en sänkning av\r\narbetsgivaravgifterna, framför allt den särskilda\r\nlöneskatten. Därefter måste fortsatta sänkningar av\r\nmomsen ske i syfte att reducera skillnaden mot EG.</pre><pre>Vi har i vår partimotion redovisat ett förslag till\r\ninkomst- och utgiftsförändringar som ger ca 6\r\nmiljarder för skattesänkningar nu eller senare. Vi\r\när givetvis helt på det klara med att ytterligare stora\r\ninsatser kommer att krävas för att möjliggöra\r\nönskvärda och nödvändiga skattesänkningar.</pre><pre>Med det anförda yrkar jag bifall till reservation 2.</pre><pre>Fru talman! Folkpartiregeringen lade 1979 fram ett\r\nförslag till avdragsrätt för gåvor till ideella\r\norganisationer. Vi har sedan dess följt upp detta\r\nkrav och lägger även nu fram ett förslag.\r\nFolkpartiet liberalerna menar att en gåva från en\r\nenskild person till svenska biståndsorganisationer\r\noch till trossamfund borde vara avdragsgill inom en\r\nviss beloppsram. Inför det hårdnackade motstånd\r\nsom jag vet att detta förslag möter avstår jag dock\r\nav tidsskäl att yrka bifall till denna reservation.</pre><pre>Fru talman! Socialdemokraterna och vänsterpartiet\r\nhar här i kammaren drivit igenom en utformning av\r\navdragsrätten för fackföreningsavgifter som är helt\r\noacceptabel. En grundläggande princip i\r\nbeskattningen är att medlemsavgifter i föreningar\r\ninte skall vara avdragsgilla. Den principen har man\r\nfrångått utan att kunna ge någon rimlig förklaring.\r\nDessa medel används bland annat till att bygga upp\r\nkonfliktfonder. Trots att avdragsrätt föreligger för\r\ndetta är inte utfallande konfliktersättningar\r\nskattepliktiga.</pre><pre>För arbetsgivaren är inte medlemsavgiften i någon\r\nintresseorganisation avdragsgill. Om denna\r\norganisation däremot utför tjänster som är att\r\nbetrakta som kostnader i rörelsen blir detta\r\navdragsgillt.</pre><pre>Avdragsrätten för fackavgifter bör slopas och en\r\növersyn företas för att undersöka om det finns skäl\r\natt i likhet med denna behandling förändra\r\navdragsmöjligheterna för arbetsgivarna. Här finns\r\nolikheter i beskattningen som vi under många år\r\nhar velat få utredda och tillrättade. Jag yrkar\r\ndärför, fru talman, bifall till reservation 59.</pre><pre>Fru talman! I en motion har jag påpekat att den\r\ntillfälliga höjningen av fastighetsskatten på\r\nkommersiella lokaler till 3,5 % av taxeringsvärdet\r\nhar aktualiserat frågan om en rättvis beskattning av\r\nbostäder i fastigheter med huvudsakligen lokaler.\r\nDessa bostäder kommer att drabbas av betydande\r\nhyreshöjningar beroende på den orimliga\r\nutformningen av fastighetsskatten. Självfallet bör\r\ninte bostäder belägna i hus med huvudsakligen\r\nlokaler straffbeskattas av detta skäl. Ett motiv för\r\nen annorlunda beskattning av dessa bostäder kunde\r\nmöjligen vara att skatten borde vara lägre.\r\nUtskottet begär nu av regeringen en översyn av\r\nfrågan, och jag noterar denna framgång med\r\nanledning av motionen med stor glädje och yttersta\r\ntacksamhet.</pre><pre>I en annan motion har Isa Halvarsson framställt\r\nyrkande innebärande att även näringsidkare skall\r\nkunna få jämkning av bilförmånen på samma sätt\r\nsom anställda. Även denna fråga tycks nu kunna få\r\nen lösning, och det är minst lika glädjande.</pre><pre>Fru talman! De nya reglerna för\r\nreavinstbeskattning av bostadsrätter har vållat stor\r\ndebatt. Onekligen är de också inte alldeles lätta att\r\nförstå. Utskottet aktualiserar med anledning av\r\nmotioner som väckts i frågan en översyn av\r\nbestämmelserna, och det är bra.</pre><pre>Som jag tidigare framhållit vid debatterna måste\r\ndet vid en skattereform av den här omfattningen\r\ngivetvis finnas detaljer som fått en inte helt\r\ntillfredsställande lösning. Jag avslutar därför detta\r\nanförande med att dels yrka bifall till reservation\r\n66, dels med den ödmjuka förhoppningen att det nu\r\nnär tid gives skall gå att komma fram till bättre\r\nlösningar.</pre><pre>Anf. 65 BO LUNDGREN (m) replik:</pre><pre>Fru talman! Det var, som oftast, intressant att\r\nlyssna till Kjell Johansson. Men det finns ändå\r\nanledning att göra en liten kommentar.</pre><pre>Vi har i Sverige ett extremt högt skatteuttag inom\r\nolika sektorer. Det vore bra om vi hade ett\r\nskattesystem som präglades av en mycket hög grad\r\nav enhetlighet med så litet undantag som möjligt.\r\nMen när vi i Sverige avviker från andra länder när\r\ndet gäller det totala skatteuttaget, kan vi inte ha\r\nenhetlighet på alla områden.</pre><pre>Jag antar att detta är ett av skälen till att Kjell\r\nJohansson anser att kapitalbeskattningen måste\r\nförändras. Den är i och för sig rätt symmetrisk sett\r\nfrån svensk synpunkt -- det finns en del saker som\r\nkan diskuteras -- men i förhållandet till\r\nkapitalbeskattningen i andra länder är den mycket\r\nhögre. Vi måste därför justera\r\nkapitalbeskattningen.</pre><pre>Samma sak gäller mervärdebeskattningen. Om vi\r\ninfört en så hög skattesats för mervärdeskatten för\r\nexempelvis hotell- och restaurangnäringen,\r\nskidliftar och allt annat som kan vara aktuellt, och\r\nvet att vi tappar pengar i Sverige, får man\r\nnaturligtvis ta hänsyn till detta i strävan att dra ner\r\ndet totala skattetrycket. Enligt vad jag själv hört\r\nhar många som varit uppe i fjällen noterat att det\r\när mycket dyrare. Många har åkt över gränsen till\r\nNorge, och en del har inte åkt över huvud taget.</pre><pre>Fru talman! Det gladde mig att höra att Kjell\r\nJohansson sade att man skall avskaffa den särskilda\r\nlöneskatten. En fråga är då om Kjell Johansson\r\nmöjligtvis vill väcka en gemensam motion om att\r\navslå den proposition som nu kommer om att införa\r\nsärskild löneskatt på pensionsbetalningar.</pre><pre>Anf. 66 KJELL JOHANSSON (fp) replik:</pre><pre>Fru talman! Den senare frågan tror jag att vi skall\r\nnöja oss med att ta upp när denna proposition\r\nbehandlas.</pre><pre>Jag håller med Bo Lundgren om resonemanget i\r\nstort. Självfallet inser också vi i folkpartiet\r\nliberalerna att det finns bekymmer för vissa\r\nbranscher eftersom vi i Sverige isolerat har infört en\r\nneutral mervärdebeskattning när man inte har\r\ndetta i utlandet.</pre><pre>Men frågan inför framtiden är: Skall vi gå in i EG\r\nmed ett ytterligt differentierat system när alla\r\ntecken tyder på att EG egentligen är på väg mot ett\r\nmer enhetligt system? Man har t.ex. infört ett\r\nmoratorium som innebär att man inte får införa\r\nytterligare skattesatser och differentiera mer. Man\r\nförsöker hitta ett system som leder fram till en\r\nstörre enhetlighet i mervärdebeskattningen, och\r\nden frågan drivs ganska hårt.</pre><pre>Det är mycket klart uttryckt i Vitboken att det vore\r\nen stor fördel om det fanns en enhetlig skattesats.\r\nVore det då inte klokt att vi i Sverige inte\r\nkomplicerar frågan utan behåller vår inställning att\r\nSverige skall ha en enhetlig mervärdeskatt?</pre><pre>Även ni moderater är emot att vi skall styra\r\nmänniskors konsumtion med skilda skattesatser,\r\neller hur Bo Lundgren?</pre><pre>Anf. 67 BO LUNDGREN (m) replik:</pre><pre>Fru talman! Jodå, det finns mycket som förenar oss\r\ni dessa tankesätt. Jag är också glad över att Kjell\r\nJohansson inledningsvis sade att skattetrycket\r\nmåste sänkas, även om ni föreslår en lägre takt än\r\nvad vi gör och ett slutmål som i och för sig inte\r\nbefinner sig så långt ner. Men vi är på samma väg,\r\noch det är bra.</pre><pre>Vi skall naturligtvis ha en så hög grad av enhetlighet\r\nsom möjligt. Vi hade tidigare en reducerad\r\nmomsskattesats i Sverige. När reduktionen togs\r\nbort och vi fick full moms ledde detta till ett bortfall\r\nav kunder till hotell- och restaurangnäringen,\r\ndiverse semesteranläggningar, skidliftar och annat.\r\nDet är också något som påverkar bytesbalansen\r\nnegativt. Därmed motverkar egentligen\r\nförändringen sitt eget syfte, nämligen att skapa\r\nbättre ekonomi.</pre><pre>Den typen av förändringar borde vi vara beredda\r\natt göra. Som jag förstår Kjell Johansson menar\r\nhan, att om vi kan leda i bevis, vilket man rimligen\r\nkan om man ser på utvecklingen, att detta är ett\r\nproblem, är man också beredd att göra vissa\r\njusteringar i avvaktan på att vi får ner skattetrycket\r\ntill den Europanivå där vi så småningom måste\r\nhamna. Det är i så fall positivt och bra att vi har den\r\nsynen gemensamt.</pre><pre>Läget inom EG är för närvarande efter de senaste\r\ndirektiven hösten 1990 och beslutet i mars sådant,\r\natt man antagligen kommer att få en\r\nminimiskattenivå på sannolikt 15 % för en generell\r\nskattesats och måhända ett tak på 20 %, men det\r\nkan man vara mindre säker på.</pre><pre>Sedan finns ett band på 4--9 % där\r\nmedlemsländerna har rätt att lägga beskattningen\r\nav olika varor, det kan vara läkemedel och mycket\r\nannat. Detta leder inte till någon större grad av\r\nenhetlighet inom EG. Men jag håller med om att vi\r\ni Sverige inte skall göra mer än vi behöver göra\r\nförrän vi står inför EG-anpassningen. Det viktiga är\r\natt sänka momsen generellt, helst ner till 18 %.\r\nMen vi skall också göra de mindre justeringar som\r\nbehövs för en del branscher som kommit snett och\r\ndär Sverige totalt sett förlorat.</pre><pre>Anf. 68 KJELL JOHANSSON (fp) replik:</pre><pre>Fru talman! Vi i folkpartiet liberalerna har sagt, att\r\nom det visar sig att det blir negativa effekter av\r\nförändringen av mervärdeskattesatserna, är vi\r\nberedda att se över dem. Men jag tror att man i\r\ndagens mycket osäkra läge måste vara försiktig med\r\natt dra slutsatser om orsak och verkan då det gäller\r\nmänniskors konsumtion. Bilförsäljningen har t.ex.\r\nsjunkit med 30--40 %. Mig veterligt har det inte\r\nskett någon som helst justering av mervärdeskatten\r\npå bilar, och nedgången kan därför inte bero på\r\ndetta.</pre><pre>Det har skett en otrolig omsvängning i människors\r\nkonsumtionsmönster när det gäller att köpa bilar.\r\nDet är inte helt otroligt eller främmande att tänka\r\nsig att det också har inträffat en svängning i\r\nmänniskors konsumtionsmönster när det gäller\r\nrestaurangbesök eller resor till fjällen oavsett om vi\r\nförändrat mervärdeskatterna eller inte.</pre><pre>Vi är öppna för diskussion, och vi har vid flera\r\ntillfällen deklarerat att vi kommer att följa denna\r\nfråga ordentligt. Det vore en stor fördel om vi\r\nkunde få ett skattesystem i Sverige som präglas av\r\nenhetlighet och avskaffa den styrning av människor\r\nsom varit så betecknande för det gamla systemet.</pre><pre></pre><pre>Anf. 69 ROLF KENNERYD (c):</pre><pre>Fru talman! Med anledning av Bo Lundgrens\r\nfunderingar kring formalia och yrkanden om dessa,\r\nvill jag inledningsvis säga följande. Om Bo\r\nLundgrens yrkande skulle resultera i att det blir en\r\nuppdelning av mom. 1, yrkar jag under detta\r\nmoment när det gäller sänkt skattetryck bifall till\r\nreservation 3 i motsvarande del.</pre><pre>Så över till realia i stället för formalia.</pre><pre>Den stora skatteomläggningens sista steg har nu\r\nvarit i tillämpning i drygt tre månader. Vissa\r\neffekter av densamma, såväl positiva som negativa,\r\nkan nu börja avläsas. De positiva effekterna i form\r\nav t.ex. av ökad arbetsbenägenhet och ökat\r\nnettosparande, som var en av anledningarna till\r\nreformens genomförande, kan på grund av den\r\nkorta tid som har förflutit ännu bara skönjas, men\r\nde torde ändå vara någorlunda säkerställda. De\r\nnegativa effekterna har i vissa hänseenden varit\r\nbrutala för dem som berörs.</pre><pre>Det mest uppmärksammade exemplet, i vart fall i\r\nmedia, är effekterna för pensionärer med låg\r\npension. Där har regeringen sent omsider tvingats\r\nlägg fram förslag till förändringar och\r\nkompletteringar som nödtorftigt eliminerar de\r\nnegativa effekterna.</pre><pre>Dramatiskt ökat antal konkurser inom\r\nturistnäringen och inom hotell- och\r\nrestaurangnäringen är andra exempel. Att de har\r\nuppstått beror ju på att förändringarna i det fallet\r\ngenomfördes i andra steget, dvs. de har ytterligare\r\nett års giltighetstid bakom sig.</pre><pre>Vi har också kunnat notera väldigt kraftigt ökade\r\nboendekostnader som i det korta perspektivet\r\nframför allt har drabbat hyresgästerna men även\r\nvillaägare. De senare, alltså villaägarna, har ännu\r\ninte märkt den fulla effekten av\r\nskatteomläggningen, eftersom fastighetsskatten\r\nännu inte har drabbat deras plånböcker. Den\r\ndebiteras ju först i samband med\r\nslutskatteregleringen.</pre><pre>I allt väsentligt har de här negativa effekterna varit\r\nmöjliga att förutse. Vi hade från centerpartiets sida\r\nredan inför omläggningen motionerat om\r\nalternativa förslag i bl.a. dessa hänseenden. Då är\r\ndet naturligt att vi nu, när våra farhågor och\r\nbedömningar visat sig besannas, återkommer med\r\ndessa förslag.</pre><pre>Tyvärr kvarstår den betongmur som uppgörelsen\r\nmellan socialdemokraterna och folkpartiet\r\nliberalerna skapat mot förändringar i denna\r\nuppgörelse. Den är lika kompakt i dag som den\r\nvisat sig vara tidigare. Utskottsmajoriteten föreslår\r\ni dagens betänkande inga förändringar utan endast\r\ntillkännagivande till regeringen om behov av\r\növersyn på två punkter.</pre><pre>Jag skulle vilja ställa frågan till den majoritet som\r\nbildats i det avseendet varför man över huvud taget\r\nbehöver göra en översyn i fråga om beskattningen\r\nav reavinster på bostadsrätter. Detta är något som\r\nBo Lundgren tidigare vidrörde och som jag därför\r\ninte utvecklar. Här är det fråga om en bestämmelse\r\nsom i sin nuvarande tillämpning är så uppenbart\r\nfelaktig att den inte fordrar någon som helst\r\növersyn. Det som nu erfordras är att man går till\r\nhandling för att eliminera denna uppenbara\r\nfelaktighet.</pre><pre>Centerns skattemålsättningar skulle jag vilja\r\nsammanfatta i fem punkter:</pre><pre>1. Skatt skall utgå efter bärkraft.</pre><pre>2. Skattesystemet skall främja arbete och\r\nföretagande.</pre><pre>3. Det skall också främja sparande och enskilt\r\nägande.</pre><pre>4. Skattesystemet skall medverka till att\r\nåstadkomma en god miljö och resurshushållning.</pre><pre>5. Därutöver skall den totala skattekvoten sänkas.</pre><pre>En viktig byggsten i vårt alternativ är\r\ndifferentiering av mervärdeskatten med lägre skatt\r\npå nödvändigheter som mat och boende. Vi har\r\ntidigare motionerat om en bibehållen lägre\r\nmervärdeskattesats inom bygg- och\r\nbostadssektorn, och vi återkommer med det kravet\r\näven till årets riksdag.</pre><pre>Vi har också till årets riksdag presenterat ett\r\nheltäckande förslag när det gäller sänkt skatt på\r\nmaten. Förslaget har som utgångspunkt att\r\nmervärdeskatten på mat skall vara differentierad\r\ntill 60 %-nivån. Vi har bifogat ett komplett förslag\r\ntill hur en lagtext skulle kunna utformas, och vi har\r\nockså utformat ett finansieringsförslag för åtgärden\r\nsänkt skatt på maten.</pre><pre>Till det detaljerade förslaget har under\r\nutskottsbehandlingen vänsterpartiet anslutit sig. I\r\nvissa principer har sedan länge miljöpartiet också\r\nvarit förespråkare för det vi föreslår. Vi har vidare\r\nkunnat notera att moderaterna accepterat och\r\nförespråkar principen om en differentierad\r\nmervärdeskatt. Jag noterade dessutom vid\r\nreplikskiftet mellan Bo Lundgren och Kjell\r\nJohansson att trots att argumentationen inte var\r\nsärskilt stark sade sig ändå Kjell Johansson i slutet\r\nav sin sista replik vara beredd att se över\r\nmervärdeskatten på t.ex. turistområdet. Det må väl\r\nändå tas till inteckt för att en uppluckring är på gång\r\nlitet varstans.</pre><pre>Vad beträffar sänkning av matmomsen har\r\nopinionsundersökningar under senare tid givit\r\nmycket entydiga besked om vad de tycker som\r\nytterst är berörda av åtgärden, dvs. de svenska\r\nmedborgarna. Jag tillhör dem som menar att man\r\nskall vara försiktig med tolkningen av\r\nopinionsundersökningar som visar på förändringar\r\nmed en eller annan procent hit eller dit, men i det\r\nhär fallet har det visat sig att 93 % vill ha sänkt skatt\r\npå maten och att 84 % vill ha sänkt skatt på maten\r\näven om den sänkningen skall finansieras genom\r\nhöjd mervärdeskatt på andra nyttigheter. Då tycker\r\njag att det finns synnerligen säker grund för att\r\nuttala att här vet vi hur man ser på saken i det\r\nsvenska folkdjupet.</pre><pre>Mot bakgrund av detta och mot bakgrund av det\r\nförändrade sinnelag som successivt har vuxit fram\r\noch uppenbarligen är på väg att växa fram numera\r\nlitet varstans måste det, tycker jag, betraktas mera\r\nsom en tidsfråga när också andra partier skall\r\nansluta sig till vårt synsätt och det äntligen skall\r\nkunna bildas majoritet för att genomföra en\r\nsänkning av mervärdeskattesatsen på dessa\r\nväsentliga nyttigheter.</pre><pre>Fru talman! På vissa områden har av majoriteten\r\nbakom skatteuppgörelsen förväntade bidrag till\r\nfinansieringen uteblivit. Om man höjer\r\nskattesatsen, riskerar man nämligen alltid att den\r\nbeskattade basen minskar. Om den minskar\r\ntillräckligt mycket, uppstår ett totalresultat som är\r\nnegativt. Det finns ett numera ganska gammalt\r\nexempel på detta, omsättningsskatten på aktier,\r\nsom sedan den infördes har haft sådana\r\nskadeverkningar på själva basen, dvs. handeln med\r\nvärdepapper, att det statsfinansiella utbytet av\r\ndenna skatt numera blivit negativt i förhållande till\r\nhur det var tidigare.</pre><pre>Vi kan ännu inte statistiskt belägga men vi kan\r\nskönja en ny företeelse på samma tema, nämligen\r\nturistmomsen. Det föreligger alltså ännu ingen\r\nfullödig statistik, men alla tecken tyder på att vi har\r\nhaft en kraftig nedgång sedan mervärdeskatten\r\nökades resp. infördes på turistområdet. Vi kan\r\nockså notera att den nedgången i vart fall icke\r\nenbart eller ens till väsentlig anledning är\r\nkonjunkturell, eftersom vi samtidigt kan notera att\r\nutlandsturismen ökar.</pre><pre>Det här betyder helt enkelt att svensk turistnäring,\r\ni stor utsträckning beroende på turistmomsen, har\r\ntappat konkurrenskraft. Det måste vi göra\r\nnågonting åt. Vi måste vända den här utvecklingen.</pre><pre>Bland de önskvärda effekter som borde komma ut\r\nav en skatteomläggning finns ökat sparande, ökat\r\nföretagande och ökad stabilitet vid förvärv av egen\r\nbostad. De tre flugorna försöker vi slå i en smäll när\r\nvi föreslår införande av personliga\r\ninvesteringskonton, vilket skulle innebära att varje\r\nmedborgare hade möjlighet att göra skattefria\r\navsättningar till dessa konton uppgående till ett\r\nhalvt basbelopp och att skattefriheten skulle bestå\r\nvid användning av medel ur detta konto för start av\r\neget företag eller vid köp av bostad. Medlen skulle\r\nbeskattas först vid uttag för andra ändamål, dvs. för\r\nvanlig konsumtion.</pre><pre>En annan viktig fråga för tillväxt i ekonomin är\r\nandelen nystartade företag. Ett inslag i\r\nskatteomläggningen har varit att slopa\r\nkvittningsrätten mellan förluster i\r\nnäringsverksamhet och inkomst av tjänst. Jag\r\nmedger gärna att det finns betydande fog för detta.\r\nI det gamla systemet hade nämligen denna\r\nobegränsade kvittningsrätt i hög grad oönskade\r\neffekter.</pre><pre>En effekt av den slopade kvittningsrätten som dock\r\ninte är önskvärd är att nystartandet av företag\r\nhämmas. Därför föreslår vi från centerpartiets sida\r\nen tidsbegränsad kvittningsrätt vid nystart av\r\nföretag. Det är särskilt värdefullt för olika\r\nhantverksföretag men också för t.ex.\r\nutvecklingsbolag som drivs av forskare som\r\nbibehåller sin forskartjänst samtidigt som de har\r\nintressanta utvecklingsmöjligheter i ett eget\r\nföretag, där dock vinsterna ofta låter vänta på sig\r\nett antal år. I den situationen kan den\r\ntidsbegränsade kvittningsrätten vara oerhört\r\nvärdefull.</pre><pre>En annan drabbad grupp är pensionärer med låga\r\npensioner. De är på visst sätt tidigare\r\nskattebefriade och har därför ingen nyttoeffekt av\r\nmarginalskattesänkningen. En mycket allvarlig\r\neffekt som uppstår för dessa\r\nlåginkomstpensionärer, som samtidigt, till följd av\r\nett strävsamt och sparsamt liv, har skaffat sig en\r\nviss, liten förmögenhet, är att kapitalinkomsterna\r\nfrån denna förmögenhet, dvs. räntorna, i vissa fall\r\nkan drabbas av marginalskatter på ända upp till\r\n83 %. Genom påverkan på det kommunala\r\nbostadstilläggets storlek kan det uppstå ytterligare\r\nmarginaleffekter på nästan 50 %, vilket\r\nsammantaget innebär att det i dag finns pensionärer\r\nmed mycket låga inkomster som har\r\nmarginaleffekter på sammantaget betydligt över\r\nhundra procentenheter.</pre><pre>Jag skulle vilja fråga herrskapet Johansson, dvs.\r\nAnita och Kjell, om man har något råd att ge de\r\npensionärer som befinner sig i denna situation,\r\nutöver att de skall betala mer än 100 % i skatt till\r\nstaten. Skall de ge bort sina besparingar, eller skall\r\nde slösa bort dem genom ett leverne som just dessa\r\npensionärer aldrig har ägnat sig åt under sitt\r\nhittillsvarande liv?</pre><pre>Det finns alltså, herr talman, åtskilliga\r\nskönhetsfläckar i skatteomläggningen. Jag håller\r\nmed Kjell Johansson om att det inte är att förvånas\r\növer att det i en så stor omläggning uppstår\r\nskönhetsfläckar. Litet mer förvånande är att det\r\ninte tycks finnas någon som helst beredskap bland\r\ndem som stod bakom omläggningen för att rätta till\r\ndessa skönhetsfläckar.</pre><pre>I vissa fall kan man säga att dessa skönhetsfläckar\r\nbestår av rena systemfel. Det är klart att de måste\r\nåtgärdas. Det finns såväl samhällsekonomiska som\r\nfördelningspolitiska skäl för sådana förändringar.\r\nMen som jag tidigare berört förefaller detta vara\r\nomöjligt, med nuvarande majoritet bakom den\r\nhittillsvarande omläggningen.</pre><pre>Den enda slutsats man kan dra av detta förhållande\r\när att för att det skall bli ordning i dessa hänseenden\r\nkrävs det en ny regering. Den måste som en av sina\r\nuppgifter rätta till systemfelen, tvätta bort\r\nskönhetsfläckarna och inleda en sänkning av det\r\ntotala skattetrycket. Om detta skall lyckas\r\nerfordras centermedverkan i denna regering.</pre><pre>Herr talman! Avslutningsvis vill jag yrka bifall till\r\nreservationerna 3, 15, 28, 35, 53 och 74 -- vad gäller\r\nreservation 3 på det sätt som har framgått av\r\ninledningen till mitt anförande.</pre><pre>Anf. 70 KJELL JOHANSSON (fp) replik:</pre><pre>Herr talman! Först beträffande reavinsten på\r\nbostadsrätter: Det förslag som lades var ett försök\r\natt konstruera en beskattning där bostadsrätterna\r\nskulle behandlas likadant som egnahem. De skulle\r\nalltså beskattas på samma sätt. Då skulle man också\r\nkunna använda sig av takregeln även när det gäller\r\nreavinstbeskattning av bostadsrätter.</pre><pre>Som jag sagt redan tidigare är förslaget\r\nsvårförståeligt, och vi tycker att man bör se över\r\ndet. Men man kan inte bara ta bort detta och ändra\r\npå det, för då uppstår en annan asymmetri i\r\nförhållande till beskattningen av villor. Det är\r\nskälet till att man inte bara kan plocka bort detta.</pre><pre>Beträffande mervärdsskatten, vill jag, herr talman,\r\ni första hand hänvisa till det replikskifte jag hade\r\nmed Bo Lundgren. Jag noterar att det finns ett\r\nganska stort gap mellan centerpartiet och\r\nfolkpartiet beträffande synen på människors frihet.\r\nMedan vi vill konstruera en beskattning som är\r\nneutral, dvs som inte är styrande för människorna,\r\nhar centern en otrolig benägenhet att genom en hel\r\nflora av differentierade skattesatser styra\r\nmänniskors konsumtion till det ena eller det andra\r\nområdet. Den inställningen delar vi inte.</pre><pre>Ibland är det också lite svårt att förstå logiken. Rolf\r\nKenneryd talar om fördelningen och om de\r\npensionärer som har det dåligt ställt, men i nästa\r\nandetag säger han att restaurangmomsen är bland\r\ndet mest angelägna att sänka. Hur kommer det att\r\nhjälpa pensionärerna? Om vi nu skall tala\r\nfördelningspolitik finns det väl anledning till\r\neftertanke. Vi lägger mervärdeskatt på alla dessa\r\npensionärers vardagsbehov, men de sitter ju inte på\r\nrestaurang dagarna i ända. De har alltså ingen nytta\r\nav lägre restaurangmoms. Om vi håller oss innanför\r\nlandets gränser är det nästan skamlig\r\nfördelningspolitik att bete sig på detta sätt, Rolf\r\nKenneryd.</pre><pre>Däremot är vi otroligt medvetna om att vi faktiskt\r\nhar bekymmer med utlandet i fråga om den s.k.\r\nturistmomsen. Problemet är bara att det inte finns\r\nnågot som heter turistmoms. Jag får återkomma till\r\nden saken eftersom min taletid nu är slut.</pre><pre>Anf. 71 BO LUNDGREN (m) replik:</pre><pre>Herr talman! Min replik gäller Rolf Kenneryd, så\r\njag vill till honom säga: Nog är det väl så att varken\r\npensionärer eller andra har råd att gå på\r\nrestaurang, med de höga momsskattesatser som vi\r\nhar fått i de sammanhangen -- detta sagt inom\r\nparentes.</pre><pre>Min ambition, Rolf Kenneryd, är inte att\r\ndifferentiera momsen. Egentligen skulle jag väl\r\nkunna säga att min ambition är en helt enhetlig\r\nmoms på 10-procentsnivå och en rejäl sänkning av\r\nalla skatter. Det är ju slutmålet långt fram i tiden.</pre><pre>När man funderar på vad som kan göras i övrigt får\r\nman leta efter sådant som blivit helt felaktigt, t.ex.\r\nhotell- och restaurangmomsen, vilket jag har\r\nredovisat tidigare. Det centern vill göra är att\r\ndifferentiera momsen så att den skall vara 20 %\r\nnästa år på allt utom livsmedel. Där skall vi ha\r\n15 %, vilket för övrigt är väsentligt högre än inom\r\nEG.</pre><pre>Det finns egentligen två motiv till detta. Det ena\r\nskulle vara att man får en fördelningsmässigt bra\r\neffekt, dvs. att låginkomsttagare tjänar på lägre\r\nmoms på just mat. Alla konsumerar vi också\r\nkläder. Men statliga utredningar har visat att\r\nfördelningseffekten inte blir sådan. Det finns alltså\r\ninget sakligt skäl för att sänka momsen på just mat.\r\nDäremot finns det sakliga skäl för att sänka\r\nmomsen över huvud taget, så att alla människor --\r\noch särskilt låginkomsttagare -- gynnas av lägre\r\nskattenivå.</pre><pre>Det andra motivet är, som Rolf Kenneryd sade, att\r\ndetta ligger väl till i folkdjupet. Det kan naturligtvis\r\nvara frestande för ett politiskt parti att resonera:\r\nOm vi frågar människorna om de vill ha sänkt skatt\r\npå mat säger de ja -- då skall vi kräva sänkt skatt\r\npå mat. Men det gäller att ha sakliga funderingar\r\nbeträffande vilken effekt man får, och det skulle\r\nvara intressant att höra Rolf Kenneryd utveckla\r\ndetta.</pre><pre>Slutligen: Idén med investeringskonton är\r\nintressant, men det uppstår problem. Om jag\r\nsparar säg 150 000 under en tioårsperiod, sedan\r\nköper en bostad och säljer den året efter, får jag då\r\nbehålla de skattefria pengarna, eller måste det bli\r\nett uppskovsförfarande? Det uppstår alltså\r\ntekniska problem om man får placera pengarna i\r\nbostäder. Vad händer när jag köper en bostad för\r\nskattefria pengar och sedan säljer den?</pre><pre>Anf. 72 ROLF KENNERYD (c) replik:</pre><pre>Herr talman! Jag noterar Kjell Johanssons\r\npåstående att det inte går att ändra\r\nreavinstbeskattningen på bostadsrätter. Jag har\r\nmotsatt uppfattning och påstår att det går att ändra\r\nden redan nu.</pre><pre>Sedan säger Kjell Johansson att vi motverkar\r\nfriheten genom att styra konsumtionen genom en\r\ndifferentierad mervärdeskatt. Jag tror att den\r\nargumentationen är mycket överdriven, eftersom\r\ndet rör sig om nyttigheter som var och en är oerhört\r\nberoende av, dvs. boende och mathållning. Jag\r\nskulle vilja fråga Kjell Johansson vad han säger till\r\nden ensamstående två- eller trebarnsmamman som,\r\njust till följd av detta barninnehav, kanske inte\r\nheller kan jobba full tid: Vilken frihet att välja\r\nkonsumtion har hon i dagens skattesystem? Är det\r\ninte så, Kjell Johansson, att hon och många andra i\r\nliknande situation är hänvisade till att lägga\r\nhuvuddelen av sin begränsade inkomst på just de\r\nnyttigheter som vi vill göra det möjligt för henne\r\noch andra att skaffa sig?</pre><pre>Beträffande restaurangmomsen försöker Kjell\r\nJohansson frammana ett motsatsförhållande\r\ngentemot pensionärernas beskattning. Då vill jag\r\nerinra Kjell Johansson och andra om att detta med\r\nrestaurangmoms är ett oegentligt begrepp. Det som\r\ni den här kammaren kallas hotell- och\r\nrestaurangmoms är egentligen mervärdeskatt på\r\növernattning och all mathållning. Jag vet inte om\r\nKjell Johansson har uppmärksammat att det t.o.m.\r\ngäller pensionärer som låter sig utspisas på de\r\nservicehus som vi har i landets alla kommuner. Det\r\nkan väl knappast anses vara någon lyxkonsumtion,\r\nför den pensionär som inte själv förmår ordna sin\r\nmathållning utan därför utnyttjar servicehusets\r\ntjänster. Denne låginkomstpensionär drabbas alltså\r\nav det som i den här kammaren kallas\r\nrestaurangmoms men som i realiteten är en\r\nutspisningsmoms i alla led, även beträffande\r\nutspisning av enklaste slag.</pre><pre>Får jag avslutningsvis till Bo Lundgren kort säga,\r\neftersom han sade att vi skall bibehålla den högre\r\nprocentsatsen på allting utom maten, att vi har\r\nföreslagit en differentiering av mervärdeskatten\r\nockså vad avser bostäder, persontransporter och\r\nenergi.</pre><pre>Anf. 73 KJELL JOHANSSON (fp) replik:</pre><pre>Herr talman! Jag sade inte att det inte går att ändra\r\nreavinstbeskattningen på bostadsrätter, Rolf\r\nKenneryd. Allting går. Frågan är bara om det blir\r\nbra. Och det här blir inte bra, för det uppstår en\r\nasymmetri i beskattningen som är oacceptabel. Jag\r\nvill bolla tillbaka frågan till Rolf Kenneryd: Är det\r\ninte så att det uppstår en sådan asymmetri?</pre><pre>Så till den s.k. turistmomsen. Hade det funnits\r\nnågot definierat momsuttag på de turister som\r\nbesöker Sverige, så skulle vi självfallet mycket\r\nenkelt kunnat anpassa denna turistmoms. Det hade\r\ninte stört den rättvisebild som vi tycker skall råda,\r\natt människor skall styra sin egen konsumtion. Det\r\nhade också varit mycket enkelt att administrera.\r\nProblemet är att det inte finns något sådant system,\r\nutan det handlar om ett system som vi tillämpar rätt\r\nigenom här i Sverige. Nu har vi sagt att\r\nindustriverket skall följa utvecklingen, och det\r\ntycker jag att man skall göra också.</pre><pre>Rolf Kenneryd, jag nämnde bilförsäljningen, som\r\nhar minskat med mellan 30 och 40 %. Hur kan Rolf\r\nKenneryd vara så tvärsäker på att just\r\nbilförsäljningen kan falla våldsamt utan att det har\r\nnågonting med momsen att göra, medan bara\r\nmomsen har ställt till detta då det gäller\r\nrestaurangbesöken? Så enkelt är det ju inte.</pre><pre>Rolf Kenneryd ville också att jag skulle ge råd om\r\nhur pensionärer skall göra som har ganska låga\r\nränteinkomster på sina besparingar. Jag brukar\r\naldrig ge råd om skatteplanering -- allra minst här i\r\nSveriges riksdags kammare -- men i det här fallet\r\ntycker jag att det möjligen kan vara moraliskt rätt\r\natt göra det. Jag vill ge dessa pensionärer detta råd:\r\nBehåll vad ni eventuellt behöver på samma konto\r\noch sätt in resten av pengarna på ett tvåårskonto, så\r\ndrabbas ni inte av denna orimliga effekt. Det kan\r\nvara en lämplig åtgärd, med tanke på att vi faktiskt\r\nhar genomfört en total förändring av\r\nmarginaleffekterna genom att det särskilda\r\navdraget inte kommer att trappas av på det sätt som\r\ndet har gjort tidigare.</pre><pre>Två- eller trebarnsmamman tror jag faktiskt är\r\nordentligt kompenserad i och med de höjda\r\nbarnbidragen och de skattesänkningar som sker i\r\nskattereformen.</pre><pre>Anf. 74 BO LUNDGREN (m) replik:</pre><pre>Herr talman! Liksom vid det förra tillfället gäller\r\nmin replik Rolf Kenneryd.</pre><pre>Rent generellt skulle jag ändå först vilja säga att det\r\när förvånande att vi har en situation där det införs\r\nen regel för pensionärer som faktiskt innebär att de\r\nfår betala kraftiga marginalskatter, och sedan säger\r\natt de kan undfly dessa genom\r\nskatteplaneringsåtgärder. Jag tror att Rolf\r\nKenneryd håller med mig om att det är bättre att\r\nändra på regeln i så fall.</pre><pre>När det gäller frågan om momsen, är det alltså så\r\natt vi vill sänka momsen på mat, kläder, diskmedel,\r\ntvättmedel, cyklar och barnböcker för att ta några\r\nexempel. Centern vill sänka momsen på mat men\r\nhöja momsen på kläder, diskmedel, tvättmedel,\r\ncyklar, barnböcker och en del annat. Vi tycker att\r\nmomsen generellt skall sänkas.</pre><pre>Det har faktiskt gjorts ett par statliga utredningar\r\nsom har tittat på inkomstfördelningseffekterna.\r\nStig Josefson, en tidigare centerledamot i\r\nskatteutskottet, satt med i en av utredningarna men\r\nreserverade sig inte mot slutsatsen att man inte\r\nbehövde differentiera momsen -- det fanns inga\r\nfördelningseffekter mellan olika inkomstgrupper.\r\nDet är därför vi säger: Visst kan man differentiera\r\nmomsen, men det är onödigt -- om det inte kan\r\nvisas på särskilt negativa effekter, vilket exempelvis\r\ngäller turistmomsen.</pre><pre></pre><pre>Anf. 75 ROLF KENNERYD (c) replik:</pre><pre>Herr talman! Får jag inleda med att bekräfta Bo\r\nLundgrens förmodan när det gäller\r\nskatteplanering. Jag tackar för den tidsvinst som\r\njag därmed gjort.</pre><pre>Låt mig ändå till Bo Lundgren få säga beträffande\r\nresultatet av de statliga utredningarna, att de\r\nföretogs vid en tidpunkt då Sverige alltjämt hade ett\r\nsystem med livsmedelssubventioner. Den slutsats\r\ndessa utredningar kom fram till var att ett system\r\nmed statliga livsmedelssubventioner var ett enklare\r\noch i vissa fall bättre system än sänkt mervärdeskatt\r\npå maten. Detta förhållande är ju icke längre för\r\nhanden, för nu har vi icke längre några\r\nlivsmedelssubventioner. Därmed kan enligt min\r\nuppfattning heller icke de statliga utredningar som\r\nkom fram till denna slutsats åberopas i dagens\r\ndebatt.</pre><pre>Jag håller med Kjell Johansson om att turistmoms\r\nkanske inte är det riktiga uttrycket, för det\r\ninrymmer i sig så många företeelser. Jag hade tänkt\r\nutveckla detta under nästa betänkande, men\r\neftersom Kjell Johansson uppenbarligen inte\r\nkommer att delta då, vill jag göra det nu -- helt kort.</pre><pre>Turistmoms innehåller t.ex. mervärdeskatt på\r\nliftanläggningstjänster. Som vi redan tidigare\r\ndiskuterat ingår övernattning och utspisning.\r\nVidare utgår mervärdeskatt på persontransporter.\r\nSammantaget låter sig detta mycket väl\r\nsammanfattas i uttrycket turistmoms.</pre><pre>Med anledning av den jämförelse Kjell Johansson\r\ngjorde med bilförsäljningen, vill jag påpeka det jag\r\nsade redan i mitt inledningsanförande, nämligen att\r\nnedgången i turistomsättning icke låter sig förklaras\r\nav konjunkturella skäl, eftersom vi samtidigt kan\r\navläsa att svenska turister söker sig utomlands för\r\natt där åtnjuta sina turistiska nyttoeffekter. Det är\r\nett belägg så gott som något för att svensk\r\nturistindustri har tappat konkurrenskraft, i stor\r\nutsträckning beroende just på den höjda\r\nmervärdeskatten.</pre><pre>Andre vice talmannen anmälde att Kjell Johansson\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 76 LARS BÄCKSTRÖM (v):</pre><pre>Herr talman! Återigen diskuterar riksdagen\r\nskattefrågan. Vi gör det i en tid som kanske kan\r\nkallas oredans tid. Sällan har de politiska\r\nalternativen varit så svaga eller vaga som nu. Och\r\nväljarna reagerar med att se på politiken med det\r\nstora vemodet. I opinionsundersökningarna går\r\noprövade alternativ framåt, och rena\r\nmissnöjesgrupper firar triumfer.</pre><pre>Herr talman! Det är mot denna bakgrund vi\r\ndiskuterar skatteutskottets betänkande nr 17. Men\r\noredan är inte bara en bakgrund till betänkandet,\r\nutan jag menar att skattepolitiken också är en viktig\r\norsak till den politiska villervalla som råder.</pre><pre>Skatternas grundläggande uppgift är att finansiera\r\noch fördela välfärd. Fördelningen sker genom de\r\nsatsningar som finansieras via skatterna, men också\r\ngenom principen skatt efter bärkraft, dvs. att de\r\nsom har mycket får betala en högre skatteandel än\r\nandra.</pre><pre>Socialdemokraterna har haft en grundläggande\r\ntanke om att göra stegvisa förändringar i\r\nutjämnande riktning -- steg åt vänster helt enkelt.\r\nMålet har varit att bygga folkhemmet. Det är detta\r\nsom herr Westerberg har kallat ''de små stegens\r\ntyranni''.</pre><pre>Men med skattereformen blev det tydligt att\r\nsocialdemokratin slagit in på ett nytt spår: ''de stora\r\nklivens strategi''. Och när man tar stora kliv i okänd\r\nterräng så kan man ibland sjunka djupt ner. Det är\r\ndetta som har hänt regeringen\r\nCarlsson. Vänsterpartiet och socialdemokraterna\r\ngick i valet 1988 till strid mot moderaternas och\r\nfolkpartiets skattealternativ. Någon\r\nsocialdemokrat påstod t.o.m. att Westerbergs\r\nhjärna var felprogrammerad. Folkpartiet förlorade\r\ni valet 1988, men segrade i skattestriden -- tack vare\r\nregeringens 180-gradersvändning. Detta är\r\nbakgrunden och orsaken till dagens vaga och svaga\r\npolitiska bild.</pre><pre>Skatterna kan utjämna inkomsterna främst på fyra\r\nsätt. Socialdemokraterna har nu lyckats med\r\nbedriften att nästan helt gröpa ur skattens\r\nomfördelande förmåga på tre av dessa fyra\r\nområden.</pre><pre>1. Marginalskatterna har sänkts så kraftigt att\r\ndagens socialdemokrater har uppfyllt kravet från\r\nSkattebetalarnas förening om ''hälften kvar'', dvs.\r\nhögst 50 % i marginalskatt även för dem som tjänar\r\n100 000 kr. i månaden.</pre><pre>2. De indirekta skatterna, momsen och liknande,\r\nhar breddats till i princip alla områden. Bas- och\r\nlyxkonsumtion beskattas lika hårt.</pre><pre>3. Socialdemokraterna har sänkt skattesatsen för\r\nbolag, så att Sverige nu har Västeuropas lägsta\r\nbolagsskatt såväl formellt som i praktiken.</pre><pre>På dessa tre punkter har man lyckats med den\r\ntvivelaktiga bedriften att ta bort progressionen ur\r\nskattesystemet.</pre><pre>4. Kapitalbeskattningen har sänkts, men genom\r\navdragsbegränsningar kommer intäkterna att öka,\r\noch det är positivt. Men talet om att alla\r\nmöjligheter till skatteplanering är stoppade är en\r\nren myt. Det är fortfarande lönsamt för\r\nhöginkomsttagare att förvandla arbetsinkomster\r\ntill kapitalinkomster. Högsta marginalskatten på\r\narbetsinkomster är 50 % medan den är 30 % på\r\nkapitalinkomster. Denna arbitragemöjlighet finns\r\nalltjämt, och det finns många andra undantag. Vi i\r\nvänsterpartiet har hävdat att det är lika riktigt att\r\nsäga att talet om 30 % i enhetlig kapitalbeskattning\r\nenligt 30-procentsregeln är lika mycket undantag\r\nsom regel.</pre><pre>Var då skattereformen onödig? Nej, självklart var\r\nden inte det. Jag vet att Sverige behövde och att\r\nsvenska folket ville ha en skattereform.\r\nMarginalskatteeffekten var för hög både för\r\nlåginkomsttagare och för normalinkomsttagare,\r\noch högsta marginalskatt inträdde redan på\r\ninkomster under 200 000 kr. Den formella\r\nprogressionen för verkliga höginkomsttagare hade\r\nsamtidigt urgröpts genom fusk och mygel.\r\nInvesteringar snedvreds, och inlåsningar och\r\nförsämrad tillväxt blev följden.</pre><pre>Så visst behövdes en skattereform; det var inte tu\r\ntal om det. Det krävdes ett nytt skattesystem om\r\nskattemoralen skulle kunna upprätthållas. Det\r\nbehövdes ett nytt skattesystem för att gynna arbete\r\noch sparande, ett system som gynnade ekonomisk\r\ntillväxt och som gav möjligheter att ta hänsyn till\r\nmiljökrav. Allt detta var riktigt, men det fanns inga\r\nnationalekonomiska behov av eller folkliga krav på\r\natt gå från en ytterlighet till en annan.</pre><pre>Herr talman! Jag tillhör inte dem som skyller allt\r\nsom jag ogillar på den onde. Lika litet skyller jag\r\nalla problem på skatteomläggningen. Men jag kan\r\nsakligt sett konstatera att regeringens reform\r\nskapat väl så många problem som lösningar.</pre><pre>Herr talman! Vänsterpartiet har redovisat sina\r\ngrundläggande skatteprinciper i reservation 4, som\r\njag nu yrkar bifall till. Vi hade velat gå i riktning\r\nmot en real kapitalbeskattning. Då hade\r\nskattesatsen kunnat ökas till 50 % utan olägenheter\r\nför sparbenägenheten. Men den 30-procentiga\r\nnominella kapitalbeskattning som vi har i dag för\r\nmed sig problem vid hög inflation.</pre><pre>Vi i vänsterpartiet anser att kommunernas ekonomi\r\nborde ha vägts in i en samlad skattereform och att\r\nkommunerna måste få en vidgad skattebas. Vi\r\nanser också att företagsskatten borde ha bidagit till\r\nen finansiering av sänkt inkomstskatt. Det skedde\r\nt.o.m. i Reagans USA.</pre><pre>Vänsterpartiet kommer att fortsätta\r\nopinionsbildningen för sina krav. Vi anser att\r\nskatteomläggningen skall rivas upp och justeras så\r\natt principen skatt efter bärkraft åter kan bli\r\ngrundläggande. I det korta perspektivet krävs dock\r\nnågra omedelbara justeringar. I en rad\r\nreservationer till detta betänkande har vi pekat på\r\nbeslut som både bör och kan fattas nu. Det gäller\r\nbl.a. följande förslag:</pre><pre>Inrätta ett nytt skikt i skatteskalan för inkomster\r\növer 240 000 kr. Däröver bör statsskatten sättas till\r\n30 %. Det ger ca 60 % i marginalskatt. Slopa\r\ngrundavdraget för inkomster över 180 000 kr. Det\r\nger mellan 9 och 10 miljarder mer till samhället.\r\nSänk momsen på mat med 40 % från den 1 januari\r\n1992. Inför ett strikt ränteavdragstak för\r\nränteutgifter över 100 000 kr. per person. Herr\r\ntalman! Med detta yrkar jag bifall även till\r\nreservationerna 6, 12, 15 och 63.</pre><pre>Jag har vidare hävdat att skatteomläggningen har\r\nskapat en rad nya problem, och vilka är då dessa?\r\nJa, det största är fördelningsproblemet. Alla vet att\r\nmånga vinner på ''reformen''. Det vore ju konstigt\r\nannars när riksdagen inte finansierar\r\nskattesäkningen på inkomstsidan fullt ut utan litar\r\ntill dynamiska effekter. Det är klart att en\r\nskattesänkning totalt sett ger ökade inkomster till\r\nhushållen. Det vore mycket underligt annars.</pre><pre>Alla vet emellertid också att många förlorar på\r\nskattereformen. De verkliga förlorarna finner man\r\nbland pensionärer med låg pension, ''den ensamma\r\nmamman'', studerande och utsatta grupper såsom\r\nhandikappade. Alla dessa är reformens förlorare.</pre><pre>Jag tror inte att Ingvar Carlsson var medvetet\r\ncynisk när han från denna talarstol sade att våra\r\npensionärer är värda att nå upp till\r\nsocialbidragsnivån. Men visst skorrade det illa för\r\nde gamla att höra att de efter den stora reformen\r\nvar värda att leva på socialbidragsnivå.</pre><pre>Problemet är således inte att alla förlorar, utan att\r\nandelen förlorare är störst bland låginkomsttagarna\r\nmedan andelen vinnare är störst bland\r\nhöginkomsttagarna. Klyftorna vidgas.\r\nSkatteomläggningen slår dessutom snett ur\r\njämställdhetsperspektiv, då det genomsnittligt är\r\nfler män än kvinnor som vinner på skattereformen.</pre><pre>Fördelningsfelet är illa nog i sig, men på det\r\nkommer följdfel. Jag vill påstå att\r\nsocialdemokraterna har gjort ett dubbelfel, och det\r\nbrukar mycket riktigt resultera i förlorad serve. Det\r\nhar man gjort i skattepolitiken.\r\nSkatteomläggningen genomfördes efter ett\r\ndecennium av omfördelningspolitik till förmån för\r\nhöginkomsttagarna. Inflationen, lånekarusellen\r\noch ''börsboomen'' omfördelade miljard efter\r\nmiljard. Det gjorde att vanliga löntagare och\r\nekonomiskt svaga grupper blev tveksamma för att\r\ninte säga fientligt inställda till momsbreddningar\r\noch höjda indirekta skatter. Det gäller särskilt om\r\nden nya momsen skall finansiera\r\nmarginalskattesänkningar, som mest gynnar dem\r\nsom redan har gynnats under hela 1980-talet.</pre><pre>Detta skapar det absurda läget att\r\nsocialdemokraterna motverkar skattetrötthet\r\nbland höginkomsttagare genom att underblåsa\r\ntendenser till skatterevolt bland de breda\r\ngrupperna av skattebetalare. Det är detta som ger\r\ngrogrund för skattepopulism och ger Ny Demokrati\r\ndess framgångar i opinionsundersökningarna. Vad\r\nNy Demokrati har lyckats göra är att med ett\r\nmoderat budskap fånga socialdemokratiska\r\nväljare, och det är socialdemokraterna som har\r\nmöjliggjort detta.</pre><pre>Genom skatteomläggningens momsbreddningar\r\noch den kritik detta har skapat försvåras\r\nmöjligheterna att bruka skatteinstrumentet i den\r\nekonomiska politiken. När ekonomin behöver\r\nstramas åt -- och det behöver den ibland -- då är en\r\nenkel metod att höja momsen eller\r\narbetsgivaravgifterna. Men när\r\nfördelningspolitiken brister och när momsen redan\r\nbrukas hårt medan inkomstbeskattningen sänks\r\nkraftigt, då blir inte det skatteinstrumentet längre\r\noperativt.</pre><pre>Detta visade sig t.ex våren 1989 när regeringen inte\r\ntordes driva kravet på en effektiv åtstramning. Det\r\nskall erkännas att mitt parti inte har för vana att\r\ndriva åtstramningspolitik. Men varför vågade inte\r\nregeringen driva frågan till sin spets? Jo, man\r\nvågade inte riskera att möta väljarna i ett allmänt\r\nval på skattefrågan, och man var inte villig att möta\r\nvänsterpartiet i fördelningspolitiken. Därför var\r\nman tvungen att så att säga gå värdshus förbi.</pre><pre>Det var här som regeringens fall i opinionen\r\nbörjade. Det var denna fälla som regeringen grävde\r\noch som man själv föll i. Det är denna oförmåga i\r\npolitiken som har lett till dagens ekonomiska kris.</pre><pre>Till yttermera visso har momsbreddningen och de\r\nhöjda indirekta skatterna registrerats som höjd\r\ninflation, med 3 till 4 procentenheter under två år.\r\nDet är höga inflationstal som naturligtvis\r\nregistrerades internationellt. När finanshandlare i\r\nLondon läser sin the Economist och ser att\r\ninflationen i Sverige stiger, blir de nervösa. Man\r\nkan inte begära att den engelska rasen av\r\nfinansvalparna skall känna till att regeringen har\r\nökat momsen så kraftigt. Detta bidrog till en\r\nvalutaoro hösten 1990, som i sin tur ledde till\r\nräntechocken. Det har ytterligare fördjupat\r\nkristendensen i ekonomin och lett till ökad\r\narbetslöshet. Det finns fler fel än fördelningsfelet.\r\nStrategifel och underskattning av ekonomisk-\r\npolitiska problem har lett fram till det dåliga läge vi\r\nhar i dag.</pre><pre>Herr talman! Jag har nu använt lång tid till att\r\nkritisera regeringen. Det brukar oppositionen göra.\r\nEn känd socialdemokratisk ekonom -- det är inte\r\nGrassman -- har t.o.m. retoriskt frågat om det finns\r\nnågon saklig anledning för moderaterna att ställa\r\nupp i nästa val.</pre><pre>Som vänsterpartist vet jag skillnaden på vänster och\r\nhöger. Som vänsterpartist vet jag skillnaden på\r\nsocial- och nyliberalism. Därför skall jag bruka\r\nåterstoden av mitt anförande till den andra flanken.\r\nDet gör också att Anita Johansson och jag kanske\r\nkan bilda en, om än tillfällig, allians. Anita\r\nJohansson kanske då i gengäld kan svara mig på\r\nfrågan vad det är för fel på att slopa grundavdraget\r\nför inkomster över 180 000 kr.</pre><pre>Herr talman! Ian Wachtmeisters och Bert Karlssons\r\nparti Ny demokrati har fått stor uppmärksamhet i\r\nmedia och goda siffror i opinionsundersökningar.\r\nUppmärksamheten har även resulterat i saklig\r\ngranskning. Ny Demokratis yviga prat har då\r\navslöjats som luft.</pre><pre>All högerpopulism har ett gemensamt\r\ngrundläggande krav -- sänkt skatt. I forna tider\r\nfanns skojare som sålde patentmediciner som\r\npåstods bota allt från kräfta till gikt. I dag erbjuder\r\nhögerkrafterna skattesänkningar som\r\npatentmedicin för alla sorters samhällsproblem.\r\nDet finns inget som det inte är verksamt emot.</pre><pre>På samma sätt som med Ny Demokrati måste\r\nmoderaternas budskap tas på allvar och utsättas för\r\nsaklig granskning. Till hösten kan reservationerna\r\nvara propositioner. Efter en eventuell borgerlig\r\nvalseger så kommer Carl Bildt att vara med och\r\nbilda regering. I sämsta fall med Ny Demokrati som\r\nstödparti.</pre><pre>I sin skattemotion och reservation nr 1 kräver\r\nmoderaterna att ''skattetrycket'' skall sänkas med\r\n1 % varje år under 90-talet. Bo Lundgren har\r\nredogjort för detta i talarstolen. Man skall börja\r\nredan år 1992, och då skall skatten sänkas med 27,5\r\nmiljarder? Moderaterna säger att varje hushåll i\r\ngenomsnitt skall få 7 200 kr. i skattesänkning.\r\nHushållen skall således få 27,5 miljarder att handla\r\nför. Det är generöst av ett parti som ständigt talar\r\nom stramhet, vikten av låga löner och de allvarliga\r\nunderskotten i bytesbalansen.</pre><pre>Hur går det med underskotten i bytesbalansen om\r\nhushållen bestämmer sig för att öka importen med\r\n27,5 miljarder. Hur går det med inflationen om\r\nhushållens köpkraft ökar med 27,5 miljarder?</pre><pre>Vilka hushåll skall få dela på 27,5 miljarder?\r\nModeraterna säger att de skadligaste skatterna\r\nskall sänkas först. Enligt moderat logik är det bl.a.\r\nförmögenhetsskatt och omsättningsskatt på aktier.\r\nDessutom vill moderaterna ytterligare sänka\r\nmarginalskatten för höginkomsttagare. Räknar\r\nmoderaterna med att skattesänkningar främst skall\r\ngå till höginkomsttagare och att de välbeställda\r\nhushållen är så kloka att de inte konsumerar utan\r\nbara ökar sitt privata sparande?</pre><pre>Om inte budgetunderskottet åter skall växa så\r\nmåste ''valgåvan'' på nära 30 miljarder finansieras\r\nmed omfattande nedskärningar.</pre><pre>Enligt riksrevisionsverket motsvarar 27,5 miljarder\r\nföljande totala transferreringsposter för det senast\r\navslutade budgetåret:</pre><pre>Barnbidrag</pre><pre>l0 &gt; 11,3 miljarder</pre><pre>Sjukförsäkringssystemet</pre><pre>l0 &gt; 8,1 miljarder</pre><pre>Föräldraförsäkringen</pre><pre>l0 &gt; 2,0 miljarder</pre><pre>Studiestödet</pre><pre>l0 &gt; 5,9 miljarder</pre><pre>Statligt bostadsbidrag</pre><pre>l0 &gt; 0,5 miljarder</pre><pre>Summa</pre><pre>l0 &gt; 27,8 miljarder</pre><pre>Jag påstår inte att moderaterna har föreslagit dessa\r\nbesparingar, utan det är ett räkneexempel som visar\r\nhur stora ingrepp som krävs för att finansiera\r\nmoderaternas löften. Men moderaterna har å andra\r\nsidan inte i klartext angett hur sänkningarna skall\r\nfinansieras. I sin motion och i reservation 1 anger\r\nman i stället fyra fält för finansiering:</pre><pre>-- ökad produktion,</pre><pre>-- ökat hushållssparande,</pre><pre>-- rationaliseringar i offentlig verksamhet,</pre><pre>-- minskad rundgång.</pre><pre>Herr talman! Borde inte kammaren och väljarna få\r\nlitet mera precisa upplysningar om moderaternas\r\nfinansiering? Borde inte kammaren få siffror som\r\nsäger hur mycket, varifrån och vilka konsekvenser\r\ndetta får? Då har ju kammaren och väljarna\r\nmöjlighet att ta ställning på mer rationella grunder.</pre><pre>Kanske är moderaternas löften bara blå ballonger,\r\nkanske menar de allvar. Oavsett vilket så måste alla\r\ntendenser till att driva politik med löftesballonger\r\npunkteras. Det är inte bara Bert Karlsson som skall\r\nlämna raka besked, utan också alla andra, vare sig\r\ndet gäller höger-, mitt- eller vänsterpartister.</pre><pre>I Bo Lundgren har moderaterna en representant\r\nmed mångårig erfarenhet från skatteutskottet. Han\r\när en erkänt kunnig skattepolitiker. Jag hoppas\r\ndärför och tror och att Bo Lundgren kan ge besked,\r\nkanske redan i replikskiftet i denna debatt.</pre><pre>Herr talman! Socialdemokraterna har valt att göra\r\nupp med Westerberg i skattepolitiken. Det fanns en\r\nmöjlighet att i stället bygga en skattepolitik från en\r\nbred bas -- en uppgörelse med vänsterpartiet,\r\ncenterpartiet och miljöpartiet. Jag har personligen\r\nlagt ner mycken möda på att finna öppningar till\r\nregeringen och förankra kompromissmöjligheter\r\ninternt inom vänsterpartiet. T.o.m. Åsbrink\r\nerkände i en debatt här i kammaren att\r\nvänsterpartiet har lagt fram konstruktiva förslag.</pre><pre>Men lönen blev klen, eftersom det blev allt\r\nuppenbarare att regeringen hade ett huvudspår,\r\nfolkpartiet, och att man tänkte följa det till varje\r\npris. Genom detta har socialdemokraterna indirekt\r\nbanat väg för Bildt och Westerberg. Det man själva\r\nnu kallar för firma B &amp; W, eller Buller och Bång.</pre><pre>Nu kritiserar Allan Larsson borgarnas överbud,\r\noch det är bättre sent än aldrig. Men gör det då fullt\r\nut och börja sök ett samarbete med den\r\nskattepolitikens breda bas som jag har skisserat.\r\nEtt enkelt sätt vore att ta det konstruktiva bud med\r\nmomssänkning på mat som vänsterpartiet och\r\ncenterpartiet har enats om. Vänsterpartiet var först\r\nmed att börja driva detta krav. Nu är det många\r\nsom driver det. Det kan väl inte vara en\r\nmasochistisk socialdemokratisk princip att aldrig\r\ngöra något i skattepolitiken som folk stöder?\r\nKammaren och väljarna väntar på besked om en\r\nsådan förändrad sinnesstämning hos\r\nsocialdemokratin.</pre><pre>Anf. 77 KJELL JOHANSSON (fp) replik:</pre><pre>Herr talman! Jag tycker att vänsterpartiet behåller\r\nskygglapparna på när det gäller\r\nmarginalbeskattningen. Man vägrar att inse att den\r\nmycket höga marginalbeskattning som vi hade har\r\nvållat rejäla skador på den svenska ekonomin\r\ngenom åren. I det avseendet är man nära nog\r\nensam.</pre><pre>Man kritiserar också företagsbeskattningen. Jag\r\nhörde någon i vänsterpartiet säga att den nu är så\r\nförmånlig att man tar hem och skattar sina vinster i\r\nSverige. Vad är det för fel med det? Jag tycker att\r\ndet är ett märkligt resonemang. Det är väl korrekt\r\natt svensk industri och svenska företag skall skatta\r\nsina vinster i Sverige? Det var väl en ren nackdel\r\noch en mycket dålig situation tidigare när man\r\ngenom interndebiteringar försökte skatta av sig\r\nutomlands i stället. Det var till nackdel för Sverige.</pre><pre>Vänsterpartiet har också ett gott öga till\r\ngrundavdraget. I den förra debatten vi hade här\r\nville Lars Bäckström att man helt plötsligt skulle ta\r\nbort grundavdraget vid 180 000 kronor. Det\r\nuppstod då en mycket märklig stoppeffekt. Vi\r\nenades om att detta inte var lämpligt. Nu kommer\r\nman tillbaka med en avtrappning mellan 140 000\r\noch 180 000.</pre><pre>Vi ville faktiskt ha en gräns för statsskatten och att\r\nden skulle börja tas ut vid 200 000. Det blev\r\n180 000. Skälet var att vanliga industriarbetare och\r\ntjänstemän i vanliga lönelägen inte skulle drabbas\r\nav statsskatt. Nu vill Bäckström ta bort\r\ngrundavdraget och trappa av det från 140 000. Jag\r\nförstår egentligen inte varför man skall välja den\r\nmetoden, som både ur lagteknisk synpunkt och\r\nhanteringssynpunkt är ganska märklig. Varför låter\r\nman inte 50-procentsbandet gå ned till ca 145 000,\r\neftersom det blir följden av ert förslag? Statsskatt\r\npå 20 % börjar tas ut vid 145.000 med ert\r\navtrappningsförslag. Själv tycker jag att det är ett\r\nmycket dåligt förslag. Jag förstår över huvud taget\r\ninte skälet till att vänsterpartiet vill höja\r\nmariginalskatten för vanliga industriarbetare så fort\r\nde börjar komma upp i en vettig lön.</pre><pre>Anf. 78 BO LUNDGREN (m) replik:</pre><pre>Herr talman! Det var mycket buller och bång i Lars\r\nBäckströms anförande, men det är också så som det\r\nsägs att tomma tunnor skramlar mest. Det kan inte\r\nvara lätt att i denna debatt företräda det parti som\r\nhar broderpartier i det Östeuropa som har kollapsat\r\nekonomiskt. Man har där tillämpat ekonomiska\r\ngrunder, planstyrning och hög beskattning som\r\nLars Bäckström fortfarande står för. Vi har sett vad\r\nsom har hänt med ekonomin i Sovjetunionen. Vi\r\nser hur man förtvivlat försöker restaurera\r\nekonomierna i Östeuropa. Det är klart att det inte\r\när lätt att stå här i kammaren och företräda det parti\r\nsom tidigare åkte i skytteltrafik till Moskva för att\r\ndiskutera ekonomisk politik och annat.</pre><pre>Lars Bäckström tog i sitt anförande upp om det\r\nfinns någon anledning för moderaterna att ställa\r\nupp i höstens val. Underförstått skulle det väl\r\ninnebära att Anita Johansson och\r\nsocialdemokraterna skulle driva en moderat\r\npolitik. Så är det inte alls. Socialdemokraterna står\r\nför ett högskattesamhälle, dock inte en\r\nkommandoekonomi i riktigt den extrema form som\r\nni står för. Man har ett socialistiskt tankesätt med\r\nhöga skatter, cementerade offentliga monopol\r\nm.m. Vi vill sänka skattetrycket med 27,5 miljarder\r\nunder nästa år, som Lars Bäckström talade om.</pre><pre>Om man läser motioner, Lars Bäckström, skall man\r\nläsa hela motionen. Vi har en ekonomisk-politisk\r\nmotion och en skattemotion. I den ekonomisk-\r\npolitiska finns vårt budgetalternativ redovisat i sin\r\nhelhet. Skattemotionen innehåller en redovisning\r\nav skattepolitiken som sådan. Läs den ekonomisk-\r\npolitiska motionen. Där finns en detaljerad\r\nfinansiering av detta budgetpost för budgetpost.</pre><pre>Grunderna är helt enkelt att vi inte har behov av ett\r\nså högt skattetak i Sverige som 57 % av BNP för\r\nden service vi får. Det kostar för mycket i dag. Att\r\nbara rationalisera den offentliga konsumtionen\r\nmed 10 procentenheter skulle ge 33 miljarder i\r\nutrymme för skattesänkningar. Under hela 70-talet\r\noch 80-talet har vi haft en negativ produktivitet i\r\nden offentliga sektorn. Det är en möjlighet. Man\r\nkan privatisera vissa program. Varför inte sänka\r\nskatten för barnfamiljerna så mycket att de själva\r\nkan hantera barnomsorgsproblemet? Det är ett sätt\r\natt försöka låta människorna bli myndigförklarade\r\nmed lägre skatter så att de själva kan välja och\r\nbestämma. Den vägen vill vi gå. Det är därför vi\r\nställer upp i höstens val för att öka friheten och\r\nförbättra ekonomin genom sänkta skatter och\r\neffektivare användning av våra resurser.</pre><pre>Anf. 79 LARS BÄCKSTRÖM (v) replik:</pre><pre>Herr talman! Bo Lundgren tar som vanligt först\r\nupp utlandsresor till Sovjetunionen. Det finns få\r\nlikheter mellan vänsterpartiets ekonomiska politik\r\noch den ekonomiska politik som har drivits i\r\nSovjetunionen. Där hade man ingen\r\nföretagsbeskattning, mervärdesbeskattning eller\r\nmariginalbeskattning. Det är mycket svaga likheter\r\npå skatteområdet.</pre><pre>Stanna i Sverige, Bo Lundgren, och redogör för de\r\n27,5 miljarderna. Skatten skall sänkas med detta\r\nbelopp under 1992. Jag har läst er ekonomiska\r\nmotion sida upp och sida ner och inte hittat en enda\r\ntabell över finansiering. Jag har bara hittat\r\nallmänna runda svängar med borde, torde, kunna,\r\ntörhända, 10 miljarder här och 15 miljarder där.\r\nDet är inte så man gör en budget på riktigt i den\r\nverkliga världen. I skattefrågan intar moderaterna\r\nen extremposition. Ni lovar mycket runt men håller\r\nmycket tunt på finansieringssidan. Det är den\r\nverkliga världen. Ge mig här i kammaren eller\r\nannorstädes en tabell över finansieringen av de 27,5\r\nmiljarderna! En sådan vill jag ha, och det finns ju\r\nmånga tillfällen att komma tillbaka under debatten.</pre><pre>När det gäller skattekvot och skattetryck är det så,\r\natt om vi får ekonomisk tillväxt sjunker\r\nskattekvoten automatiskt. Ett utmärkt sätt att\r\nsänka skattekvoten är därför att skapa ekonomisk\r\ntillväxt. Vad moderaterna gör är att fortsätta med\r\ndevalveringspolitiken, nu med inre devalveringar\r\ngenom att sänka arbetsgivaravgifterna. Det är\r\nsamma idé: yttre devalvering genom formella\r\nvalutakursändringar och inre devalvering genom en\r\nsänkning av arbetsgivaravgiften. Detta skapar\r\ninlåsningar i ekonomin. Det är inte ens\r\nnyliberalism, utan det är ett slags nyexpansionistisk\r\nkonservativ idé. T.o.m. Tson Söderström i SNS tar\r\navstånd från inre devalveringar. Det borde\r\nmoderaterna besinna. Ni skapar dålig ekonomisk\r\ntillväxt och ökar underskottet i bytesbalansen med\r\ner ekonomiska politik.</pre><pre>Till Kjell Johansson vill jag säga att människor inte\r\nlever på marginalskatten -- ibland lever de på\r\nmarginalen på grund av era momsbreddningar. Det\r\när en myt att tro att marginalskattesänkningar\r\nskulle skapa en lugnare löneutveckling. Det avvisas\r\nav långtidsutredningen på s. 105, där man skriver:\r\n''Undersökningarna tycks närmast ge visst stöd för\r\natt lägre marginalskatter höjer\r\nlöneökningstakten.'' Det är den\r\nnationalekonomiska forskningens ståndpunkt. I\r\noch med att man ökar spannet mellan\r\nhöginkomsttagare och låginkomsttagare, måste\r\nlåginkomsttagarna begära högre lön för att behålla\r\ndet relativa löneläget. Även på den punkten har\r\nalltså Kjell Johansson fel.</pre><pre>Anf. 80 BO LUNDGREN (m) replik:</pre><pre>Herr talman! Får jag fråga: Är det vår ekonomisk-\r\npolitiska motion som herr Bäckström har där nere?\r\nDet finns i slutet av motionen ett avsnitt som heter\r\n''Budgetpolitik -- det moderata alternativet''. Där\r\nredovisas de olika besparingsförslag som vi har lagt\r\nfram. Det gäller exempelvis sjukförsäkring,\r\nsjälvrisk, egenavgift i arbetslöshetsförsäkringen, u-\r\nlandsbistånd och en del andra saker, som är väl\r\nkända och debatterade i många sammanhang. Vi\r\nhar alltså klart redovisat våra besparingsförslag.</pre><pre>När det gäller inre devalvering vet jag inte vad Lars\r\nBäckström egentligen talar om. Inre devalvering är\r\nett uttryck som används av ekonomer som vill att vi\r\nskall devalvera men som så att säga inte vill göra\r\ndet. Vi vill inte devalvera -- det är en farlig politik.\r\nEn devalvering innebär att man sänker\r\narbetsgivaravgifterna och höjer momsen i\r\nmotsvarande grad. En devalvering innebär att man\r\nsänker köpkraften i Sverige. Vi vill inte genomföra\r\nnågon inre devalvering. Vi vill sänka\r\narbetsgivaravgifterna -- det är inte någon inre\r\ndevalvering utan en skattesänkning. Vi vill sänka\r\nmomsen och även andra skatter för att vi skall få\r\nfart på ekonomin.</pre><pre>Om det här funnes en automatik, som Lars\r\nBäckström säger, skulle medborgarna i Sverige ha\r\nfått en hel del pengar över, eftersom vi haft en\r\ntillväxt under 80-talet, även om den har varit alltför\r\nliten. Sanningen är att man med vänsterpartiets\r\nhjälp har låtit den offentliga sektorn ta hela den\r\ntillväxten, så att vanliga medborgare knappt fått\r\nbehålla någonting alls. Ni har bidragit till att man\r\ntagit ifrån medborgarna den möjlighet de hade att\r\nfå behålla åtminstone en liten del av tillväxten i\r\nekonomin. Det ligger i ert statssocialistiska system.\r\nDet är alldeles uppenbart.</pre><pre>Vi vill sänka skatten, och vi vill öka tillväxten. Men\r\nvi vill också genomföra neddragningar. Vi tycker\r\natt det är bättre att minska bidragsberoendet och\r\nbidragsvolymerna och samtidigt sänka skatten för\r\nmänniskorna. Det är vad det rör sig om: sänkt skatt\r\nför frihet och ökad tillväxt.</pre><pre>Vad sedan beträffar det tidigare kommunistiska\r\npartiets resor till Moskva vet alla att man hade\r\nrejäla kontakter med Sovjetunionen. Att man\r\nsedan drar sig undan från det sjunkande skeppet är\r\nju någonting som de flesta gör när det börjar\r\nkomma in vatten. Man ser att nu kollapsar\r\nkommunismen såväl i Sovjetunionen som i\r\nÖsteuropa. Varför bytte man namn från\r\nvänsterpartiet kommunisterna till vänsterpartiet?\r\nJo, man var rädd för att förknippas med det som\r\nman tidigare jobbade med. Så enkelt är det.</pre><pre>Anf. 81 KJELL JOHANSSON (fp) replik:</pre><pre>Herr talman! Jag måste säga att det var ett mycket\r\nunderligt resonemang som Lars Bäckström förde\r\nom att lägre marginalskatter skulle höja lönerna.\r\nMöjligen förklarar detta varför vänsterpartiet vill\r\nsänka gränsen för statsskatteuttaget med 20 % ned\r\ntill 145 000 kr. För mig är det obegripligt att ni vill\r\ngöra det och att ni vill höja skatten på löneökningar\r\nför alla vanliga yrkesgrupper i Sverige som arbetar\r\nfull tid. Det är fullständigt obegripligt att ni vill göra\r\ndet. Men det är klart att om ni tror att det blir högre\r\nreallöner om en industriarbetare som får 1 kr. mer\r\ni löneökning får avstå 50 öre i skatt i stället för 30\r\nöre, framstår detta naturligtvis i ett förklarat\r\nskimmer, även om det är något konstigt. Jag tror att\r\nLars Bäckström här faktiskt har läst fel. Det måste\r\nrimligen vara så att reallönen blir högre om\r\nmarginalskatten är lägre, dvs. om det är en lägre\r\nskattesats på löneökningarna.</pre><pre>Lars Bäckström gled förbi min fråga: Varför vill ni\r\ni vänsterpartiet höja skatten till 50 % vid 30 %\r\nkommunalskatteuttag för den som tjänar 145 000\r\nkr.? Varför vill ni sätta gränsen där i stället för att\r\nlåta den som nu gå vid 180 000 kr., vid vilken alla\r\nindustriarbetare och vanliga tjänstemän hamnar i\r\n30 %-skiktet?</pre><pre></pre><pre>Anf. 82 LARS BÄCKSTRÖM (v) replik:</pre><pre>Herr talman! Det beror på att man vid\r\nskattereformen lade ut så mycket på\r\nmomshöjningar och momsbreddningar att många\r\nlåginkomsttagare tappade i realinkomst. Vi vill\r\nalltså ha ett progressivt inslag i\r\ninkomstskattesystemet. Det är inte så att sänkta\r\nmarginalskatter leder till löneökningar hos de\r\nlågavlönade. Däremot måste de kräva mer än\r\nannars för att få behålla sitt relativa inkomstläge\r\ngentemot höginkomsttagarna. I den meningen är\r\nmarginalskattesänkningar inflationsdrivande på\r\nlönesidan. Det var detta jag var ute efter.</pre><pre>För att inte ett slopat grundavdrag för inkomster\r\növer 180 000 kr. skall leda till för kraftiga\r\nmarginalskatteeffekter måste det trappas av från\r\nungefär 140 000 kr. Det leder till en\r\nmarginalskatteeffekt på 40 %. Men det är ju inte\r\ndetsamma som att skatteuttaget blir 40 %, utan det\r\ngäller endast marginalskatteeffekten. Detta skulle\r\nge mellan 9 och 10 miljarder i ökade\r\nskatteinkomster. Huvuddelen av dessa ökade\r\nskatteinkomster kommer inte från inkomstskikten\r\nunder 180 000 kr. utan från skikten över detta\r\nbelopp. Ungefär 6,5 miljarder kommer från skikten\r\növer 180 000 kr. Denna finansieringsform är alltså\r\nklart progressiv, och därför är den bra.</pre><pre>Till Bo Lundgren vill jag säga att jag läst såväl\r\nskattemotionen som den ekonomisk-politiska\r\nmotionen. Det finns inga tabeller, och det hela är\r\nmycket svårtillgängligt. På finansdepartementet\r\nhar man räknat på detta, och man har hittat många\r\nfel i den moderata ekonomisk-politiska motionen.\r\nFramför allt har motionärerna tillgripit ett tekniskt\r\nknep. Man lägger in presenterna till väljarna vid det\r\nena tillfället och finansieringen vid ett annat.\r\nSkattesänkningarna föreslås träda i kraft den 1\r\njanuari 1992. Då blir det inte så mycket på det då\r\ninnevarande budgetåret, eftersom halva budgetåret\r\ndå har gått till ända. Det innebär att man har\r\nfinansieringen under budgetåret något så när täckt\r\ngenom de besparingar man föreslår. Men på helåret\r\n1992 blir det betydande underskott enligt förslagen\r\ni den ekonomisk-politiska motionen. Man klarar\r\nalltså budgetåret 1991/92, men man klarar inte\r\nhelåret 1992. Där bedriver man en klassisk moderat\r\növerbudspolitik, skattesänkarpolitik, utan att\r\nfinansiera det hela.</pre><pre>Vad vi behöver är en ekonomisk tillväxt, satsningar\r\npå infrastruktur, utbildning, arbetsmarknadspolitik\r\nsamt på forskning och utveckling. Vi behöver en\r\nsatsning på ett underleverantörsprogram, och vi\r\nbehöver ha AP-fonder för att trygga\r\nriskkapitalförsörjningen. Vi behöver vidare bryta\r\nupp monopolen, såväl de privata som statliga, inom\r\nvaruproduktionen. Då får vi en ekonomisk tillväxt.\r\nDet skapas genom ekonomisk-ppolitiska åtgärder,\r\ninte genom någon moderat patentmedicin i form av\r\nskattesänkning.</pre><pre>Andre vice talmannen anmälde att Bo Lundgren\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 83 GÖSTA LYNGÅ (mp):</pre><pre>Herr talman! Så har den alltså genomförts,\r\nårhundradets skattereform. Och jag är ledsen att\r\nvara i en situation då jag måste utbrista: Vad var det\r\njag sade?</pre><pre>För det första skulle reformen bli neutral. Fattiga\r\noch rika skulle drabbas ungefär lika. Det var vad ni\r\nsade till mig här i kammaren före reformen. Nu blir\r\ndet allt tydligare att de svagaste grupperna drabbas\r\nhårt, att den indirekta skatten som de måste betala\r\när mycket större än den lindring i direkt skatt som\r\nde får. Det är inte på det sättet med de välbeställda\r\ngrupperna. Jag och mina vänner i skatteutskottet\r\ntillhör också de få procent som verkligen tjänar på\r\natt få en sänkt marginalskatt, och det gör ju att vi\r\nhar råd att betala momsen på vår konsumtion.</pre><pre>För det andra blev inte skattereformen heller\r\nsärskilt bra som styrinstrument i miljöpolitiken.\r\nOm man följt de tidiga riktlinjerna från RINK,\r\nkommittén för reformerad inkomstbeskattning,\r\neller följt miljöpartiets förslag när det gällde avdrag\r\nför bilresor till och från arbetet, skulle man ha fått\r\nen kraftigt ökad användning av kollektivtrafiken.\r\nNåja, en mindre ökning kunde noteras före\r\nårsskiftet, men den har väl vänts i takt med att\r\nmoms på kollektivtrafik nu har införts. Detta\r\nkänner vi ännu inte riktigt till. Det är dags att\r\nevaluera sådant.</pre><pre>För det tredje har kommunerna verkligen fått\r\nproblem med skattestoppet. Inte heller här är\r\nbilden helt entydig. Men många kommuner har\r\nsvårt att få socialbudgeten och KBT-\r\nutbetalningarna finansierade.</pre><pre>För det fjärde kan man undra var de dynamiska\r\neffekterna blev av. Intrycket från fjolårets debatt\r\nvar att i och med skattereformen skulle åtskilliga\r\nmiljarder flöda in som ett resultat av en ökad\r\naktivitet. Det man ser mest just nu är en ökad\r\narbetslöshet. Vi är visserligen långt från den nivå\r\nsom EG-anslutna länder visar upp, men det har\r\nändå skett en mycket kraftig ökning. Arbetslöshet\r\nser jag inte främst som en ekonomisk fråga utan\r\nsom en mänsklig fråga. De som drabbas blir\r\nbesvikna både på samhället och på sig själva.\r\nPassivitet och förlust av självförtroende är\r\nallvarliga problem för dessa människor. Att\r\nmänniskor tycker att de inte har en funktion att\r\nfylla i samhället är viktigare än de ekonomiska\r\nförlusterna.</pre><pre>Herr talman! Det är alltså facit av en\r\növerenskommelse mellan ett liberalt parti och ett\r\nregeringsparti som ville stanna kvar i\r\nregeringsställning.</pre><pre>Jag skall nu säga lite grand om den gröna rörelsens\r\nsyn på ekologin och ekonomin. Miljöpartiet de\r\ngröna anser fortfarande att det är viktigt, och\r\nkanske det viktigaste, att skatten är ett styrande\r\nelement inom miljöpolitiken.</pre><pre>Det är min, såväl som miljöpartiets, syn att\r\nvästvärldens nuvarande konsumtionsmönster inte\r\npassar i ett uthålligt ekonomiskt globalt system. Vår\r\nuppfattning stöds av såväl ekonomiska som\r\nnaturvetenskapliga bedömningar. Ett våldsamt\r\nutnyttjande av jordens ändliga resurser, en\r\nhänsynslös förstöring av vår egen livsmiljö och ett\r\nhårt uppskruvat ekonomiskt tempo är delar i en\r\nskadlig utveckling som varje ansvarig medborgare\r\nborde göra sitt yttersta för att vända. Men dagens\r\nekonomiska politik är kortsiktig och ytlig.</pre><pre>Den nyss genomförda skattereformen utgör en del\r\nav detta mönster. Syftet är att öka omsättningen\r\noch att den utvecklingen skall gå allt snabbare, och\r\nen del av innehållet i detta är att förvandla naturens\r\nresurser till sopor. Det är inte endast i de\r\nbetänkanden som direkt avser miljöavgifter,\r\nmiljöklasser eller miljöskatter som en ekologiskt\r\nriktig utveckling borde vara grundläggande för visa\r\nbeslut. Det gäller även det betänkande som vi just\r\nnu diskuterar, och det gör det därför att\r\nskattesystemet påverkar människors beteende. I\r\ndetta fall tycks vi ha radikalt olika uppfattningar om\r\njust hur vi vill att människor skall påverkas. Det\r\nverkar som om både borgare och socialdemokrater\r\nser ett värde i att människor lönearbetar mer.\r\nGivetvis ger en större arbetsinsats en ökad\r\nbruttonationalprodukt. Men varför skulle just det\r\nvara så eftersträvansvärt?</pre><pre>Det börjar alltså bli klart för allt vidare kretsar av\r\npolitiker och ekonomer att\r\nbruttonationalprodukten är ett otillräckligt och\r\ndelvis felaktigt mått på välståndet i ett land och hos\r\ndess medborgare. Miljöpartiet de gröna anser att\r\ndet är mycket angeläget att få fram ett bättre mått\r\nän BNP för att mäta vad som verkligen är viktigt\r\nför ett lands och dess medborgares välbefinnande.\r\nExempelvis inkluderar det av FNs\r\nutvecklingsprogram, UNDP, föreslagna måttet på\r\nmänsklig utveckling såväl inkomst per capita som\r\nläskunnighet och förväntad livslängd. Och man\r\nplanerar att lägga in andra mått som kanske mer\r\ndirekt har med miljön och livskvaliteten att göra.\r\nMed de mått som man nu har ligger Sverige på\r\nandra plats bland världens alla länder. Om man\r\ndäremot räknar endast inkomst per capita ligger\r\nSverige på sjätte plats. Jag menar att även tillgångar\r\nsom ökad fritid och ökad kontakt inom familjer\r\nborde inkluderas för att mäta livskvalitet hos ett\r\nfolk. Och detta ligger bakom en del av våra förslag\r\ni vår skattemotion.</pre><pre>Skatterna skall alltså användas som styrmedel för\r\natt motverka misshushållning med resurser och\r\nmiljö. Skatter på ändliga råvaruresurser måste\r\nhöjas kraftigt för att minska överflödskonsumtion\r\nav dessa. Miljöskatter och avgifter på miljöfarliga\r\nutsläpp m.m. måste också införas i mycket större\r\nutsträckning och på ett mycket mer konsekvent sätt\r\nän vad som nu är fallet. Den del av inkomsterna\r\nfrån sådana skatter som förväntas bestå under lång\r\ntid framåt bör användas till att sänka skatter på\r\narbetsinkomster, t.ex. arbetsgivaravgiften och den\r\ndirekta inkomstskatten. En sådan överflyttning av\r\nskattebördan från skatt på arbetet till skatt på\r\nnaturresurser och miljöutsläpp gynnar en miljö-\r\noch resursvänlig konsumtion, och det sänker också\r\ndet direkta skattetrycket på sikt.</pre><pre>Kapitalvinster skall beskattas minst lika hårt som\r\narbetsinkomster. Detta är särskilt viktigt ur\r\nfördelningspolitisk synpunkt. Hittills gällande\r\nskatteregler har gjort det alltför lätt för personer\r\nmed stora kapitalvinster att undvika eller minska\r\nsin beskattning. Löntagare som inte har samma\r\nmöjligheter har fått bära en orättvist stor del av\r\nskattebördan. Detta är inte endast orättvist, det är\r\nockså omoraliskt att skatteundandragande skall\r\nvara en lönande sysselsättning.</pre><pre>Jag skall också säga något om skattetrycket på kort\r\noch på lång sikt. Det är nödvändigt för att motivera\r\nvårt ställningstagande i relation till moderaternas\r\nyrkande att sänka skattetrycket.</pre><pre>Vi menar att höga skatter innebär en stark\r\ncentralstyrning och maktkoncentration. Detta\r\nstrider mot våra krav på decentralisering,\r\ngräsrotsdemokrati och stor frihet för enskilda\r\nmedborgare.</pre><pre>För att reparera den eländiga situation som jorden\r\noch Sverige befinner sig i ekologiskt behövs nu\r\nskattemedel. Och det behövs också en radikal\r\nekonomisk styrning av konsumtionsmönstret. Det\r\nbekymrar tydligen inte något annat parti än\r\nmiljöpartiet de gröna. Och jag är ledsen över att det\r\när bara vi som tycks inse det.</pre><pre>Ett lägre skattetryck kan möjliggöras på sikt genom\r\nde positiva effekterna som skulle bli följden om vi\r\nfinge genomföra vår gröna politik. Dessa positiva\r\neffekter skulle kunna vara en ökad informell\r\nomsorg som är möjlig genom att man har kortare\r\narbetstid och mer tid för val av egna aktiviteter. Det\r\nskulle även kunna vara ett minskat vårdbehov,\r\neftersom miljön och naturen skulle befinna sig i en\r\nsundare situation. Det skulle då alltså finnas ett\r\nmindre behov av miljöåtgärder. Strävan på lång sikt\r\nskall alltså vara att sänka det totala skattetrycket.\r\nOch det är klart att det då är frestande för mig att\r\ninstämma i Bo Lundgrens yrkande i motion Sk424.\r\nDäremot har jag inte alls samma motiveringar som\r\nmoderaterna och därför kan jag inte ställa upp. Jag\r\nkommer därför att rekommendera de ledamöter\r\nsom har en grön grundsyn att avstå vid voteringen.</pre><pre>När det gäller fördelningen av skatterna mellan\r\nkommunalskatt och statsskatt anser vi att det\r\nkommunala skattetaget borde spela en större roll\r\nän det statliga, eftersom det borde finnas ett mera\r\nlokalt ansvarstagande. Av samma anledning anser\r\nvi att man inte borde ha något kommunalt\r\nskattestopp. Den kommunala handlingsfriheten\r\nborde inte regleras. De kommunala politikerna\r\nskall vara ansvarsfulla och därför själva ta ansvar\r\nför sin skattenivå. Det kommunala skattestoppet\r\nbör snarast tas bort.</pre><pre>Vi menar att arbetsgivaravgifterna bör sänkas\r\nsamtidigt som energi- och råvaruskatter bör höjas.\r\nDet rör sig alltså om en skatteväxling. Dessutom\r\nbör vi vid sänkningen av arbetsgivaravgifterna\r\nbygga in en regional differentiering för att ge\r\nglesbygden en bättre konkurrenssituation.</pre><pre>Herr talman! Detta var några generella synpunkter.\r\nJag skall nu i detalj presentera några av våra\r\nförslag. Ett förslag gäller avdrag för ej yrkesmässig\r\nverksamhet. Jag tar upp saken, eftersom den inte\r\nalls behandlas i betänkandet. Det står bara att\r\nförslaget bör avstyrkas, utan någon som helst\r\nmotivering. Jag efterlyser en motivering, Anita\r\nJohansson! Vi ser alltså att det med detta avdrag\r\nfinns en möjlighet att uppmuntra mångsidighet i\r\nsysselsättningen. Hellre än att man utnyttjar\r\nmänniskor som effektivaste möjliga\r\nproduktionsenhet, menar vi att människorna skall\r\nges en belöning om de gör någonting som de inte är\r\noptimalt utbildade för. Det kan gälla en kontorist\r\nsom gör en insats som idrottsledare. Från hans\r\nsynpunkt är det fråga om ej yrkesmässig\r\nverksamhet. Det kan röra sig om en lärare som\r\nspelar litet musik på sin fritid och får en slant för\r\ndet. Det finna flera andra aktiviteter som biodling,\r\nhemslöjd och hästsport. Sådana aktiviteter kan\r\nman alltså utöva vid sidan av sitt vanliga arbete.\r\nEnligt vår mening är denna mångsidighet bra för\r\nfolk, och den bör uppmuntras. Däremot menar vi\r\ninte alls att avdraget skall utnyttjas för vad som i\r\nrealiteten är övertid i det vanliga arbetet.</pre><pre>I dagens samhälle finns naturligtvis alla de här\r\naktiviteterna, och man måste deklarera för dem och\r\nbetala skatt. Det är ju riktigt att göra detta, även\r\nom det rör sig om små, tillfälliga och icke\r\nyrkesmässiga aktiviteter. Men det är också\r\nhämmande på sådana aktiviteter. Som vi vet är\r\nalternativet att man helt enkelt arbetar svart. Det\r\när en dålig väg. Ingen av de två nämnda vägarna är\r\nbra. Vårt förslag innebär emellertid en lösning av\r\nproblemet.</pre><pre>Jag måste beröra ett problem av teknisk natur.\r\nUtskottet fixerar ett avdrag till ett visst syfte. Det\r\nbetyder att man aldrig kan få en ny generell syn på\r\nsaker och ting. Det här avdraget är relevant som\r\nstöd för idrottens många arbetsinsatser. Det är\r\nrelevant för konstnärer och kulturskapare, liksom\r\nför olika hobbyaktiviteter. Således skulle det röra\r\nmånga olika moment i det här betänkandet, men\r\njag får inte lov att komma in på detta. Det här är\r\nallvarligt ur ett vidare perspektiv än dagens.\r\nRadikala förändringar kommer ju alltid att bli\r\nomöjliga med det nuvarande systemet för\r\nbeslutsfattandet, eftersom varje detalj måste\r\ninrangeras i det gamla systemets snuttifierade\r\ndetaljstruktur.</pre><pre>Slutligen skall jag säga något om den mervärdeskatt\r\nsom enligt utskottets uppfattning inte tycks vara\r\nnågon moms utan en effekt inom ramen för\r\ninkomstbeskattningen. Det gäller matmomsen.\r\nOutgrundliga är förvisso utskottets vägar. Min\r\nnyfikenhet behöver mättas. Varför är inte\r\nmatmomsen en moms? Nåja, nu skall vi diskutera\r\ndet här och det gör vi. De partier som inser\r\nproblemet med EG-anslutning tillhör också dem\r\nsom vill ta bort matmomsen. Detta är litet\r\nförvånande. Socialdemokraternas sent påkomna\r\nönskan att Sverige skall underordna sig EG rimmar\r\nju dåligt med socialdemokraternas önskan att\r\nbehålla den nuvarande momsbeskattningen som\r\nbeträffande mat är ungefär fyra gånger högre än\r\nbeskattningen i många EG-länder. Vi föreslår alltså\r\natt momsen på basmat tas bort fullständigt, varvid\r\nmomsbortfallet kompenseras med en höjning av\r\nmomsen på övriga varor. Någon finansiell effekt\r\nblir det inte, om vårt förslag skulle genomföras. Det\r\nvar intressant att höra Rolf Kenneryd säga att 84 %\r\nav svenska folket stöder den här linjen. Inom vårt\r\nparti är vi inte vana vid sådana opinionssiffror.</pre><pre>Med hänvisning till vad jag har sagt anser jag att\r\nskattesystemet bör förändras, så att det blir ett\r\nverksamt instrument inom miljöpolitik,\r\nfördelningspolitik och regionalpolitik. Herr\r\ntalman! Ett genomförande av förslagen i\r\nbetänkandet medför inte detta. Det är därför som\r\nkammaren bör avslå utskottets förslag i en hel del\r\navseenden. Mina reservationer anger var det bör bli\r\navslag. För tids vinnande yrkar jag i dag bifall bara\r\ntill reservationerna 5, 11, 38, 55 och 59.</pre><pre>Anf. 84 KJELL JOHANSSON (fp) replik:</pre><pre>Herr talman! Gösta Lyngå riktade ett ganska\r\nskarpt angrepp på skattereformen. Jag vet inte om\r\njag skall ta angreppet på allvar, eftersom det inte\r\nbyggde på några sanningar. Först sade han att vi\r\nskulle ha påstått att alla skall drabbas lika, att man\r\npå något sätt skulle få en kraftig utjämning. Vad jag\r\nvid praktiskt taget varje tillfälle har sagt i\r\ntalarstolen är att mariginalskattereformen med\r\nnaturnödvändighet måste innebära att de som har\r\nde högre inkomsterna får en större skattesänkning.\r\nVad vi däremot har sagt är att ingen grupp skall\r\nbetala någon annan grupps skattesänkning. Så har\r\ndet inte heller blivit. Att det skulle bli en dynamisk\r\neffekt och att pengarna skulle flöda in är någonting\r\nsom Gösta Lyngå har hittat på själv. Något sådant\r\nhar aldrig yttrats i talarstolen. För min del har jag\r\nhela tiden manat till försiktighet då det gäller talet\r\nom dynamiska effekter. Jag har sagt att effekterna\r\ntenderar att bli små och att de kommer sent.</pre><pre>Gösta Lyngå kritiserade också att man i\r\nskattereformen inte har gett miljöpolitiken en\r\nchans. Jag vet inte om jag skall ta åt mig så mycket\r\nav denna kritik. Läser man miljöpartiets\r\npartimotion om den s.k. gröna skattepolitiken kan\r\nman ganska snart konstatera att det presenteras en\r\nluddig bild av hur ett grönt skattepaket skulle se ut.\r\nFörslaget skulle helt klart innebära att Sverige\r\nskulle uppge sin traditionella roll som en relativt\r\nvälmående industrination. Därför blir det på tal om\r\nfördelningspolitik inte så särskilt mycket att\r\nfördela, snarare tvärtom. Ni säger över huvud taget\r\ningenting om hur ert skattesystem skall se ut. Ni vill\r\nbeskatta ändliga råvaror och miljöutsläpp.\r\nSamtidigt säger ni att detta inte kan påverka\r\nbudgeten, utan medlen måste användas för\r\ninvesteringar. Järnvägsinvesteringar och andra\r\ninvesteringar är mycket intressanta, men hur ser\r\ndet järnvägssystem, Gösta Lyngå, ut som inte\r\nbehöver underhållas, som inte drar några\r\ndriftskostnader? Självfallet måste man använda\r\nbudgetmedel. Det finns inslag av bedrägeri i er\r\npolitik, och skattepolitiken är grunden för detta.</pre><pre>Jag tycker faktiskt att ni har missat en mycket viktig\r\npoäng. Skattereformen innebär en introduktion av\r\nmiljöavgifter i Sverige. Det väckte år efter år\r\nvåldsamt motstånd när vi försökte att lansera\r\nmiljöavgifter, men vi lyckades få med detta i\r\nskattereformen. Vi går nu vidare.</pre><pre>Anf. 85 GÖSTA LYNGÅ (mp) replik:</pre><pre>Herr talman! Jag fick tydligen en korrektion på det\r\nhär. Det var alltså inte folkpartiet som syftade till\r\nneutralitet i skattereformen. Det var kanske den\r\nandra parten som gjorde det. Folkpartiet syftade\r\nfaktiskt till olika fördelningar, och i det här fallet till\r\nett gynnande av höginkomsttagare. Jag ber om\r\nursäkt för mitt misstag.</pre><pre>Beträffande dynamiska effekter vill jag säga att det\r\nvar ett inflöde av miljarder kronor. I fråga om just\r\nert och socialdemokraternas förslag rörde det sig,\r\nom jag inte tar fel, om 6 miljarder kronor. Detta\r\nkallar jag flöde. Jag vet att andra partier hade\r\nstörre flöden. Det har sagts förut. Det var det jag\r\nrefererade till.</pre><pre>Miljöprofilen är som sagt inte på något vis tydlig i\r\nden reform som genomfördes. Jag tog som exempel\r\navdragen för resa till och från arbetet. Där föreslog\r\nvi just av miljöskäl, och fick visst medhåll från\r\nsocialdemokraterna innan ni kom in i bilden, att\r\nman skulle få göra samma avdrag om man använde\r\nkollektivtrafik, om man åkte cykel, samåkte eller\r\nnågot sådant. Det skulle inte gynnas att köra bil till\r\noch från arbetet. Det fick ni bort. Nu gynnas det att\r\nköra bil till och från arbetet. Det är bara ett\r\nexempel på hur man har svikit miljöprofilen i er\r\nskattereform.</pre><pre>Kjell Johansson påpekade även att järnvägar också\r\nbehöver underhållas. Det är helt riktigt. Men det\r\nkostar mycket mer pengar att investera i byggandet\r\nav nya järnvägar. Problemet är alltså att vissa\r\nskatter faktiskt kan användas för budgeteffekter,\r\nandra bör användas mer för investeringar, eftersom\r\nde är kortsiktiga. Man kan få in pengar på en viss\r\ntid. Detta måste man planera. Det var det jag\r\nrefererade till i det här fallet.</pre><pre>Anf. 86 KJELL JOHANSSON (fp) replik:</pre><pre>Herr talman! Egentligen tycker jag att Gösta\r\nLyngås påstående, att vi skulle ha syftat till att öka\r\nklyftorna i samhället med skattereformen, är så\r\nbottenlöst skamligt att man helst skulle vilja avstå\r\nfrån replik. Vi har genomfört reformen för att få\r\nmöjlighet att upprätthålla välfärden i Sverige. Vi\r\nser tydliga tecken på att den välfärden håller på att\r\nurholkas, när vi inte längre har råd med de sociala\r\nsystemen. Jag tyckte faktiskt att detta var ett\r\nbotteninlägg.</pre><pre>Er investeringspolitik, de stora, flotta uttalandena\r\nom övergång till energisnål teknik och allt vad det\r\nhandlar om, är ett gigantiskt industriprojekt. Det\r\nkommer aldrig att kunna fullföljas med er syn på\r\nindustrisamhället. Det krävs en enorm industriell\r\nsatsning för att man skall kunna komma dithän.\r\nDen måste ske under strikt miljömässiga former.</pre><pre>Jag skulle gärna vilja ha besked avseende er\r\nsänkning av matmomsen. Det är något av det\r\nmärkligaste jag har sett under alla år. Det har lagts\r\nfram många förslag i denna kammare om hur det\r\nskulle se ut, men jag tror faktiskt att ni tar priset.\r\nVad är skälet till att den som går och köper oxfilé i\r\nbutiken skall ha en sänkt moms på detta, medan de\r\nfamiljer som köper fläskkotletter eller en halv\r\ngrillad kyckling skall ha förhöjd moms på detta? Jag\r\nvill gärna ha svar på den frågan, Gösta Lyngå.</pre><pre></pre><pre>Anf. 87 GÖSTA LYNGÅ (mp) replik:</pre><pre>Herr talman! Först vill jag ta upp påståendet att det\r\ninte skulle vara folkpartiets syfte att åstadkomma\r\nstora skillnader med skattereformen. Det var mest\r\nen tolkning av Kjell Johanssons avståndstagande\r\nfrån att ni hade planerat att skattereformen skulle\r\nvara neutral. Det var tydligen socialdemokraterna\r\nsom gjorde den planeringen och inte ni.</pre><pre>Det är helt riktigt, och utgör en del av\r\nmiljöprofilen, att vi i vårt resonemang om\r\nmatmomsen skiljer mellan sådan produktion som\r\när av miljövänlig karaktär och sådan som inte är\r\ndet. Nötboskapsproduktionen är faktiskt mer\r\nmiljövänlig än de andra alternativen. Det är hela\r\nanledningen. Det finns förklarat. Det kan man läsa.\r\nMan behöver inte fråga om det här, det finns att\r\nläsa.</pre><pre>Andre vice talmannen anmälde att Kjell Johansson\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 88 ANITA JOHANSSON (s):</pre><pre>Herr talman! Den skattereform som just\r\ngenomförts innebär lägre skatt på arbete och\r\nsparande samt skärpt skatt på kapital och\r\nkonsumtion på kredit. Det nya skattesystemet\r\nkommer att motverka den tidigare, främst bland\r\nmånga höginkomsttagare, så utbredda\r\nspekulationen och skatteplaneringen. Nolltaxering\r\nblir omöjlig eller försvåras kraftigt. Det är kanske\r\ndetta, herr talman, som upprör moderaterna och\r\nBo Lundgren så dant.</pre><pre>Skattereformen leder till att rättvisan ökar och\r\nbidrar till att den svenska välfärdsmodellen kan\r\nbevaras och utvecklas. Det är en reform som vi\r\nsocialdemokrater är stolta över. Jag hade tyckt att\r\ndet helt enkelt hade varit underbart, Lars\r\nBäckström, om ni hade varit litet mer konstruktiva\r\nvid utformningen av den nya reformen.</pre><pre>Skattesystemet skall bidra till en rättvis fördelning.\r\nMed skatterna betalar vi för den gemensamma\r\nvälfärden. Ett rättvist skattesystem skall finansiera\r\nvård, utbildning och omsorg, så att välfärden kan\r\nfördelas efter behov och betalas efter förmåga.\r\nDetta är en grundbult i den svenska\r\nvälfärdsmodellen.</pre><pre>Den genomförda reformen handlar självklart inte\r\nbara om kronor och ören. Den handlar också om\r\nmoral och frihet, som moderaterna säger i sin\r\nvalarbetarbroschyr. Men uppenbarligen har vi och\r\nmoderaterna helt olika uppfattning om vad denna\r\nmoral och frihet innebär.</pre><pre>Enligt moderaterna är det tydligen god moral att\r\ngenom fiffiga transaktioner och omfattande\r\nskatteplanering avstå från att betala sin del av\r\nskatten. På något annat sätt kan man knappast\r\ntolka moderaternas olika förslag till återinförande\r\nav olika former av avdrags- och\r\nkvittningsmöjligheter i skattesystemet.</pre><pre>Det gamla skattesystemets många avdrags- och\r\nkvittningsmöjligheter ledde till en omfattande och\r\nmycket osund skatteplanering. Det var naturligtvis\r\ni de flesta fall helt lagliga transaktioner som\r\ngjordes. Men systemet uppmuntrade till\r\nskattemanipulationer i stället för produktiva\r\ninvesteringar och satsningar för framtiden.</pre><pre>När den som redan har mycket, och dessutom\r\ntillgång till skickliga skatteexperter, efter eget fritt\r\nskön kan avstå från att betala sin del av skatten, ja,\r\ndå upplevs naturligtvis detta som orättvist.\r\nKonsekvenserna av ett sådant system är att den som\r\ninte kan utnyttja systemet, eller som helt enkelt är\r\nlojal med systemet, får betala en ökad andel av våra\r\ngemensamma insatser.</pre><pre>Att moderaterna vill återinföra det gamla orättvisa\r\navdragsraseriet är inte särskilt förvånande. Jag ser\r\natt Bo Lundgren ruskar på huvudet. Det ligger helt\r\ni linje med deras ambitioner att försvaga vår\r\ngemensamma sektor och att bevara gamla\r\nprivilegier. Jag vill dock ställa en fråga till Kjell\r\nJohansson och folkpartiet liberalerna, som under\r\nden senaste tiden har uttalat att de så gärna vill\r\nbilda regering med moderaterna efter en eventuellt\r\nframgångsrik valrörelse: Tycker Kjell Johansson att\r\ndet står i överensstämmelse med folkpartiet\r\nliberalernas syn på moral och rättvisa att åter göra\r\nfiffiga skattetransaktioner och omfattande\r\nskatteplanering möjliga?</pre><pre>Herr talman! Vi socialdemokrater slår vakt om\r\nsolidariteten och rättvisan. Dessa mål utgör de mest\r\ngrundläggande värderingarna i arbetarrörelsen.\r\nAllas lika rätt till trygghet och välfärd är beroende\r\nav hur villiga vi är att betala för den. Men inte bara\r\ndet, det är också nödvändigt att de som har stor\r\nbärkraft är beredda att avstå litet till dem som har\r\nlägre bärkraft. Detta är innebörden av solidariteten\r\noch rättvisan.</pre><pre>Moderaterna vill på sikt sänka skattetrycket i\r\nSverige till den nivå som gäller i motsvarande andra\r\nvästeuropeiska länder. Men skattetrycket är inte,\r\nBo Lundgren, ett entydigt begrepp. Jämförelser\r\nmellan olika länder måste, för att ge en rättvis bild\r\nav förhållandena, beaktas med hänsyn tagen till de\r\nolika ländernas varierande förutsättningar.</pre><pre>Också vi socialdemokrater tror att det vore bra om\r\ndet blev ett något lägre skattetryck. Vi är\r\növertygade om att det nya skattesystemet kommer\r\natt medverka till att det blir ett ökat ekonomiskt\r\nutrymme framöver. Men kraven på en sänkning av\r\ndet totala skattetrycket måste ses i relation till alla\r\nkrav -- inte minst gäller det krav som ställs här i\r\nkammaren -- på goda pensioner, på en god vård\r\nsamt på en god utbildning och omsorg. Kraven på\r\nskattesänkningar måste ses i förhållande till de\r\nandra angelägna behov som människor har.</pre><pre>Också folkpartiet kräver i sin partimotion en\r\nsänkning av skattetrycket. Detsamma gör\r\ncenterpartiet. Men kraven på en sänkning av\r\nskattetrycket följer en fallande skala. Moderaterna\r\ngår längst. Centern uttrycker sig litet mera\r\nförsiktigt, och folkpartiet liberalerna hamnar\r\nnågonstans mittemellan.</pre><pre>Jag har ytterligare en fråga till Kjell Johansson och\r\nRolf Kenneryd: Tycker ni att moderaternas krav på\r\nskattesänkningar är förenliga med bevarandet av\r\nvälfärden? Alla skall ju kunna erbjudas god vård,\r\nutbildning och omsorg. Jag tycker att Lars\r\nBäckström ställde en bra fråga till moderaterna,\r\nsom dock Bo Lundgren inte svarade på: Hur skall\r\nni finansiera era skattesänkningar om 27,5\r\nmiljarder? Jag vet att svenska folket vill ha ett\r\nkonkret svar på den frågan.</pre><pre>Herr talman! Den svenska ekonomin är i grunden\r\nstark. Men för den skull är det inte så, att vi inte har\r\nnågra problem. Tillväxten är alltför låg.\r\nKostnadstrycket har varit för starkt, och inflationen\r\nhar gröpt ur vår köpkraft.</pre><pre>Det har i debatten hävdats att skattereformen\r\nskulle gynna de högavlönade och missgynna\r\nmänniskor som har lägre inkomster, särskilt\r\nkvinnorna. Men det är inte sant, Gösta Lyngå! Det\r\nfinns ingen sanning bakom era påståenden, Lars\r\nBäckström!</pre><pre>Jag rekommenderar er att studera LO-\r\nekonomernas utredning av effekterna av den nya\r\nskattereformen. Höginkomsttagarna får faktiskt\r\nbetala sina egna skattesänkningar. Skatteplanerare\r\noch andra som tidigare haft lågbeskattade\r\ninkomster får skattehöjningar.\r\nMarginalskattesänkningen kompenseras effektivt\r\ngenom avdragsbegränsningar och genom en skärpt\r\nskatt när det gäller olika typer av löneförmåner och\r\nandra tidigare lågbeskattade inkomster.</pre><pre>I det nya systemet flyttas skattebördan över från\r\narbete till kapital. Det tycker jag att ni i\r\nvänsterpartiet borde kunna ge oss en liten eloge för.\r\nKapitalet har stor bärkraft men har i det gamla\r\nskattesystemet inte bidragit till finansieringen av\r\nvården, skolan eller barn- och äldreomsorgen.\r\nGenom skattereformen kommer kapital att\r\nbeskattas efter bärkraft och att få bära sin del av\r\nansvaret för finansieringen av den gemensamma\r\nsektorn. Detta tycker jag är bra.</pre><pre>En övervägande majoritet när det gäller\r\nlöntagarhushållen får en rejäl standardhöjning.\r\nBarnfamiljerna får ett bättre resultat än andra\r\nhushåll. Särskilt bra går det för ensamstående som\r\nhar barn och som bor i lägenhet. Här är det\r\nnaturligtvis framför allt de kraftigt förbättrade\r\nbarn- och bostadsbidragen som hjälper till.</pre><pre>Av de beräkningar som har gjorts av\r\nskattereformens fördelningseffekter framgår det\r\natt reformen totalt sett ger ett förhållandevis\r\nneutralt utfall. Andelen vinnare är kanske t.o.m.\r\nnågot större bland kvinnorna än bland männen.\r\nDet beror på att männen i genomsnitt har högre\r\ninkomster än kvinnorna. Detta innebär att männen\r\nfår ett större utbyte av marginalskattesänkningar.\r\nÅ andra sidan har männen i regel större avdrag och\r\nen större andel tidigare lågbeskattade inkomster.\r\nDetta innebär att männen får stå för en större del\r\nav finansieringen av reformen än vi kvinnor. Också\r\nden skärpta beskattningen av olika löneförmåner\r\nträffar männen i högre grad än kvinnorna.</pre><pre>Kvinnorna får ett större utbyte av den särskilda\r\nskatterabatten, eftersom denna främst utgår till\r\nkvinnor som har deltidsarbete. För många\r\ndeltidsarbetande kvinnor innebär skattereformen\r\nen betydligt lägre skatt än tidigare.</pre><pre>Moderaterna vill införa ett grundavdrag för barn\r\nvid den kommunala beskattningen, och i likhet med\r\ncenterpartiet vill man återinföra skattereduktionen\r\nför hemmamake. Men vi socialdemokrater har\r\ntillsammans med folkpartiet liberalerna valt andra\r\nvägar för att stödja barnfamiljerna.</pre><pre>Jag vill ställa en sista fråga till Kjell Johansson: Står\r\nni i folkpartiet fortfarande fast vid skattereformen,\r\nvid detta med att den gynnar kvinnorna och\r\nbarnfamiljerna, eller tänker ni överge reformen för\r\natt eventuellt bilda en regeringskoalition med\r\nmoderaterna? Det är en oerhört viktig fråga som\r\njag förväntar mig ett tydligt svar på.</pre><pre>Herr talman! En annan grupp som i debatten har\r\nframställts som skattereformens förlorare är\r\npensionärerna. Men inte heller detta är sant.\r\nPensionärerna är förvisso inte en enhetlig grupp.\r\nMen totalt sett kommer pensionärerna att klara sig\r\nbra med det nya skattesystemet.</pre><pre>Det finns dock en liten grupp pensionärer som på\r\ngrund av låg pension och stora hyreshöjningar har\r\nkommit i kläm. För denna grupp har regeringen\r\nredan föreslagit extra insatser. Det grundläggande\r\nproblemet för denna grupp är dock inte\r\nskattesystemet. Regeringen har därför tillsatt en\r\nsärskild utredare som skall se över förhållandena\r\noch komma med förslag till ett nytt KBT-system.\r\nAnledningen till att de här pensionärerna har\r\nkommit i kläm är det orättvisa kommunala\r\nbostadstillägget.</pre><pre>Jag vill också kommentera några punkter i\r\nbetänkandet med anledning av motioner där man\r\nkräver en översyn av vissa regler.</pre><pre>Först och främst gäller det en översyn av reglerna i\r\nfråga om utlandsresor. Vi i utskottet delar\r\nmotionärernas uppfattning att det i fråga om\r\nreglerna är angeläget att åstadkomma en bättre\r\nsamstämmighet när det gäller utlandsresor och\r\nresor inom Sverige. En översyn planeras nu inom\r\nfinansdepartementet i detta syfte.</pre><pre>En annan fråga gäller den tekniska utformningen\r\nav fastighetsskatten. Kjell Johansson har redan\r\nberört denna fråga. Motionären anser att skatten\r\nskall göras mer enhetlig för alla bostäder, oavsett\r\nvilken typ av hyreshus som lägenheterna är belägna\r\ni. Vi kan för närvarande inte anvisa tekniskt\r\nlämpliga metoder för bättre lösningar än vad som\r\nnu gäller. Vi anser därför att det behövs en översyn\r\nav detaljerna i detta avseende.</pre><pre>Slutligen riktas det i flera motioner viss kritik mot\r\nreglerna för reavinstbeskattning beträffande\r\nbostadsrätter. Jag erkänner, Bo Lundgren, att\r\nsystemet är krångligt. Det är därför som vi säger --\r\nBo Lundgren har säkert läst betänkandet -- att vi\r\nvill att det görs en översyn av de här reglerna. Det\r\ngäller ju att åstadkomma en större rättvisa samt\r\nenkelhet och begriplighet. Det är kanske inte så\r\nkonstigt att det, när vi har gjort om hela vårt\r\nomfattande skattesystem, har uppstått en del\r\nkrångel. Naturligtvis skall vi komma till rätta med\r\nuppkomna problem.</pre><pre>I samband med riksdagens tidigare behandling av\r\nden stora skattereformen har moderaterna -- så har\r\njag räknat ut det -- avgivit ungefär 170\r\nreservationer. Även till dagens betänkande finns\r\nnärmare 40 reservationer fogade. Reservationerna\r\nhar det gemensamt att de i många fall skulle leda till\r\nökade orättvisor och ökade\r\nmanipulationsmöjligheter.</pre><pre>Inte nog med det, fru talman: utöver ökade\r\nmöjligheter till avdrag och skatteplanering för i\r\nförsta hand de redan välbeställda, skulle\r\nskattebördan vältras över på de vanliga löntagarna.\r\nMöjligheterna att bevara och utveckla välfärden för\r\nde många skulle kraftigt undermineras.</pre><pre>Visst, Bo Lundgren, kan det vara populärt att på\r\ngator och torg lova skattesänkningar och nya\r\navdragsmöjligheter. Men jag blir ganska upprörd\r\nnär moderaterna och folkpartisterna i Stockholms\r\nkommun beslutade häromkvällen att sänka\r\nkommunalskatten med 20 öre. Det blir inte många\r\nören mer i kuvertet för sjukvårdsbiträdet på\r\nSödersjukhuset, men det blir ett stort hål i den\r\nkommunala kassan. Många gamla, barn och\r\npensionärer får inte den omvårdnad som de så väl\r\nbehöver.</pre><pre>Slutligen: Vi står fast vid den skattereform som vi\r\ntillsammans med folkpartiet genomfört. Den skall\r\ngöra det lönsammare att arbeta och spara,\r\nsamtidigt som kapitalet skall få bära sin del av\r\nskatten. Nolltaxerarnas tid är förbi -- hipp, hipp,\r\nhurra!</pre><pre>På några års sikt kommer skattesystemet att,\r\ntillsammans med andra åtgärder, innebära ökad\r\ntillväxt och bättre möjligheter att utveckla vår\r\nvälfärd. Det borde folkpartiet liberalerna tänka på\r\nnär de alltmer lierar sig med den moderata\r\nskattepolitiken.</pre><pre>Fru talman! Jag yrkar bifall till utskottets\r\nhemställan och avslag på samtliga reservationer.</pre><pre>Anf. 89 BO LUNDGREN (m) replik:</pre><pre>Fru talman! Oavsett om socialdemokraterna\r\nregerar i Sverige eller i Stockholms kommun kan de\r\nställa till ekonomin så att det blir svårt att sänka\r\nskatterna så mycket som det vore önskvärt. Men\r\ndet är en skillnad mellan socialdemokrater och\r\nmoderater och folkpartister också i Stockholm.\r\nModerater och folkpartister vill sänka skatten, om\r\nän blygsamt inledningsvis. Socialdemokraterna vill\r\ni varje fall inte sänka den. Därmed har jag fått svar\r\npå min första fråga till Anita Johansson.</pre><pre>I sitt inledningsanförande avrättar Anita Johansson\r\ndet skattesystem som Sverige har haft under lång\r\ntid. Men vem byggde upp det svenska\r\nskattesystemet, det som skapade all den fifflighet\r\noch fufflighet som hon talade om? Jo, det var Ernst\r\nWigforss, Gunnar Sträng och Kjell-Olof Feldt, med\r\nkritik från oss moderater under lång tid. Ni har\r\ntvingats inse att de höga marginalskatterna var det\r\nsom grundlade risken för avdragsfiffleri genom att\r\navdragsvärdet var så stort. Ni lade fram 19--20\r\nförslag till åtgärder mot skatteflykt och skattefusk.\r\nDet hade ingen effekt. Det enda som har någon\r\neffekt är att sänka skattesatserna, sänka\r\nmarginalskatterna. Det har äntligen lyckats efter\r\nlångvarigt opinionsbildningsarbete inte minst från\r\nvår sida. Ni har tvingats till en omvändelse under\r\ngalgen.</pre><pre>God moral är att ha ett vettigt skattesystem, som\r\ngör att man inte kan fly undan den skatt som vi alla\r\nmåste betala. Men god moral är också att inte låta\r\nmänniskorna betala nästan två tredjedelar av sin\r\ninkomst i skatt och sedan förespegla dem att vi\r\npolitiker med hjälp av dessa pengar kan bestämma\r\nåt dem så att de skall få en bra sjukvård, bra\r\nbarnomsorg och bra sysselsättning. Vi har inte\r\ntillräckligt bra sjukvård, som garanterar alla vård i\r\nrätt tid. Vi har inte barnomsorg för alla, för den får\r\nman inte bestämma själv. Vi ser hur arbetslösheten\r\nnu ökar snabbt och regeringen tvingas gå in med\r\nkrispaket. Det är anmärkningsvärt, men sådana är\r\nfakta. Detta har socialdemokraterna och det höga\r\nskattetrycket åstadkommit.</pre><pre>Det är intressant att höra Anita Johansson säga att\r\nskattesänkningar måste ställas mot andra\r\nangelägna behov som människorna har. Vem skall\r\nbestämma vilka behov de har? I Anita Johanssons\r\nvärld skall det socialdemokratiska partiet, möjligen\r\nmed hjälp av det vänsterparti som\r\nsocialdemokraterna flörtade med här i kammaren,\r\nbestämma åt människorna, ta in pengarna genom\r\nskatt och sedan ge ut i offentliga monopol,\r\nregleringar och annat till de enskilda. Men de skall\r\ninte kunna bestämma själva.</pre><pre>För oss moderater är det viktigt att sänka\r\nskattetrycket, att låta de vanliga människorna\r\nbehålla mer av sina egna inkomster efter skatt, att\r\navreglera, att använda pengar bättre så att de själva\r\nkan välja barnomsorg samt genom obligatoriskt\r\nförsäkringssystem, där ingen faller utanför, se till\r\natt människorna får välja sjukvård. Det är några\r\nexempel på det goda samhälle som vi vill skapa.</pre><pre>Anf. 90 LARS BÄCKSTRÖM (v) replik:</pre><pre>Fru talman! Anita Johansson sade att det hade\r\nvarit underbart om vänsterpartiet hade varit mer\r\nkonstruktivt. Det är klart att Anita Johansson kan\r\nanse det, men vad var det som var så destruktivt\r\nmed vänsterpartiets hållning i skatteutskottet? Var\r\ndet destruktivt att vi ville ha en mer enhetlig\r\nkapitalbeskattning? Var det destruktivt att hävda\r\natt Sverige borde ha en företagsskatt som ligger i\r\npari med vad man har i västeuropeiska och i övriga\r\nindustriländer och inte avsevärt lägre? Var det så\r\noerhört destruktivt att hävda att matmomsen borde\r\nsänkas? Var det destruktivt att vi ville ha större\r\ninslag av styrande punktskatter på energiområdet?\r\nVar allt detta så destruktivt, när vi samtidigt var så\r\nkonstruktiva att vi kunde tänka oss att diskutera\r\n50 % marginalskatt upp till inkomster på 300 000\r\nkr., om man såg till att inte göra oerhört kraftiga\r\nmomsbreddningar, som skulle ha en dålig\r\nfördelningseffekt?</pre><pre>Är det konstruktivt att lägga sig platt för\r\nfolkpartiet? Är det kravet på konstruktivitet, då är\r\nvi aldrig konstruktiva. Jag tror inte att Anita\r\nJohansson anser att man måste gå så långt i liberal\r\nriktning för att kallas konstruktiv.</pre><pre>Anita Johansson säger att alla LO-ekonomer visar\r\natt skattesystemet har en bra fördelningspolitisk\r\neffekt. Men i propositionen finns uppgifter som\r\nsäger att den femte decilen -- detta teoretiska\r\nbegrepp -- tjänar 2 % på skatteomläggningen,\r\nmedan decil 9 tjänar 3,1 % på skatteomläggningen.\r\nDet är 1,1 procentenheter till de bäst ställdas\r\nfördel. Jag tog undan de extremvärdena decil 1 och\r\ndecil 10, för det vill socialdemokraterna göra. Så vi\r\nbehöver inte gå till LO-ekonomerna, vi behöver\r\nbara läsa i regeringens proposition och se att de bäst\r\nställda gynnas mest. Det vet alla. Detta är en\r\nreform där den som tjänar 150 000 kr. får i bästa fall\r\n10 000 kr. lägre inkomstskatt och den som tjänar\r\ndet dubbla får det tredubbla i sänkt inkomstskatt,\r\n30 000 kr. Det är inte fördelningspolitiskt bra, om\r\nman sedan finansierar med momsbreddningar.</pre><pre>Anita Johansson ville ha en liten eloge. Jag ger\r\ngärna t.o.m. en liten röd ros till Anita Johansson\r\nför att kapitalbeskattningen har blivit bättre.\r\nSamtidigt måste jag dela ut tre rejäla risknippen\r\nvad gäller progressionen.</pre><pre>Om marginalskatterna: För mycket och för litet\r\nskämmer allting. Här gick man för långt genom att\r\nta bort progressionen. Jag ger ett risknippe för\r\nföretagsskatten. Man lägger sig där på en extremt\r\nlåg nivå. Varför skall Belgien ha dubbelt så hög\r\nbolagsskatt som Sverige? Varför skall Västtyskland\r\nha det? Och jag ger ett risknippe för den oerhört\r\nhårda momsbeskattningen. Så en liten ros och tre\r\nris.</pre><pre>Anf. 91 ROLF KENNERYD (c) replik:</pre><pre>Fru talman! Får jag inleda med att också utdela en\r\nros som en liten komplimang till Anita Johansson\r\nför det engagemang som hon visade i sitt\r\nanförande, i varje fall när det gäller röstläget. Det\r\nvar desto mera imponerande som innehållet var\r\ntunt och delvis motsägande. Jag skall ge ett par\r\nexempel.</pre><pre>Anita Johansson inledde med att säga att den här\r\nreformen, som hon kallar den, ger lägre skatt på\r\nsparande, men den ger högre skatt på kapital. Får\r\njag be Anita Johansson förklara sambandet mellan\r\ndessa båda påståenden? Är det inte i själva verket\r\nså att sparande just är kapitalbildning? Någotdera\r\nav dessa påståenden måste rimligtvis vara fel.</pre><pre>Vidare säger Anita Johansson att\r\nsocialdemokraterna slår vakt om solidariteten och\r\nrättvisan. Men samtidigt upplever vi allt fler\r\nmotsatta effekter av skatteomläggningen.</pre><pre>Anita Johansson hänvisar också till\r\nschablonberäkningar, som ger vid handen att alla\r\ngrupper gynnas, utan att samtidigt säga att det inom\r\nvarje grupp finns betydande andelar som inte\r\ngynnas utan tvärtom missgynnas. Jag vill fråga:\r\nVarför har ingen i det praktiska livet märkt att alla\r\ngynnas? Anita Johansson försöker ju göra detta\r\ntroligt.</pre><pre>Ett sådant exempel är pensionärerna. Det är ett\r\nriktigt påstående att de inte utgör någon enhetlig\r\ngrupp utan tvärtom är precis lika ojämnlika när det\r\ngäller inkomstförhållanden som vi i yrkesverksam\r\nålder. Därför kan man inte ta pensionärerna såsom\r\nen grupp och säga att de missgynnas eller gynnas.\r\nJag har inte heller påstått att alla pensionärer\r\nmissgynnas. Men jag har påstått -- precis som Anita\r\nJohansson slutligen medgav -- att de sämst ställda\r\npensionärerna klart missgynnas och kommer att\r\nmissgynnas även efter de justeringar som nu görs.</pre><pre>Så som grund för detta anger Anita Johansson\r\norättvisa skillnader i kommunala bostadstillägg\r\nmellan olika kommuner. Det är en liten del i detta\r\nsammanhang. Den mest fundamentala orsaken till\r\nuppkomsten av de orättvisor som vi nu får belägg\r\nför är ett i grunden orättvist pensionssystem. Det\r\nkan vi inte göra något åt, om vi inte inrättar den\r\nform av grundpension som vi har föreslagit och som\r\nvi har att behandla i annat sammanhang.</pre><pre>Slutligen vill jag fråga fru Johansson beträffande\r\nsystemet med reavinst på bostadsrätter, vilket hon\r\nfinner vara krångligt. Jag påstår att det dessutom är\r\norättfärdigt. Varför kan man då inte ändra det i ett\r\nslag? Vilket råd ger fru Johansson när det gäller de\r\nlåginkomstpensionärer som får mer än 100 %\r\nmarginaleffekter på sina ränteinkomster? Får de\r\nsamma svar som herr Johansson gav, dvs. att de\r\nskall skatteplanera så länge de kan göra det?</pre><pre>Anf. 92 GÖSTA LYNGÅ (mp) replik:</pre><pre>Fru talman! Anita Johansson påstod pompöst att\r\njag hade fel i fråga om fördelningseffekterna, så det\r\nfår jag lov att ta upp. Om kvinnornas ekonomi sade\r\njag ingenting. Vad jag snarast tänkte på var\r\nlågpensionspensionärerna. Jag tror att det står\r\nalldeles klart för alla att de har fått en besvärlig\r\nsituation genom skattereformen. Det är inte\r\nförvånande, eftersom det tidigare betalade en\r\nmycket liten direkt skatt. Nu betalar de en högre\r\nindirekt skatt, medan sänkningen av deras direkta\r\nskatt är minimal. Jag tror på de procentuella siffror\r\nsom Lars Bäckström redovisade. Det är t.o.m.\r\nännu värre. Det är inte procent det gäller utan\r\ntusenlappar. För en höginkomsttagare gäller det\r\nåtskilligt flera tusenlappar. Detta spelar en roll. Det\r\när allvarligt, och någonting ordentligt bör göras.</pre><pre>Jag vill också ställa en direkt fråga till Anita\r\nJohansson när det gäller matmomsen. Skulle man\r\ninte, i samband med den planering som pågår för\r\natt inordna Sverige under EG, i första hand tänka\r\npå att sänka matmomsen till någonting som ligger\r\nrimligt nära EGs linje och inte låta den vara fyra\r\ngånger högre?</pre><pre></pre><pre>Anf. 93 KJELL JOHANSSON (fp) replik:</pre><pre>Fru talman! Anita Johansson ställde ett antal\r\nfrågor till mig. Jag skall försöka besvara dem alla,\r\näven om jag inte hann notera dem ordentligt. Den\r\nförsta frågan gällde om fiffiga transaktioner och\r\nskatteplanering skulle vara möjliga och om vi var\r\nberedda att acceptera moderaternas syn på detta.\r\nNu tror jag inte att moderaterna har den synen.\r\nFiffiga transaktioner, Anita Johansson, skall inte\r\nvara tillåtna om de är olagliga. Däremot skall\r\nskatteplanering vara tillåten under förutsättning att\r\ndet innebär att man planerar sin skatt med\r\nfullständigt beaktande av gällande\r\nskattelagstiftning och skatteregler. Det skall t.ex.\r\nvara tillåtet även i fortsättningen att placera sina\r\npengar på de bankkonton som är tillåtna enligt\r\nskattelagstiftning eller annan lagstiftning. Vi tycker\r\natt det är en fullt legitim skatteplanering.</pre><pre>Anita Johansson frågade också om vi tycker att\r\nmoderaternas förslag om en sänkning av\r\nskattetrycket är förenligt med rättvisa och lika\r\nvillkor. Av vår partimotion framgår ju att det finns\r\nskillnader i fråga om den takt i vilken vi vill gå fram.\r\nFör övrigt är vi helt överens med moderaterna om\r\ninriktningen. Det finns en betydande samsyn inom\r\nskattepolitiken mellan folkpartiet liberalerna och\r\nmoderaterna. Vi har en mycket stark tilltro till att\r\nvi skall kunna skriva oss samman om\r\nskattepolitiken. Jag håller det för högst osannolikt\r\natt inte något av partierna skall kunna jämka sig.\r\nJag tror att vi skall kunna hitta fram till en rättvis\r\nformel.</pre><pre>Vidare frågade Anita Johansson om vi står fast vid\r\nreformen. Ja, det är klart att vi står fast vid\r\nreformen, men man kan inte tolka detta så att det\r\ninte kommer att ske några som helst förändringar i\r\nskattepolitiken under den kommande perioden.\r\nSjälvfallet kommer vi att genomföra de intentioner\r\nsom vi har inom skattepolitiken och som framgår\r\nklart av vår motion. Det är helt uppenbart. Inte har\r\nvi bundit oss för tid och evighet. Det framgår t.ex.\r\nav motionen att vi vill sänka skattetrycket och gå\r\nvidare med att avskaffa skadliga skatter. Man kan\r\nju inte sänka skattetrycket utan att förändra\r\nsystemet. Vi vill också sänka momsen.</pre><pre>Jag vill avslutningsvis ställa en kort fråga till Anita\r\nJohansson: Varför vägrar ni socialdemokater att\r\navskaffa avdragsrätten för fackföreningsavgifter\r\noch se över beskattningen av båda parter?</pre><pre>Anf. 94 ANITA JOHANSSON (s) replik:</pre><pre>Fru talman! Bo Lundgren återkommer hela tiden\r\ntill ordet valfrihet. Jag skall åtminstone göra vad jag\r\nkan för att förklara vad valfrihet är för väljarna i\r\nden valrörelse som står framför oss.</pre><pre>För mig, Bo Lundgren, är valfrihet att kunna gå till\r\nett sjukhus, där alla behandlas lika. Det är valfrihet\r\natt de som vill ha en barnomsorgsplats skall kunna\r\nfå den. Det är valfrihet att vi skall behandlas lika.\r\nJag vet ju att Bo Lundgren titt och tätt besöker det\r\nförlovade landet USA. Jag rekommenderar att Bo\r\nLundgren på sin nästa resa till Amerika besöker ett\r\nsjukhus där. Jag tycker att det kanske inte är så\r\nhemskt kul att påminna om de borgerliga åren, men\r\ni bland måste man faktiskt göra det. 1976 sade\r\nGösta Bohman: Det går att sänka skatterna om\r\nbara viljan finns. 1979 sade Gösta Bohman: Vi vill\r\nsänka skatterna. 1982 kunde vi konstatera att Gösta\r\nBoman var med och höjde inte mindre än 74\r\nstatliga skatter. Det kanske inte är något fel i detta,\r\nmen då är min fråga till Bo Lundgren: Hur mycket\r\nmer trovärdig är Bo Lundgren än den hederlige\r\nGösta Bohman?</pre><pre>Jag tycker inte, Kjell Johansson, att jag har fått\r\nriktigt klart för mig vad ni vill gå med på när det\r\ngäller de moderata reservationerna. Det finns inte\r\nmindre än 170 reservationer från moderaterna i\r\nskattefrågan. Kjell Johansson säger nu att man\r\nsäkert skall komma överens om skattepolitiken. Då\r\nsäger Rolf Kenneryd att hans parti nog bör få vara\r\nmed och slå litet grand från vänster.</pre><pre>Jag har i flera debatter här i kammaren berömt\r\nKjell Johansson och folkpartiet för er insats när det\r\ngäller skattereformen. Det är ju så, Lars\r\nBäckström, att vi socialdemokrater tyvärr inte har\r\nnågon egen majoritet här i kammaren. Vi är\r\ntvungna att gå till ett annat parti för att få igenom\r\nen sådan här stor uppgörelse. Vänsterpartiet visade\r\nunder resans gång ingen större ambition att försöka\r\nbidra till skattereformen. Jag har ju suttit med i\r\nutredningen, så jag vet hur tongångarna har varit\r\nhos vänsterpartiet. Därför har jag varit glad över att\r\nfolkpartiet ställt upp. Naturligtvis har vi fått ge och\r\nta från båda partiernas sida; så är det i en sådan här\r\nstor uppgörelse. Det är självklart.</pre><pre>Men nu ställer man sig ändå frågan: Hur skall\r\nfolkpartiet liberalerna kunna regera tillsammans\r\nmed moderaterna i skattefrågan? Skattefrågan är\r\nen central fråga för svenska folket; det är med\r\nskatterna vi finansierar vår välfärd.</pre><pre>Anf. 95 BO LUNDGREN (m) replik:</pre><pre>Herr talman! Kjell Johansson och jag och våra\r\nandra kolleger i riksdagen skall säkert kunna\r\nfungera alldeles utmärkt. Vi har samma mål -- att\r\nsänka skattetrycket för människorna -- även om\r\nvåra förslag går i olika takt. Socialdemokraterna\r\nvill i varje fall inte sänka skatten -- sannolikt höja\r\nden; det blir följden av deras politik. Det är den\r\nstora skillnaden.</pre><pre>Gösta Bohman är en hederlig man. Han var också\r\nden ekonomiminister som sänkte det totala\r\nskattetrycket vad beträffar skatter till staten under\r\nperioden 1976 till 1982. Det är nämligen så att enda\r\ngången under efterkrigstiden som det totala\r\nskattetrycket varit oförändrat är under dessa sex år\r\nmed borgerlig majoritet i riksdagen. Det är mycket\r\nintressant att det kommunala skatteuttaget och\r\nskattetrycket på kommunsidan ökade under den\r\ntiden medan det totala statliga skattetrycket -- det\r\nsom Gösta Bohman hade delansvar för --\r\nminskade. Så var det med det. Det är ett av bevisen\r\nför att vi kommer att fullfölja den politiken även i\r\nfortsättningen.</pre><pre>Det är rätt avslöjande att höra på Anita Johansson.\r\nVad menar hon med valfrihet? Jo, man skall kunna\r\ngå till ett sjukhus där alla får samma vård; dvs. att\r\ndet politiska systemet skall bygga upp en\r\nsjukvårdsapparat med sjukhus. Man skall kunna\r\nanvisas ett sjukhus dit man skall gå och där man\r\nskall kunna få vård på lika villkor. För mig är det\r\nviktigare att alla, oavsett inkomst och ställning i\r\növrigt, skall kunna välja det sjukhus, den läkare\r\noch den vårdgivare han eller hon vill efter eget\r\ngottfinnande och få en god vård där. Anita\r\nJohanssons inställning var: Vi sätter upp ett system,\r\noch vi skall nog fixa god vård. Så är det ju inte. Vi\r\nhar operationsköer, och människor som dör i\r\nköerna.</pre><pre>Vi måste ha ett system med valfrihet för\r\nmänniskorna för att få effektivare system. Varför\r\nvill ni inte ha privata monopol? Jo, därför att ni\r\nanser att de inte är effektivare. Det blir dyrare.\r\nVarför vill ni ha offentliga monopol? Jo, ni vill styra\r\nåt människorna. Det ligger tyvärr i er ideologi.</pre><pre>Anita Johansson säger att alla som vill skall ha en\r\nbarnomsorgsplats. Det är socialdemokraternas\r\npolitik. Barnomsorgsplatser skall levereras eller\r\ngodkännas av de politiska systemen. Jag säger att\r\nmålet måste vara att alla skall kunna välja\r\nbarnomsorg; att ha en barnomsorgsplats på\r\ndaghem eller att vara hemma med barnen. Alla\r\nskall själva kunna välja. Det skall inte vara så att\r\nAnita Johansson väljer åt människorna, vare sig\r\nsjukvård eller barnomsorg. I den politik som syftar\r\ntill att låta människorna själva bestämma om sin\r\nsjukvård och sin barnomsorg ligger att också sänka\r\nskatten så att man själv, inte får bestämma över en\r\nstörre del av sin egen inkomst.</pre><pre>Anf. 96 LARS BÄCKSTRÖM (v) replik:</pre><pre>Herr talman! I mitt huvudanförande glömde jag en\r\nteknisk fråga, där jag vill inta samma position som\r\nBo Lundgren. Det gäller att yrka bifall till de\r\nreservationer som vi inte har yrkat bifall till från\r\nvänsterpartiets sida. Det gäller sådana moment där\r\nannat parti yrkat bifall till sin reservation. På så sätt\r\nfår vi symmetri.</pre><pre>Anita Johansson konstaterade att regeringen inte\r\nhar egen majoritet. Det är ju en truism; visst vet vi\r\ndet. Man måste då göra upp med någon. Det är\r\nalldeles riktigt. Anita Johansson säger då att under\r\nresans gång -- och avser då utredningsarbetet -- var\r\ninte vänsterpartiet tillräckligt konstruktivt.\r\nFörhållandet mellan vänsterpartiet och\r\nsocialdemokraterna har väl, försökte jag säga i mitt\r\ninledningsanförande, präglats av att\r\nsocialdemokraterna tidigare tagit små steg mot\r\ninkomstutjämning i rättvisa och solidaritet. Vill\r\nman vara raljant mot vänsterpartiet kan man säga\r\natt vänsterpartiet ungefär har intagit samma\r\ninställningen: men mer och fortare.</pre><pre>Vad man nu gjorde i skattefrågan var att lägga om\r\nkursen 180 grader; man gick över till de stora\r\nklivens strategi, åt höger. Det är klart att vi blev\r\nfundersamma då. Vi såg hur ni sjönk på detta vis.\r\nDet viktiga är dock inte vad som händer i\r\nutredningarna. Men ni satte en turbofart, lade in ett\r\nslags overdrive i er resa, åt höger. Då intog vi här i\r\nriksdagen nästan den positionen att vi sade: mindre\r\noch saktare så att det blir litet rimligare. Vi gick\r\nlångt i våra överläggningar för att blockera, men ni\r\nville inte lyssna. Det är dock utskottet som skall\r\nhantera frågan. Men ni socialdemokrater valde att\r\nhantera den med de slutna rummens politik; Haga,\r\nRosenbad. Det kan inte vi lastas för. Vad som nu\r\nhar hänt är att ni inte har ert tilltänkta äktenskap\r\nmed folkpartiet; förlovningen är ju uppenbarligen\r\nbruten. Nu går folkpartiet på skattesänkarlinjen.\r\nNu driver ju moderater och folkpartister den linjen\r\natt -- för att travestera ett västsvenskt uttryck: Det\r\nskall nog ordna sig med is bara vi har skridskor.\r\nBara vi får regeringsmakten sänker vi skatten;\r\nkosta vad det kosta vill.</pre><pre>Detta kommer ju att skada Sveriges ekonomi i\r\nmärgen. Vi kommer att få hisnande problem med\r\nvår bytesbalans. Och med bytesbalansunderskotten\r\nkommer vi att få försämrad industriell tillväxt. Det\r\nfinns alltså en mycket allvarlig risk att den\r\nnyliberala politiken -- om vi skall kalla den så --\r\nkommer att leda till ett stopp i industritillväxten och\r\nen devalveringspolitik, vare sig det nu är en yttre\r\neller inre devalvering man kommer att välja. Det\r\när det scenario vi kan se framför oss, och det är ni\r\nsocialdemokrater som har berett marken för det\r\ngenom att gå på den här linjen.</pre><pre>Anf. 97 ROLF KENNERYD (c) replik:</pre><pre>Herr talman! Jag vill kort beröra en fråga som\r\nAnita Johansson ställde och som jag inte hann med\r\ni min förra replik. Det gäller frågan om\r\ncenterpartiet i en eventuell kommande borgerlig\r\nregering kan ställa upp på moderaternas krav när\r\ndet gäller sänkningar av skatterna och om vi anser\r\natt de är förenliga med en rimlig social välfärd.\r\nSvaret på den frågan är nej. Jag har kungjort det i\r\ndebatter i den här kammaren för ungefär en månad\r\nsedan. Jag uttryckte det då, och jag gör det nu\r\nockså, så att det finns vidlyftigheter i moderaternas\r\nsamlade skatteförslag som vi inte kommer att\r\nkunna ställa upp på. Men jag utgår också ifrån att\r\ndet även från moderat håll kommer att visas ett\r\nstörre ansvar efter regeringsbildningen än före.</pre><pre>Jag vill därför instämma i de förhoppningar och\r\nbedömningar som Kjell Johansson gjorde,\r\nnämligen att det skall vara möjligt att åstadkomma\r\növerensstämmelse på de här punkterna. Jag vill\r\nockså klargöra att jag i det fallet räknar med att\r\nfolkpartiet väsentligt skall bidra i detta arbete;\r\ndesto mer när Bengt Westerbergs flirt på\r\nhögerkanten har nyanserats en aning.</pre><pre>Jag vill också något kommentera den mycket\r\nihärdiga fråga som Anita Johansson ställde till Kjell\r\nJohansson, nämligen om folkpartiet står fast vid\r\nreformen. Sanningen är ju, i nuläget i varje fall, att\r\nni står gemensamt cementerade i den här\r\nomläggningen i varenda detalj. Det har inte varit\r\nmöjligt att åstadkomma några förändringar i det\r\nhär betänkandet. Därför upprepar jag det jag sade\r\ni mitt inledningsanförande, nämligen att om det\r\nskall bli möjligt att genomföra de förändringar som\r\negentligen är nödvändiga, krävs det en ny regering\r\nsom är byggd på en icke-socialistisk grund. Jag\r\nutgår då från att de prestigeskäl som uppenbarligen\r\nnu är vägledande och förhindrar genomförandet av\r\nförändringar kommer att vara bortblåsta.</pre><pre>Anf. 98 GÖSTA LYNGÅ (mp) replik:</pre><pre>Herr talman! Jag vet inte vad det är för fel på\r\nljudvågorna eller högtalaranläggningen, men jag\r\nhar frågat flera gånger nu angående EG och\r\nmatmomsen. Det är faktiskt så att i EG-länderna är\r\nmatmomsen mycket låg. Här har vi en matmoms\r\nsom är ungefär fyra gånger högre. Borde inte\r\nanpassningen av matmomsen vara ett steg i arbetet\r\nmed att Sverige skall underordna sig EG?\r\nMatmomsen är dyrbar, och frågan borde\r\nförberedas redan nu.</pre><pre>Anf. 99 KJELL JOHANSSON (fp) replik:</pre><pre>Herr talman! Jag skall fortsätta med min stil och\r\nsvara på alla frågor som Anita Johansson ställer till\r\nmig så gott jag kan. Hon frågade mig vad det är som\r\nvi vill gå med på i de moderata reservationerna. Det\r\nkommer, Anita Johansson, på kort sikt att framgå\r\nav den votering som vi skall ha här. Jag är säker på\r\natt det kommer att framgå ganska klart.</pre><pre>På litet längre sikt är det så att vi kommer att gå till\r\nval, vi kommer att gå ut till väljarna med lika klara\r\noch entydiga besked i skattepolitiken som vi gjorde\r\ni det förra valet. Vi kommer inte att svika dem som\r\ndå röstar på oss, varken i regering eller riksdag. Vi\r\nkommer att genomföra den politiken. Det borde\r\nvara en modell att ta efter även för er\r\nsocialdemokrater.</pre><pre>Till slut upprepar jag min fråga, den enda fråga jag\r\nhar ställt till Anita Johansson: Varför vägrar ni\r\nsocialdemokrater att avskaffa avdragsrätten för\r\nfackföreningsavgifter och se över de bestämmelser\r\nsom gäller för både arbetsgivar- och löntagarsidan?</pre><pre>Anf. 100 ANITA JOHANSSON (s) replik:</pre><pre>Herr talman! Tack, Rolf Kenneryd, för\r\nklargörandet att centern åtminstone inte kommer\r\natt ställa upp på dessa transaktioner i\r\nskattesystemet, om jag har förstått det hela rätt.\r\nRolf Kenneryd använde ju orden ''minst sagt\r\nvidlyftiga förslag från moderaterna''. Det kan man\r\nlugnt understryka.</pre><pre>Det är väl så, Bo Lundgren, att skattetrycket ökade\r\nunder de borgerliga åren från 48,5 till 50,9 %, om\r\njag kommer ihåg rätt. Jag kan inte siffrorna riktigt\r\ni huvudet, men det var ungefär så.</pre><pre>Vi i socialdemokraterna har tittat igenom detta\r\nmed skatteplanering och alla de förslag vi har lagt\r\ngenom åren. Det är bara att konstatera att\r\nmoderaterna vinner eller förlorar, det beror på hur\r\nman ser det, med 22--0. Det är bara att konstatera\r\ndetta och vara tacksam för att folkpartiet och\r\ncentern inte ställer upp på moderaternas skattesyn.</pre><pre>Herr talman! Inför höstens val hoppas jag att\r\nmoderaterna inte skall få så många mandat, och\r\ninte de andra borgerliga partierna heller. Jag\r\npåminner mig om skatteutredningen i augusti 1988.\r\nDå satt Bo Lundgren, Anne Wibble och jag på ett\r\nskatteutredningssammanträde. Då gick\r\ntongångarna om vem som skulle bli budget- eller\r\nfinansminister efter höstens val. Det var ganska\r\nskönt att komma tillbaka och konstatera att\r\nmoderaterna hade förlorat tio mandat och\r\nfolkpartiet sju.</pre><pre>Jag kommer att göra allt jag kan för att informera\r\nväljarna om er splittring i skattepolitiken och på\r\nmånga andra områden i politiken. Jag är övertygad\r\nom att framför allt kvinnorna inte kommer att gå\r\npå moderaternas skattesänkningsförslag. Vi vet att\r\nkvinnorna vill ha god omsorg, god barnomsorg och\r\nen god vård i det svenska samhället.</pre><pre>Jag skall svara på Kjell Johanssons fråga när det\r\ngäller skattereduktion för fackföreningsavgifter.\r\nJag vet att det är en av de frågor som ni tre\r\nborgerliga partier är överens om. Det förvånar mig\r\ninte heller, eftersom ni aldrig har haft någon större\r\nkänsla för den svenska fackföreningsrörelsen. Det\r\nskall jag också bidra med att upplysa folket om i\r\nvalrörelsen.</pre><pre>Andre vice talmannen anmälde att Gösta Lyngå\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 101 GÖTHE KNUTSON (m):</pre><pre>Herr talman! Jag skall börja med att upplysa Anita\r\nJohansson om att moderata samlingspartiet har\r\nmånga hundra tusen kvinnliga väljare. De är\r\nuppenbarligen positivt inställda även till vår\r\nskattepolitik. Det är ganska vårdslöst att kasta ut\r\nsådana påståenden som Anita Johansson gjorde,\r\nmå vara i ett exalterat tillstånd i tron att\r\nsocialdemokraterna skall vinna några skördar på\r\natt åstadkomma den värsta arbetslöshetskris som\r\nSverige har haft under det senaste decenniet. Det\r\när en arbetslöshetskris som socialdemokraterna\r\ntror att man nu skall kunna bemästra bara för att\r\nman har skapat den.</pre><pre>Herr talman! Jag ber också att få upprepa den, eller\r\nde, frågor som Bo Lundgren ställde till Anita\r\nJohansson i hennes egenskap av regeringspartiets\r\ntaleskvinna här i debatten. Jag ber henne svara på\r\nBo Lundgrens fråga beträffande ärendet Fri\r\ntidning. Är det rimligt, är det rättvist att\r\npersonalrabatter skall utgå obeskattade till dem\r\nsom exempelvis arbetar på Åhléns eller i andra\r\nlivsmedelsföretag eller på t.ex. Volvo, men att en\r\npersonalförmån i form av ett arbetsredskap, en\r\ndagstidning, skall beskattas hos de anställda i\r\ntidningsföretagen? Bo Lundgren ställde frågorna,\r\noch han fick inget svar. Det finns ganska många\r\nanställda i tidningsbranschen som är angelägna om\r\natt få svar på just detta, om det är rättvist eller inte.\r\nÄr det kanske på det viset att de båda\r\nskattekoalitionspartierna har för avsikt att rätta till\r\ndetta så att det blir en annan tingens ordning? Om\r\nsvaret skulle vara ja, på denna min sist ställda fråga,\r\nundrar jag när det är meningen att denna rättelse\r\nskall komma till stånd.</pre><pre>Detta betänkande som vi har behandlat här ganska\r\nlänge och som är oerhört viktigt handlar om all den\r\nskatt vi betalar. Vi har ett skattetryck i Sverige,\r\nräknat i skattekvot på nästan 57 %. Det land som\r\nkommer närmast oss har lite över 50 %, och länder\r\nute i Europa ligger under 40, ja, ända ner till 30 i\r\nskattekvot.</pre><pre>I detta betänkande finns en reservation 45. Jag\r\nantar att Anita Johansson liksom Kjell Johansson\r\nnoga har penetrerat formuleringarna i den, och jag\r\nfrågar: Innebär den här skrivningen som mer eller\r\nmindre beordrar riksskatteverket att göra\r\nbedömningar, att ni nu tänker ändra på det här?</pre><pre>Låt mig nämna någonting om hur de som är\r\nanställda på en tidning -- och det gäller alla\r\ntidningar, såväl A-pressen som borgerliga\r\ntidningar -- beter sig när de får tidningen hem till\r\nbostaden. Jo, journalisterna kollar mycket noga:\r\nHur blev det? Vad är det vi har skrivit? Vad kan vi\r\ngöra för uppföljning i nästa dags tidning,\r\narbetsprodukt? Både redigerare och reportrar har\r\nsamma intresse av att i arbetet vidareutveckla det\r\nde har arbetat med dagen innan. Det som arbetar\r\npå reproavdelningarna, rastrerar bilder, är oerhört\r\nintresserade av hur de där bilderna blev som de\r\narbetade med dagen innan. De som arbetar med\r\ntryckpressen, i presshallen, kollar genast hur\r\ntrycket blev i tidningen. Det är en del av deras\r\narbete. Annonsavdelningens anställda, alltifrån\r\nannonskonsulenterna till dem som sitter och tar\r\nemot annonser, slår upp de sidor där de finner\r\nresultatet av sina arbetsansträngningar dagen\r\ninnan. Blev det rätt? Det kanske har blivit fel i\r\nnågon annons. I så fall ringer man i arla\r\nmorgonväkten, om det nu är en morgontidning, till\r\nannonsavdelningen, eller kanske rent av till\r\nannonsören, och beklagar det inträffade.</pre><pre>Man lever med intensivt i den produkt man har\r\nvarit med om att skapa, och det har varit en\r\nsjälvklarhet i tidningsbranschen, under\r\nårhundraden, att de anställda hos företaget har fått\r\ndenna tidning hem till bostaden gratis. Men se, icke\r\nlängre! Nu skall detta arbetsredskap beskattas.</pre><pre>Hos riksskatteverket trodde man att det där nog\r\ninte var så svårt att tolka på ett annat sätt. Därför\r\ntog Tidningsutgivareföreningen genast kontakt\r\nmed riksskatteverket, och det pågick någon form av\r\nsamtal. Men dagen före allmänna motionstidens\r\nslut här i riksdagen, i januari, kom beskedet att\r\nriksskatteverket tolkade propositionen och\r\nriksdagsbeslutet så att det här arbetsredskapet\r\nskulle beskattas som en förmån, en inkomst.</pre><pre>Efter detta har det väckts motioner, bl.a. av Bo\r\nLundgren och av mig m.fl. -- en tvåpartimotion där\r\njag står som första namn. Det har blivit -- utgår jag\r\nifrån -- en diskussion i skatteutskottet. Där har det\r\nför övrigt också varit en uppvaktning från\r\nTidningsutgivareföreningen och Tidningarnas\r\nArbetsgivareförening, och även från\r\nJournalistförbundet. Man har haft ett och samma\r\nbudskap: Ni måste väl rimligen skapa rättvisa på\r\ndet här området.</pre><pre>Nu finns det en relativt omfattande skrivning på\r\ns. 31 i betänkandet. Jag skall bara citera ett par\r\nmeningar: ''När det gäller förmån av fria tidningar\r\nbör det enligt utskottets mening i första hand\r\nankomma på riksskatteverket att efter hand lösa de\r\npraktiska tillämpningsproblem som nu har\r\naktualiserats.'' Det slutar dock med ett\r\navstyrkande.</pre><pre>Som sagt: Kjell Johansson är naturligtvis också\r\noehört välkommen att närmare precisera det här.\r\nJag lovar er att det finns massmediefolk -- för resten\r\näven folk inom radio och TV som nu har drabbats\r\nav samma beskattning när det gäller deras\r\narbetsredskap -- tillsammans några tusen som är\r\nintresserade av vad ni har att säga.</pre><pre>Anf. 102 ANITA JOHANSSON (s) replik:</pre><pre>Herr talman! Det är riktigt som Göthe Knutson\r\nsäger, att vi från utskottets sida har skrivit i\r\nbetänkandet att det är riksskatteverket som skall\r\nlösa de praktiska tillämpningsproblemen när de\r\ngäller de fria tidningarna.</pre><pre>Men i grunden är det ju så, när vi säger att vi skall\r\nsänka marginalskatterna och skatten på arbete, att\r\nvi vill finansiera dessa skattesänkningar. Vi vill inte\r\nupprepa det som händer mellan 1976 och 1982, att\r\nvi får en massa miljarder i skulder. Bara en liten\r\npassus till Göthe Knutson: Om vi inte skulle ha haft\r\ndessa 60 miljarder i ränteutgifter, så hade vi kunnat\r\nsänka all moms till 15 %.</pre><pre>Men jag hoppas, herr talman, att riksskatteverket\r\nskall lösa det här problemet på ett för alla parter\r\nlämpligt sätt.</pre><pre></pre><pre>Anf. 103 GÖTHE KNUTSON (m) replik:</pre><pre>Herr talman! Jag förundrar mig något över att en\r\nså erfaren ledamot av riksdagen tar till ett så enkelt\r\nargument -- eller skall vi säga ett argument i\r\nutkanten -- som Anita Johansson anförde nu. Jag\r\nfrågade i ett rent sakligt ärende, konkret, och så får\r\nvi plötsligt höra om räntan på statsskulden. Det var\r\nväl i alla fall ganska egendomligt. I den mån den nu\r\nhar någon som helst betydelse i det här\r\nsammanhanget, så skall jag be att få svara att det\r\nunder åren 1976--1982 endast var på två områden\r\nsom socialdemokraterna, med bl.a. Anita\r\nJohansson som ledamot, inte bjöd över vad de\r\nborgerliga partierna föreslog i utgifter. Hela tiden\r\növerbud! Vad hade det då blivit i statsskuld och\r\nränteutgifter? Efter 1982 års maktskifte ökade\r\ndessutom statsskulden, särskilt till utlandet. Det\r\nåstadkom ni med förödande effektivitet.</pre><pre>Men om vi skulle ta den här sakfrågan! Det finns\r\nsom sagt några tusen tidningsanställda och radio-\r\noch TV-anställda som undrar. Är det nu så -- och\r\njag citerar Anita Johansson -- att den här\r\nskatteomläggningen skall finansieras av de\r\ntidningsanställda? Den fråga som Bo Lundgren\r\nställde nyss, och som jag upprepade, gällde om det\r\när rättvist att det utgår obeskattade\r\npersonalrabatter till anställda inom\r\nlivsmedelshandeln -- jag antar att det också\r\nförekommer i annan köpenskap -- och t.ex. till de\r\nanställda hos Volvo. Om man köper en bil med 10--\r\n15 % rabatt, handlar det om många tusen kronor.\r\nEn tidning kostar brutto mellan 900 och 1 500 kr.,\r\noch det är en betydligt lägre summa.</pre><pre>Berätta bara: Är det rättvist? Och om det inte är\r\nrättvist, vad tänker regeringspartiet göra åt det, så\r\natt riksskatteverket får klart för sig att det är Anita\r\nJohanssons och regeringens mening att man skall\r\nutfärda tillämpningsföreskrifter som gör att det blir\r\nrättvisa, dvs. att det icke blir någon beskattning?</pre><pre>Anf. 104 BO LUNDGREN (m):</pre><pre>Herr talman! Den fråga som Göthe Knutson\r\nställde är relevant. Man måste behandla grupper på\r\nsamma sätt, och det är förvånansvärt att så inte\r\nsker.</pre><pre>Anita Johansson ställde i sin sista replik, som jag\r\ninte kunde besvara, några frågor direkt eller\r\nindirekt till mig, och anförde några synpunkter --\r\nfelaktiga sådana -- på skattepolitikens område.\r\nHon hävdade att under de borgerliga\r\nmajoritetsåren i riksdagen, 1976--1982, höjdes\r\nskattetrycket; jag fattade att det var ungefär så hon\r\nsade.</pre><pre>Den borgerliga majoriteten i riksdagen kom till\r\nnågon gång i slutet av september, och riksdagen\r\nbörjade sammanträda i oktober 1976. Det första\r\nåret som denna majoritet kunde påverka var 1977,\r\noch 1977 års skatteuttag bestämdes till stor del av\r\nde beslut som fattades under vårriksdagen 1976. Då\r\nbeslöt socialdemokraterna och vänsterpartiet\r\nkommunisterna, som det partiet då hette -- då\r\nbekände man ju färg -- om en mycket kraftig\r\nskattehöjning med arbetsgivaravgifter och annat.</pre><pre>En av de första åtgärder som en borgerlig regering\r\nvidtog var att halvera den tidigare av\r\nsocialdemokraterna beslutade höjningen av\r\nskatterna. Det innebar att skattetrycket 1977, det\r\nförsta året med borgerlig majoritet, var 51 % av vår\r\nproduktion i stället för de 52 % som det hade varit\r\nmed socialdemokratisk skattepolitik genomförd.</pre><pre>År 1982 var skatteuttaget 50 %, räknat som andel\r\nav produktionen, vilket innebar en minskning av\r\ndet totala skattetrycket. Det var i stort sett\r\noförändrat, men alltså en minskning. Särskilt det\r\nkommunala skatteuttaget hade ökat. Det innebar\r\nen ännu kraftigare minskning av just det statliga\r\nskatteuttaget. Detta var resultatet av en borgerlig\r\nmajoritet i riksdagen under de här åren, och det blir\r\nnaturligtvis också resultatet av en borgerlig\r\nmajoritet i riksdagen efter höstens val.</pre><pre>Anita Johansson sade också att socialdemokraterna\r\nhade lagt nitton eller tjugo förslag för att motverka\r\nskattefusk, och dem ställer inte moderaterna upp\r\npå. Vi sade att dessa nitton eller tjugo förslag inte\r\nfungerar. Det grundläggande, att sänka\r\nmarginalskatterna och skattesatserna, görs inte.\r\nDet finns inte något intresse att hitta nya utvägar.\r\nEfter att förslag 1, 2, 3, osv. hade lagts fram fanns\r\ndet fortfarande behov av nya förslag. Det var ju\r\ninget som fungerade. Det enda som fungerade var\r\natt sänka skattesatserna. Det var bra.</pre><pre>Anita Johansson tyckte att det var bra att det blev\r\nen socialdemokratisk finansminister 1988. Att det\r\nblev en socialdemokrat har lett till att skatterna har\r\nökat, att tillväxten har minskat så att den är negativ,\r\natt investeringar görs utomlands, att arbetslösheten\r\nökar så katastrofalt mycket särskilt bland\r\nungdomar att regeringen måste gå in med\r\npanikåtgärder.</pre><pre>Herr talman! Inför den första voteringen om\r\nskatteutskottets betänkande 17 kan man rösta för\r\nnågra reservationer som vill sänka skattetrycket.\r\nDet finns den moderata som vill sänka mest,\r\nfolkpartiet och centerns som vill sänka något\r\nmindre eller ett par reservationer och utskottets\r\nhemställan som vill ha oförändrat skattetryck.\r\nValet för svenska folket torde vara lätt. Sänk\r\nskattetrycket!</pre><pre>Anf. 105 ANITA JOHANSSON (s):</pre><pre>Herr talman! Det är bara att konstatera att det\r\nstora, jobbiga och hemska under de borgerliga åren\r\nvar att reallönerna urholkades alldeles förfärligt för\r\nden svenska vanliga inkomsttagaren. Vi kan\r\nkonstatera att den borgerliga regeringen höjde 74\r\neller 75 skatter. Jag vidhåller, Bo Lundgren, att de\r\n22 förslagen som socialdemokraterna har lagt fram\r\nnär det gäller skatteplanering, skattefusk och\r\nskattefiffel får ni stå ensamma emot. Det är 22-0 till\r\nmoderaternas fördel, som vissa tycker, eller\r\nnackdel, som andra tycker. Jag är glad för att\r\ncenterpartiet har så kraftigt tagit avstånd från den\r\nmoderata politiken i dag.</pre><pre>Anf. 106 BO LUNDGREN (m):</pre><pre>Herr talman! Jag noterar att Anita Johansson inte\r\nnu längre påstår att skattetrycket ökade under den\r\nborgerliga tiden. Det är bra att hon tar intryck av\r\nfakta. Det tycker jag skulle gälla även andra saker\r\ni debatten.</pre><pre>Med en socialdemokratisk finansminister och en\r\nsocialistisk majoritet i riksdagen de senaste åren\r\nhar skatterna ökat för människorna, tillväxten vänt\r\noch blivit negativ, arbetslösheten ökat rekordartat\r\noch investeringar görs utomlands. Det har vi inte\r\nråd med i Sverige.</pre><pre>Överläggningen var härmed avslutad.</pre><pre>Justitieutskottets betänkande JuU19</pre><pre>Mom. 1 (lagförslagen)</pre><pre>Utskottets hemställan bifölls med 274 röster mot\r\n17 för reservation 1 av Berith Eriksson. 1 ledamot\r\navstod från att rösta.</pre><pre>Mom. 2 (information från polis)</pre><pre>Utskottets hemställan bifölls med 238 röster mot\r\n59 för reservation 2 av Göthe Knutson m.fl.</pre><pre>Mom. 3 (familjens brottsförebyggande betydelse)</pre><pre>Utskottets hemställan bifölls med 204 röster mot\r\n92 för reservation 3 av Ingbritt Irhammar m.fl.</pre><pre>Mom. 14 (jourdomstolar)</pre><pre>Utskottets hemställan bifölls med 176 röster mot\r\n120 för reservation 13 av Britta Bjelle m.fl.</pre><pre>Mom. 16 (översyn av bestämmelser om unga i\r\narrest m.m.)</pre><pre>Utskottets hemställan bifölls med 263 röster mot\r\n29 för reservation 14 av Berith Eriksson.</pre><pre>Övriga moment</pre><pre>Utskottets hemställan bifölls.</pre><pre>Konstitutionsutskottets betänkande KU22</pre><pre>Mom. 1 (ändring i regeringsformen med anledning\r\nav ett EES-avtal)</pre><pre>Utskottets hemställan bifölls med 261 röster mot 34\r\nför reservationen av Bo Hammar och Hans\r\nLeghammar.</pre><pre>Mom. 2--4</pre><pre>Utskottets hemställan bifölls.</pre><pre>Konstitutionsutskottets betänkande KU41</pre><pre>Mom. 1</pre><pre>Utskottets hemställan bifölls med acklamation.</pre><pre>Mom. 2 (uppdrag åt regeringen)</pre><pre>Utskottets hemställan bifölls med 172 röster mot\r\n124 för reservationen av Anders Björck m.fl.</pre><pre>Finansutskottets betänkande FiU16</pre><pre>Utskottets hemställan bifölls.</pre><pre>Skatteutskottets betänkande SkU17</pre><pre>Mom. 1 (skattepolitikens inriktning m.m.,\r\nutvärdering av skattereformen)</pre><pre>Allmänna riktlinjer beträffande skattetrycket</pre><pre>Först biträddes reservation 4 av Lars Bäckström\r\ni motsvarande del med 20 röster mot 19 för\r\nreservation 5 av Gösta Lyngå i motsvarande del.\r\n255 ledamöter avstod från att rösta.</pre><pre>Härefter biträddes reservation 3 av Görel Thurdin\r\noch Rolf Kenneryd i motsvarande del med 34 röster\r\nmot 17 för reservation 4 av Lars Bäckström i\r\nmotsvarande del. 244 ledamöter avstod från att\r\nrösta.</pre><pre>Därpå biträddes reservation 2 av Kjell Johansson\r\noch Leif Olsson i motsvarande del med 36 röster\r\nmot 34 för reservation 3 av Görel Thurdin och Rolf\r\nKenneryd i motsvarande del. 225 ledamöter avstod\r\nfrån att rösta.</pre><pre>Sedan biträddes reservation 1 av Bo Lundgren\r\nm.fl. i motsvarande del med 60 röster mot 33 för\r\nreservation 2 av Kjell Johansson och Leif Olsson i\r\nmotsvarande del. 201 ledamöter avstod från att\r\nrösta.</pre><pre>Slutligen bifölls utskottets hemställan med 138\r\nröster mot 57 för reservation 1 av Bo Lundgren\r\nm.fl. i motsvarande del. 101 ledamöter avstod från\r\natt rösta.</pre><pre>Mom. 1 i övrigt</pre><pre>Utskottets hemställan -- som ställdes mot dels\r\nreservation 1 av Bo Lundgren m.fl. i motsvarande\r\ndel, dels reservation 2 av Kjell Johansson och Leif\r\nOlsson i motsvarande del, dels reservation 3 av\r\nGörel Thurdin och Rolf Kenneryd i motsvarande\r\ndel, dels reservation 4 av Lars Bäckström i\r\nmotsvarande del, dels reservation 5 av Gösta\r\nLyngå i motsvarande del -- bifölls med\r\nacklamation.</pre><pre>Mom. 5 (särskild skatterabatt till glesbygdsbor)</pre><pre>Utskottets hemställan bifölls med 277 röster mot\r\n17 för reservation 11 av Gösta Lyngå.</pre><pre>Mom. 6 (skatteskalor och grundavdrag, m.m.)</pre><pre>Utskottets hemställan bifölls med 266 röster mot\r\n18 för reservation 12 av Lars Bäckström. 11\r\nledamöter avstod från att rösta.</pre><pre>Mom. 7 (moms-uttaget, sänkt moms på mat,\r\npunktbeskattning)</pre><pre>Först biträddes reservation 14 av Bo Lundgren\r\nm.fl. med 59 röster mot 51 för reservation 15 av\r\nGörel Thurdin m.fl. 185 ledamöter avstod från att\r\nrösta.</pre><pre>Härefter bifölls utskottets hemställan med 171\r\nröster mot 57 för reservation 14 av Bo Lundgren\r\nm.fl. 66 ledamöter avstod från att rösta.</pre><pre>Mom. 16 (avtrappningen av det särskilda\r\ngrundavdraget för pensionärer mot förmögenhet)</pre><pre>Utskottets hemställan -- som ställdes mot\r\nreservation 28 av Bo Lundgren m.fl. -- bifölls med\r\nacklamation.</pre><pre>Mom. 23 (kvittning av underskott)</pre><pre>Utskottets hemställan -- som ställdes mot dels\r\nreservation 34 av Bo Lundgren m.fl., dels\r\nreservation 35 av Görel Thurdin och Rolf\r\nKenneryd, dels reservation 36 av Lars Bäckström\r\noch Gösta Lyngå -- bifölls med acklamation.</pre><pre>Mom. 24 (skattefrihet för hobby, m.m.)</pre><pre>Först biträddes reservation 37 av Bo Lundgren\r\nm.fl. med 64 röster mot 18 för reservation 38 av\r\nGösta Lyngå. 210 ledamöter avstod från att rösta.</pre><pre>Därefter bifölls utskottets hemställan -- som\r\nställdes mot reservation 37 av Bo Lundgren m.fl. --\r\ngenom uppresning.</pre><pre>Mom. 37 (resor mellan bostaden och arbetsplatsen)</pre><pre>Utskottets hemställan -- som ställdes mot dels\r\nreservation 52 av Bo Lundgren m.fl., dels\r\nreservation 53 av Görel Thurdin och Rolf\r\nKenneryd, dels reservation 54 av Lars Bäckström,\r\ndels reservation 55 av Gösta Lyngå -- bifölls med\r\nacklamation.</pre><pre>Mom. 42 (fackföreningsavgifter)</pre><pre>Utskottets hemställan bifölls med 156 röster mot\r\n137 röster för reservation 59 av Bo Lundgren m.fl.\r\n2 ledamöter avstod från att rösta.</pre><pre>Mom. 45 (avdragsbegränsningar för ränteutgifter)</pre><pre>Utskottets hemställan -- som ställdes mot dels\r\nreservation 62 av Bo Lundgren m.fl., dels\r\nreservation 63 av Lars Bäckström -- bifölls med\r\nacklamation.</pre><pre>Mom. 48 (omsättningsskatten på aktier)</pre><pre>Utskottets hemställan -- som ställdes mot\r\nreservation 66 av Bo Lundgren m.fl. -- bifölls med\r\nacklamation.</pre><pre>Mom. 56 (reavinst på bostadsrätter)</pre><pre>Utskottets hemställan bifölls med 197 röster mot 95\r\nför reservation 74 av Bo Lundgren m.fl. 1 ledamot\r\navstod från att rösta.</pre><pre>Övriga moment</pre><pre>Utskottets hemställan bifölls.</pre><pre></pre><pre>10 § Vissa mervärdeskattefrågor</pre><pre>Föredrogs</pre><pre>skatteutskottets betänkande</pre><pre>1990/91:SkU18 Vissa mervärdeskattefrågor</pre><pre>Anf. 107 KARL-GÖSTA SVENSON (m):</pre><pre>Fru talman! Sverige har under den\r\nsocialdemokratiska regeringsperioden fått världens\r\nhögsta skattetryck. Då är det inte underligt att vi\r\nockså ståtar med världens högsta moms.</pre><pre>Vi moderater har varnat för denna utveckling. Vi\r\navvisade momsbreddning och höjda\r\nmervärdeskatter i samband med\r\nskatteomläggningen, och vi avvisade höjningen till\r\n25 %.</pre><pre>Nu ser vi effekterna av dessa momsskattehöjningar.\r\nEnskilda människor kan inte längre stå på egna ben\r\ndärför att skattehöjningarna har drivit upp\r\nkostnaderna. Bidragsberoendet har ökat för\r\ntiotusentals och åter tiotusentals människor.</pre><pre>Konkurrenskraften i förhållande till vår omvärld\r\nhar kraftigt försämrats. Med facit i hand kan vi nu\r\nkonstatera att slopandet av den s.k. turistmomsen\r\nhar inneburit att tusentals jobb förlorats. Enskilda\r\nföretag kämpar med näbbar och klor för att kunna\r\növerleva. Införandet av resemoms från den 1\r\njanuari i år kommer i ännu högre grad att förvärra\r\nsituationen för denna bransch. Vinterturismen i\r\nNorrland liksom den gotländska turistnäringen är\r\nett par exempel som redan har drabbats och\r\nkommer att drabbas av den konkurrenshämmande\r\nresemomsen. Våra konkurrentländer har\r\nexempelvis ingen liftmoms, och momsen på resor är\r\ni genomsnitt 6 % i EG.</pre><pre>Den misslyckade regeringspolitiken leder till att\r\narbetslösheten stiger mycket snabbt i hela vårt\r\nland. I sysselsättningssvaga områden som är\r\nberoende av turistnäringen blir följderna ännu\r\nvärre med hänsyn till den konkurrenshämmande\r\nmomshöjningen.</pre><pre>Vad gör socialdemokraterna åt detta? Som vanligt\r\nhänvisar de till pågående utredningar. Som vanligt\r\när deras enda recept: nya bidrag. Inte en tanke\r\nägnas åt att sänka skatterna. Jag lyssnade på en\r\nskatteutfrågning i går kväll. Där framgick det\r\nfullständigt klart att den socialdemokratiske\r\nföreträdaren inte alls ville vara med om att\r\nmedverka till ett sänkt skattetryck. På samma sätt\r\nhar vi hört Anita Johansson uttrycka sig i dag.</pre><pre>Det är således nya bidrag som gäller. Nyligen kom\r\npå riksdagens bord en höjning av KBT. Nu glunkas\r\ndet om att de värsta sviterna av den\r\nhemmatillverkade nedgången i turistnäringen skall\r\nlindras med nya bidrag. Det är dömt att misslyckas.\r\nDet finns bara en väg att gå, Kjell Nordström: sänk\r\nskatten! Det är nödvändigt att anpassa momsen till\r\ninternationell nivå så att våra företag i Sverige kan\r\nkonkurrera på något så när lika villkor.</pre><pre>Fru talman! Det hade varit bra om även folkpartiet\r\nliberalerna hade deltagit i denna debatt. Då hade\r\nvissa frågetecken kunnat rätas ut.</pre><pre>Skatteomläggningen är ju som bekant genomförd.\r\nJag har full förståelse för att folkpartiet liberalerna\r\nfram till dess att beslutet om skatteomläggningen\r\nvar ett faktum stått fast vid sin överenskommelse\r\nmed socialdemokraterna. Men nu finns det väl\r\ningen som helst anledning att hanka sig fast vid\r\ndetta stelbenta parti som fullständigt är i avsaknad\r\nav visioner. Den socialdemokratiska tredje vägens\r\npolitik har havererat. Sverige behöver en ny\r\nborgerlig regering. De tre borgerliga partierna i\r\nSveriges riksdag är överens om att sänka\r\nskattetrycket. Moderata samlingspartiet och\r\nfolkpartiet liberalerna är överens om att en del av\r\ndenna skattetryckssänkning skall omfatta\r\nmervärdeskatten. I första hand bör vi naturligtvis\r\nsnabbt åstadkomma förändringar av sådana skatter\r\nsom är direkt skadliga för landet. Det finns inget\r\nsom helst tvivel om att den s.k. turistmomsen är en\r\ntypisk skadlig skatt. Det är således hög tid för\r\nfolkpartiet liberalerna att skaka av sig det\r\nsocialdemokratiska oket. ''Släpp fångarne loss, det\r\när vår'', Kjell Johansson!</pre><pre>Fru talman! Sverige är berett att inleda\r\nförhandlingar med EG om ett medlemskap. Då är\r\ndet samtidigt nödvändigt att vi redan nu också\r\nförbereder oss på att sänka de\r\nkonkurrenshämmande svenska skatterna. Det är\r\ndärför vi moderater vill påbörja denna\r\nskattesänkning genom att redan den 1 maj\r\nåterinföra den differentierade turistmomsen och\r\nden 1 juli fortsätta med en generell momssänkning\r\nmed 1,54 %. Vi vill därefter gå vidare för att i\r\nmitten av 1990-talet, då Sverige inträder som\r\nmedlem i den gemensamma marknaden, ha\r\nEuropaanpassat momsnivån till ca 18 %.</pre><pre>En av hörnstenarna i en mervärdesbeskattning är\r\natt den skall vara konkurrensneutral. En stor andel\r\nav de reservationer som föreligger i detta\r\nbetänkande behandlar just denna viktiga fråga.\r\nBasbreddningen av momsen har i många avseenden\r\nresulterat i en ökad konkurrenssnedvridning. Det\r\när nödvändigt att genom förändringar i\r\nlagstiftningen åstadkomma neutralitet i\r\nbeskattningen.</pre><pre>Enskild verksamhet inom vård-, omsorgs- och\r\nskolområdet som riktas direkt mot vård- och\r\nomsorgstagare samt elever belastas med\r\nmervärdeskattekostnader avseende sin skattefria\r\nverksamhet. Bedrivs motsvarande verksamhet i\r\nkommunal regi eller i enskild regi som upphandlats\r\nav kommun, erhålls full kompensation för\r\nmomskostnaden.</pre><pre>För exempelvis ett enskilt sjukgymnastföretag kan\r\ndet röra sig om åtskilliga tiotusentals kronor i ökade\r\nkostnader för verksamheten jämfört med den\r\noffentliga sektorn; kostnader som ytterst drabbar\r\nvårdtagaren. Den enskildes valfrihet begränsas.\r\nVarför skall dessa människor drabbas av en i\r\ngrunden felaktig lagstiftning? Dessutom hämmas\r\nenskild verksamhet inom dessa viktiga områden,\r\nKjell Nordström. Det är framför allt kvinnor som\r\nhindras att bli egna företagare.</pre><pre>Fot- och naprapatvård utgör momsbelagda tjänster\r\nfrån årsskiftet. Diabetiker, reumatiker och äldre\r\nmänniskor är i stort behov av förebyggande och\r\nbehandlande fotvård. Det råder således inget tvivel\r\nom att det är fråga om en vårdtjänst. Det är därför\r\nsjälvklart att denna tjänst även bör hänföras till\r\nskattefri vårdtjänst. Jag tycker det är stötande att\r\ndenna för enskilda människor viktiga vårdtjänst i\r\nmomshänseende behandlas som en skattepliktig\r\nskönhetsvårdstjänst. Jag har fått brev från en\r\nfotterapeut som känner sig kränkt som\r\nyrkesmänniska av att hennes viktiga arbete att ge\r\nvård till enskilda människor är liktydigt med\r\nskönhetsvård. Menar socialdemokraterna på fullt\r\nallvar att fotvård inte är en vårdtjänst? Menar\r\nsocialdemokraterna på fullt allvar att naprapatvård\r\ninte är en vårdtjänst? Jag vill ha svar på dessa\r\nfrågor, Kjell Nordström.</pre><pre>Av reservationerna framgår också att\r\nkonkurrenssnedvridningar förekommer om\r\nverksamheten tillhandahålles av en ideell\r\norganisation i jämförelse med ett företag. Vi har i\r\nolika reservationer visat på vilka förändringar vi vill\r\ngöra för att undvika dessa\r\nkonkurrenssnedvridningar. Vi har således påtalat\r\nfelaktigheten i att idrottslig verksamhet\r\nmomsbelägges i vissa fall, liksom att dans- och\r\ndiskotekstillställningar belastas med moms på\r\nentrébiljetten om de tillhandahålles av enskild\r\narrangör medan ideella föreningar slipper detta\r\nmomspåslag.</pre><pre>Fartyg är numera också skattepliktiga i\r\nmomshänseende. Eftersom de flesta EG-länderna\r\ninte har infört motsvarande regel, är detta\r\nytterligare ett område som får\r\nkonkurrenshämmande effekter. Dessutom drabbas\r\nredare och fiskare av att få erlägga moms på hela\r\nbåtens värde om den byggts om på ett utländskt\r\nvarv. I Blekinge är det mycket vanligt att våra\r\nfiskare bygger om sina fiskefartyg på Bornholm. De\r\nvänder sig till Bornholm för att få fullgod\r\nkompetens. När de återkommer till Sverige med\r\nbåten tvingar tullen dem att betala moms på hela\r\nbåtens värde. Det kan röra sig om en ombyggnad\r\nför mindre än 100 000 kr., men likväl tvingas man\r\nbetala moms på ett båtvärde på flera miljoner\r\nkronor. Jag har ett exempel där en redare byggde\r\nom sin båt i Polen för cirka en halv miljon kronor.\r\nHan skall betala moms med 750 000 kr. när han tar\r\nin båten i Sverige igen!</pre><pre>Jag har påtalat detta i utskottet, och jag hoppas att\r\nvi skall komma till rätta med denna helt orimliga\r\nhantering. Det är dock att märka att regeringen har\r\nvarit medveten om dessa effekter men som vanligt\r\ninte brytt sig. Det borde vara självklart att man inte\r\nskall behöva betala moms på hela fartyget därför att\r\ndetsamma varit föremål för en ombyggnad utanför\r\nlandets gränser. Vilken småföretagare har\r\nmöjlighet att plötsligt kasta fram en halv miljon\r\nkronor? Även om man får avdrag för det, skall ju\r\npengarna fram.</pre><pre>Moderaterna har sedan länge förordat att\r\ntullmomshanteringen skulle slopas avseende den\r\nimport som rör skattskyldiga till mervärdeskatt.\r\nDet är också ett led i EG-harmoniseringen. Den\r\nkan åstadkommas direkt. Då hade vi exempelvis\r\nsluppit den negativa effekt som jag nyss redogjort\r\nför.</pre><pre>Fru talman! Det finns åtskilligt ytterligare att ta upp\r\nnär det gäller momsen i vårt land. De moderata\r\nsynpunkterna framgår av våra reservationer. Jag\r\nskall emellertid avsluta med att nämna något om\r\nSjöräddningssällskapet.</pre><pre>Svenska Sällskapet för räddning af skeppsbrutne,\r\nSjöräddningssällskapet, är en ideell organisation\r\nsom bildades 1907. Denna frivilliga organisation\r\nhar ett mycket brett stöd hos allmänheten.\r\nMedlemsavgifter, gåvor och donationer finansierar\r\ndrift och investeringar. Märk väl! Inga statsbidrag\r\nerhålles.</pre><pre>Sjöräddningssällskapet utför räddningsaktioner vid\r\nrikets kuster och i vattnen däromkring samt i\r\nsjöarna Vänern, Vättern och Mälaren. Sällskapet\r\nbedriver också övrig humanitär allmännyttig\r\nverksamhet till sjöss och vid kusterna. Det kan vara\r\nfråga om sjuktransporter, hjälp till isolerad ö- och\r\nfiskarebefolkning under isvintrar och\r\nsäkerhetsbevakning för fritidsbåtar. Det är således\r\nen omfattande verksamhet som bedrivs.</pre><pre>Ett stort antal människor är på sin fritid engagerad\r\ni denna viktiga verksamhet. Jag har själv tagit del\r\nav den fina verksamhet som sällskapet har i\r\nSölvesborg. Med idogt arbete och med hjälp av\r\ninsamlade medel har man nyligen investerat i nya\r\nutbildningslokaler och håller på med att samla in\r\nmedel för att kunna skaffa ett nytt\r\nlivräddningsfartyg.</pre><pre>Sjöräddningssällskapet svarar för närmare 30 % av\r\nsjöräddningsinsatserna i Sverige -- och som sagts\r\ngrundas det helt på frivilliga insatser.</pre><pre>Sedan mervärdeskatten infördes har\r\nSjöräddningssällskapet varit befriat från att erlägga\r\nmoms avseende sina fartyg för verksamheten samt\r\nför drift, underhåll och utrustning för desamma.\r\nSkattebefrielsen har givetvis grundats på att\r\nsällskapet på ideell basis har bedrivit denna för\r\nsjöräddningen så viktiga verksamhet.</pre><pre>Till följd av att fartygen numera är skattepliktiga till\r\nmoms kommer Sjöräddningssällskapet att drabbas\r\nav momskostnader på uppskattningsvis 3--4 milj.kr.\r\nper år. Det är en orimlig konsekvens. Det får till\r\nföljd att dess insamlade medel blir föremål för\r\nbeskattning trots att riksdagen tidigare ansett att\r\nSjöräddningssällskapet skall vara befriat från skatt.</pre><pre>Sjöräddningssällskapet finns på 32 platser i Sverige.\r\nAll redovisning sker från huvudkontoret i\r\nGöteborg. Rent praktiskt är det inga som helst\r\nproblem att med retroaktiv verkan från den 1\r\njanuari återställa Sjöräddningssällskapets\r\nmomsbefrielse utan att införa undantag avseende\r\nskatteplikten för fartyg. Mycket enkelt kan\r\nSjöräddningssällskapet behandlas på samma sätt\r\nsom nyhetstidningsföretagen i vårt land. Fortsatt\r\nmomsbefrielse avseende tidningar mötte inga\r\nhinder hos de partier som företrätt majoriteten,\r\nvarför det inte föreligger några principiella skäl att\r\ninte skapa motsvarande skattebefrielse för\r\nSjöräddningssällskapet.</pre><pre>Från moderat sida vill vi med kraft hävda att\r\nSjöräddningssällskapet även framdeles skall vara\r\nmomsbefriat. Vi har emellertid ställt oss bakom en\r\nskrivning i reservation 24 som utmynnar i att vi\r\nkräver att Sjöräddningssällskapet skyndsamt\r\nmedges full kompensation för den kostnadsökning\r\nsom uppkommit från den 1 januari i år. Bakom\r\nreservationen står moderaterna, centern,\r\nvänsterpartiet och miljöpartiet. Det förvånar mig\r\nverkligen att inte folkpartiet liberalerna ens i denna\r\nfråga kunnat handla självständigt. Det är särskilt\r\nförvånande eftersom man tidigare i dagens debatt\r\nnu talat om vikten av att införa avdragsrätt för\r\ngåvor till ideella och humanitära ändamål.</pre><pre>I ett särskilt yttrande till detta betänkande har vi\r\nmoderater uttalat att full kompensation till\r\nSjöräddningssällskapet endast kan uppnås genom\r\nen momsbefrielse motsvarande vad DN m.fl.\r\ntidningsdrakar åtnjuter.</pre><pre>Med det sagda, fru talman, yrkar jag bifall till\r\nreservationerna 3, 15 och 24. I den mån bifall yrkas\r\ntill moment där det förekommer moderata\r\nreservationer, yrkar jag också bifall till dessa\r\nreservationer.</pre><pre>Anf. 108 FÖRSTE VICE TALMANNEN:</pre><pre>Jag får meddela att anslag nu har satts upp om att\r\ndetta sammanträde skall fortsätta efter kl. 19.00.</pre><pre>Anf. 109 ROLF KENNERYD (c):</pre><pre>Fru talman! Jag har under tidigare debatt berört\r\ncenterns huvudprinciper för beskattningssystemet\r\noch även utförligt redovisat vårt förslag till sänkt\r\nmervärdeskatt på mat. Jag vill därför här och nu\r\ninleda med att bara erinra om att vi från vår sida\r\nsom ett väsentligt inslag i det svenska\r\nskattesystemet anser att vi behöver en\r\ndifferentierad mervärdeskatt med reducerad\r\nskattesats på mat och boende.</pre><pre>Jag skall också beröra frågan om den s.k.\r\nturistmomsen, ett oegentligt uttryck eftersom det\r\ninrymmer åtskilliga saker. Det inrymmer specifika\r\nturisttjänster som t.ex. skidliftavgifter och\r\nliknande, men det innehåller också det som brukar\r\nkallas för hotell- och restaurangmervärdeskatt. Det\r\när också en ganska oegentlig benämning. Bakom\r\nuttrycket döljer sig ju all övernattning och all\r\nmathållning i kommersiell regi. Det gäller bl.a. en\r\nså enkel övernattningsform som övernattning på\r\ncampingplatser. Det gäller också all\r\nlunchbespisning och korvkioskbespisning. Vi skall\r\nsåledes inte ge de svenska medborgarna intrycket\r\natt det är fråga om en exklusiv verksamhet genom\r\natt kalla den för hotell- och restaurangtjänster. Det\r\nhandlar alltså också om enkla former av\r\növernattning och utspisning.</pre><pre>Bakom ordet turistmoms ligger också\r\npersontransporter. Vi anser att det både av\r\nturistnäringsskäl och av miljöskäl vore rimligt att\r\nundanta persontransporter från mervärdeskatt.\r\nDet här får inte minst regionalpolitiska effekter. Vi\r\nkan avläsa att antalet konkurser i exempelvis\r\nJämtlands län ökar i det närmaste dag för dag, till\r\nstor del beroende på den införda\r\nturistmervärdeskatten. Ett annat speciellt utsatt län\r\nvad gäller framför allt persontransporter men även\r\nandra inslag i turistmervärdeskatten är Gotland,\r\nsom dess värre riskerar att få stora delar av sitt\r\nturistiska näringsliv utslaget. Det betyder också\r\nmycket för bytesbalansen. Den minskade basen för\r\nbeskattning till följd av den höjda mervärdeskatten\r\nmedför sannolikt en dålig affär för staten.</pre><pre>Låt mig ge ett exempel på den närmast paniska\r\nförskräckelse med vilken staten till följd av\r\nskatteomläggningen måste göra nödvändiga\r\nförändringar i det fattade beslutet. Det rör också\r\ndet som Karl-Gösta Svenson uppehöll sig vid,\r\nnämligen Sjöräddningssällskapet.\r\nSjöräddningssällskapet sköter sjöräddningen längs\r\nvåra kuster och även i våra större sjöar.\r\nVerksamheten finansieras genom avgifter och\r\nbidrag från enskilda medlemmar och\r\nstödföreningar samt genom gåvor och donationer.\r\nDet här är en i hög grad samhällsnyttig verksamhet\r\nsom tidigare var undantagen från skyldighet att\r\nerlägga mervärdeskatt vid anskaffning av\r\nlivräddningsfartyg. Detta undantag har man nu\r\ntagit bort. Vi tycker det vore mest logiskt med ett\r\nfortsatt undantag. Om det inte blir möjligt att vinna\r\nmajoritet för det förslaget, har vi krävt att\r\nverksamheten ges bidrag, även om det enligt vårt\r\nsynsätt innebär en onödig rundgång. Det enklaste\r\nvore att medge fortsatt undantag från\r\nmervärdeskatt.</pre><pre>Detta har den cementerade trojkan kring\r\nskatteomläggningen, dvs. socialdemokrater och\r\nfolkpartister, motsatt sig. Det förtjänar att till\r\nprotokollet läsa upp majoritetens motivering för\r\ndetta. Man säger så här:</pre><pre>''En av utgångspunkterna för riksdagens beslut om\r\nen reformerad mervärdeskatt var att dolda eller\r\nindirekta subventioner borde undvikas och att den\r\nsubventionsform -- s.k. kvalificerat undantag -- som\r\nanvänts i detta fall över huvud taget inte borde få\r\nförekomma i mervärdeskattelagen.''</pre><pre>Litet längre ned på samma sida i betänkandet\r\nskriver man så här:</pre><pre>''Det bör ankomma på Sjöräddningssällskapet att\r\nta initiativet till ett bidrag eller stöd från staten\r\ngenom en framställning till regeringen i saken.''</pre><pre>Majoriteten har alltså inte ens bemödat sig om att\r\nsjälv ta något initiativ, vilket vi reservanter har\r\nföreslagit. I stället överlåter man iniativtagandet till\r\nSjöräddningssällskapet som därmed möjligen kan\r\nfå bidrag eller annan ersättning från regeringen.</pre><pre>Jag kan inte undanhålla kammaren en reflexion\r\nsom baserar sig på tidigare erfarenhet som\r\nkommunstyrelseordförande i en halländsk\r\nkommun. Jag förde där en ganska intensiv kamp\r\nmot administrativa avarter. En nära medarbetare\r\npåpekade gång på gång för mig följande: Du skall\r\nveta att det finns både god och dålig byråkrati. Jag\r\nvar redan då medveten om det och är det\r\nfortfarande. Men detta sätt att hantera saker och\r\nting som majoriteten ägnar sig åt måste utan tvivel\r\nhänföras till kategorin dålig och helt onödig\r\nbyråkrati. Jag kan inte förstå annat än att det är\r\nrena prestigeskäl som gör att majoriteten inte är\r\nberedd att fatta beslut nu.</pre><pre>Jag skall också uppehålla mig vid ett annat\r\nangeläget problem som borde lösas nu och icke\r\nsenare. Det gäller konkurrensbegränsande\r\nförhållanden för vissa försäkringsbolag men också\r\nför övriga federativt uppbyggda organisationer. För\r\nverksamhet i vad man skulle kunna kalla för vanliga\r\nföretag betalas ingen moms på de interntjänster\r\nsom distribueras inom företaget, och det är\r\nnaturligt. För de federativt uppbyggda\r\norganisationerna är förhållandet det rakt motsatta.\r\nTjänster som vandrar mellan olika organisationsled\r\ni dessa federativt uppbyggda företag utsätts för\r\nmervärdeskatt när de passerar gränsen för dessa\r\norganisationsled. Det är ett förhållande som vi\r\ntycker bör ändras. Det är i allra högsta grad\r\nkonkurrenssnedvridande, förhindrar mångfald i\r\nnäringslivet och befrämjar likformighet på ett sätt\r\nsom vi inte tycker är bra. Låt mig citera vad som\r\nstår om detta i utskottsbetänkandet:</pre><pre>''Regler av detta slag innebär emellertid att\r\nskattesystemet blir mer komplicerat. Det är ändå\r\nangeläget att behovet av denna möjlighet närmare\r\nundersöks. Särskilt bör beaktas om frånvaron av en\r\nsådan ordning innebär konkurrensnackdelar för\r\nsvenska företag. Utskottet förutsätter att\r\nregeringen uppmärksammar detta och tar de\r\ninitiativ som anses erforderliga.''</pre><pre>Någon egen initiativrätt eller initiativförmåga har\r\nalltså inte den majoritet som står bakom dessa\r\nskrivningar.</pre><pre>Detta leder till att de företag som är utsatta för\r\ndenna konkurrensbegränsning, fortsättningsvis\r\nlever under stor ovisshet och stor osäkerhet. Det\r\nkan betyda att dessa företag för att över huvud\r\ntaget kunna leva kvar i det svenska näringslivet\r\ntvingas till att ta ställning till ändrad företagsform --\r\nallt beroende på den stelbenthet som majoriteten\r\nvisar.</pre><pre>Jag kan inte komma till någon annan slutsats än den\r\njag gjorde under debatten kring föregående\r\nbetänkande, nämligen att det krävs en annan\r\nmajoritet i den här riksdagen än den som stått och\r\nstår bakom skatteomläggningen för att prestigen\r\nskall kunna kastas åt sidan och nödvändiga\r\nförändringar kunna genomföras.</pre><pre>Fru talman! Jag yrkar bifall till reservationerna 1,\r\n10, 16, 24 och 25.</pre><pre></pre><pre>Anf. 110 MAGGI MIKAELSSON (v):</pre><pre>Fru talman! Den här debatten känns faktiskt litet\r\navslagen, och det kanske inte kan bli på annat sätt.\r\nVi har att ta ställning till ett antal motioner om\r\nmervärdeskatten. Samtidigt får vi inte behandla\r\nalla momsyrkanden på området. Frågan om\r\nmatmomsen har vi redan diskuterat i samband med\r\nbehandlingen av föregående betänkande.\r\nEnergimomsen och andra energifrågor skall vi\r\nbehandla senare. Detta gör att möjligheterna till en\r\nhelhetssyn på mervärdeskattesystemet minskar.\r\nSjälv tycker jag att den principiella frågan om\r\nmoms kontra inkomstskatt är viktig att debattera.\r\nNumera kommer statskassans inkomster i stor\r\nutsträckning från just momsen, och det är ett\r\nresultat av skatteomläggningen. På fem år har\r\nstatsbudgetens momsintäkter i princip fördubblats,\r\noch för budgetåret 1990/91 beräknas de uppgå till\r\ndrygt 131 miljarder.</pre><pre>Under samma tid har inkomsterna från den statliga\r\ninkomstskatten minskat från 49 miljarder till\r\nknappt 21. För innevarande budgetår beräknar\r\nriksrevisionsverket att momsinkomsterna kommer\r\natt uppgå till 141 miljarder medan den statliga\r\ninkomstskatten beräknas till 18,3 miljarder. Det är\r\nalltså en ganska stor omfördelning.</pre><pre>Vi i vänsterpartiet ser skattesystemet som en helhet\r\noch som ett medel för en rättvis fördelning. Vi vill\r\natt skatt skall tas efter bärkraft, något som Lars\r\nBäckström redovisade i samband med\r\nbehandlingen av föregående betänkande. Vi vill\r\nalltså ha en annan fördelning mellan inkomstskatt\r\noch moms. Som redan har framgått har det inte\r\nfunnits majoritet i parlamentet för en sådan\r\nfördelning. Nu vill olika partier kräva rättelse av\r\nnågra av de största misstagen. Av mängden\r\nbehandlade yrkanden i skatteutskottet framgår\r\nmed önskvärd tydlighet att skatteuppgörelsens\r\nförträfflighet på goda grunder kan ifrågasättas. De\r\nsänkta inkomstskatterna skulle ju finansieras\r\ngenom en breddning av momsen. Dess värre\r\nförefaller det som om oppositionen inte får gehör\r\nför några av sina krav. Utskottsmajoriteten är stabil\r\nmöjligen med undantag av den fråga som gäller\r\nSjöräddningssällskapet. Där borde det gå att finna\r\nen öppning.</pre><pre>Fru talman! Jag skall ta upp till debatt några av\r\norättvisorna med skatteomläggningen. En stor del\r\nav finansieringen har lagts på boendet, vilket slår\r\nmycket orättvist. Bl.a. utgår moms på vatten,\r\navloppsrening och sophämtning. Dessutom har den\r\nsocialdemokratiska och folkpartistiska majoriteten\r\ninfört en särskild uttagsbeskattning för ny-, till-\r\neller ombyggnader, samt för reparationer m.m.,\r\nlokalstädning, fönsterputsning, renhållning och\r\nannan fastighetsskötsel om lönekostnaderna inkl.\r\nsociala avgifter överstiger 150 000 kr. per år. Detta\r\nser man -- som det står i betänkandet -- som ett\r\nuttryck för en rättvis beskattning. Kjell Nordström\r\nfår ursäkta, men jag tycker att det är en synnerligen\r\nfelvald förklaring.</pre><pre>Om man ser till skatteomläggningens konsekvenser\r\nför boendekostnaderna så är väl rättvisa det minsta\r\nman kan tala om. De höjda boendekostnader som\r\nblivit följden slår ju blint och drabbar även dem\r\nsom inte fått ett öre i skattesänkning. Resultatet har\r\nhittills blivit högre bostadsbidrag och extra stöd till\r\npensionärernas kommunala bostadstillägg.</pre><pre>Fru talman! Jag yrkar bifall till reservation 2 som\r\navser slopande av uttagsbeskattningen.</pre><pre>Jag skall också säga några ord om fotvården.\r\nVänsterpartiet har i sin reservation pekat på\r\nytterligare en av de orimligheter som\r\nskattereformen fört med sig. Det är bra att vård är\r\nundantagen från momsplikt, men exemplet med\r\nfotvården visar att skatteomläggningen i sin helhet\r\ninte alls var så välgenomtänkt som man har rätt att\r\nkräva av en så genomgripande reform. Självklart\r\nskall all verklig sjukvård vara befriad från moms. I\r\nvår reservation föreslår vi att regeringen gör en\r\növersyn av vilken vård som skall omfattas av lagen\r\nom allmän försäkring. Med detta yrkar jag bifall till\r\nreservation 4.</pre><pre>Ett stort område gäller momsen på\r\npersontransporterna. Förutom att momsen gör det\r\ndyrt att utnyttja kollektiva transportsätt -- det finns\r\nfaktiskt exempel på att det i en normalstor stad blir\r\nbilligare att ta bilen in till centrum än lokalbussen --\r\nså strider ökade kostnader för kollektivtrafiken\r\nmot de miljö- och trafikpolitiska målen. Utskottets\r\nmotivering för moms på persontransporterna är\r\nockså märklig. Återigen tycker jag att\r\nutskottsmajoriteten är ute och cyklar -- åtminstone\r\nbildligt talat -- när man skriver att det är nödvändigt\r\nmed enhetlig och generell beskattning ur\r\nsamhällsekonomisk utgångspunkt.</pre><pre>Jag kan hålla med om att det är praktiskt och enkelt\r\nmed enhetliga och generella regler, men det\r\nsamhällsekonomiska resultatet har inget med\r\nregelverkets konstruktion att göra.\r\nSamhällsekonomins utveckling varken står eller\r\nfaller med moms på t.ex. kollektivtrafik. Däremot\r\nkan det på lång sikt vara förödande för\r\nsamhällsekonomin om vi får ett samhälle där man\r\ninte tar miljöfrågorna på allvar.</pre><pre>Det borde vara självklart att de miljö- och\r\ntrafikpolitiska mål som vi har satt upp här i\r\nriksdagen också följs av handling och konkreta\r\nbeslut som gör det möjligt att nå målen. Ett sådant\r\nkonkret beslut skulle ha kunnat vara att undanta\r\nkollektiva persontransporter från moms. Jag yrkar\r\nbifall till reservation nr 11.</pre><pre>En poäng i dagens debatt är att även om förslaget\r\nom slopad moms på kollektiva persontransporter i\r\nsin helhet inte går igenom, har vi chansen att göra\r\nett regionalpolitiskt undantag genom att\r\nåtminstone undanta Gotlandstrafiken från moms.\r\nÄven om jag själv bor långt från Gotland tycker jag\r\natt det vore ett lovvärt beslut. Jag vill därför yrka\r\nbifall till reservation nr 14.</pre><pre>Fru talman! Slutligen vill jag också säga några ord\r\nom Sjöräddningssällskapet. Det har gjorts av\r\ntidigare talare också. Här finns det, som jag sade\r\ninledningsvis, i praktiken en majoritet för\r\nreservation nr 24 som har skrivits under av\r\nmoderaterna, centern, vänsterpartiet och\r\nmiljöpartiet. Om man läser betänkandetexten -- vi\r\nfick ett citat i föregående inlägg -- framgår det klart\r\natt utskottet inte ställer sig avvisande till\r\nkompensation för Sjöräddningssällskapet för de\r\nökade kostnaderna som momsplikten medför. Det\r\när precis detta som vår reservation handlar om. För\r\natt slippa ge efter för -- som jag anser -- ett bättre\r\nförslag, gömmer sig majoriteten bakom en\r\nformulering som lägger ansvaret för kompensation\r\npå Sjöräddningssällskapet.</pre><pre>Vad är det för ordning? Om ni menar att\r\nSjöräddningssällskapet skall kompenseras, varför\r\nkan vi då inte besluta om det här i kammaren i dag?\r\nMed tanke på alla skrivningar i övrigt i betänkandet\r\nom enkelhet och vad som är praktiskt och\r\nsamhällsekonomiskt nödvändigt m.m. begriper jag\r\ninte varför ni vill krångla till just denna fråga. Det\r\nallra enklaste hade varit att medge fortsatt befrielse\r\nfrån moms, som några har krävt. Det näst enklaste\r\nmåste vara att medge kompensation för\r\nmomskostnaderna, och det finns det som sagt i\r\npraktiken en majoritet för.</pre><pre>Fru talman! Med detta vill jag yrka bifall till\r\nreservation nr 24, och jag vädjar till\r\nsocialdemokrater och folkpartister att göra\r\ndetsamma.</pre><pre>Anf. 111 CARL FRICK (mp):</pre><pre>Fru talman! Det vi tar upp i dag är egentligen en\r\ndel konsekvenser av den stora skatteomläggningen.\r\nDet kan vara värt att erinra sig vad den faktiskt gick\r\nut på förutom vissa förenklingar och förbättringar.\r\nUtgångspunkten var att vi i Sverige ansågs behöva\r\nöka den ekonomiska tillväxten. Människor behöver\r\npengar för att konsumera mera.</pre><pre>Vad gör då socialdemokrater och folkpartister? Jo,\r\nde sänker skatterna kraftigt för dem som har höga\r\ninkomster och litet för dem som har låga. 60\r\nmiljarder skall fördelas om och finansieras. Därför\r\nhöjer man momsen på allt som man över huvud\r\ntaget kan tänka sig. Eftersom det drabbar\r\nvardagslivet försämras de ekonomiska villkoren\r\nkraftigt för låginkomsttagarna, som tvingas till\r\nmera och intensivare arbete för att klara sin\r\nekonomi.</pre><pre>För att redan välbärgade skall kunna öka sin\r\nkonsumtionsstandard tvingas lågavlönade till mera\r\narbete. Det är en skön verklighet som\r\nsocialdemokratin i dessa dagar målar upp för\r\nmedborgarna och tvingar dem att leva i. Det är\r\nganska märkligt att man efter 100 års\r\nsocialdemokratisk politik går högerkrafterna så till\r\nviljes.</pre><pre>Vad har det här medfört? Det har för det första\r\nmedfört att man momsbelade kollektivtrafiken\r\ntrots att man från den bakomliggande utredningen\r\nkunde visa att det skulle leda till minskat åkande\r\nmed kollektivtrafik utom för flyget, som används av\r\nmånga affärsmän. Samtidigt vet vi att\r\ntransportarbetet ökar. Vi får därmed ökad\r\nvägtrafik i stället för spårburen trafik. En\r\nomläggning till spårbunden trafik skulle vara så\r\nnödvändig för att klara miljön, hälsan och\r\nlivhanken. Vi får en utveckling som helt strider mot\r\ntidigare fattade riksdagsbeslut om tak för\r\nkoldioxidutsläpp och reduktion av utsläpp av\r\nkväveoxider. Momsbeläggning av\r\npersontransporter är ett av de mest miljöfientliga\r\nbeslut som riksdagen någonsin har fattat.</pre><pre>Nu kan inte gärna socialdemokrater och\r\nfolkpartister komma i valrörelsen och tala om att de\r\när miljöintresserade. Gör ni det bluffar ni utan att\r\nskämmas och utan att rodna. Det är denna sorts\r\nfalskhet som gödslar politisk populism som hos\r\ngreven och hans betjänt, Bert och Wachtmeister,\r\nB &amp; W.</pre><pre>Momsen på kollektivtrafiken måste bort, och det\r\nsnarast. Det gäller i första hand för den land- och\r\nsjöbaserade trafiken. Vi har ansvar för miljön. Vi\r\nhar ansvar för människors liv, och vi har ansvar för\r\nframtiden. Vägtrafiken måste minskas till förmån\r\nför kollektivtrafik. En slopad moms skulle innebära\r\natt fler människor tar tåget eller åker kollektivt i\r\növrigt. Minskad biltrafik ger färre dödade och\r\nskadade i samhället. Vi förbrukar mindre mängder\r\ndrivmedel, och vi kan minska vår import och få en\r\nförbättring av bytesbalansen. Men det bryr sig\r\nplötsligt inte ens finansdepartementet om, trots att\r\nman dagligen uppger att man har mycket stora\r\nproblem med bytesbalansen. I praktiken bryr man\r\nsig dock inte ett dyft om det. Plötsligt spelar\r\nnationens ekonomi inte så stor roll. Människors väl\r\noch ve spelar uppenbarligen inte heller någon\r\nstörre roll.</pre><pre>För t.ex. Gotland har momsen på\r\npersontransporter inneburit att transporterna dit\r\nhar gått upp med 35 %. Milkostnaden är enligt vad\r\nGunhild Bolander sade i en debatt härförleden 85\r\nkr., att jämföra med den statliga milersättningen\r\nför bil i tjänst som är 12 kr. per mil. Det är en stor\r\nskillnad för de människor som bor där. Det\r\nkommer att slå mycket snett för Gotlands turism i\r\nframtiden. Näringslivet har det redan mycket\r\nbesvärligt där. Det här är ett led i ett sätt att försöka\r\nisolera Gotland, som jag personligen tycker\r\nutomordentligt illa om. Det är inte bara därför att\r\njag bor där, utan därför jag tycker att man inte skall\r\nbehandla en del av landet så.</pre><pre>För det andra infördes moms på turism och\r\nrestauranger. Vid årsskiftet gjorde man turistandet\r\noch ätandet på krogarna, och allt det som Rolf\r\nKenneryd nämnde tidigare, mycket dyrare i ett\r\nenda slag genom att höja den s.k. turist- och\r\nrestaurangmomsen. Vi har redan ett betydande\r\nunderskott i vår resekostnadsbalans gentemot\r\nutlandet, som också belastar bytesbalansen. Ändå\r\nhar Sverige fantastiskt mycket att erbjuda\r\nnaturintresserade människor från hela världen.\r\nVarför skall man då göra det svårare för dem att ta\r\nsig hit av kostnadsskäl när det dessutom försämrar\r\nvår ekonomi? Vissa delar av landet som Öland och\r\nGotland som är extremt beroende av\r\nsommarturismen kommer att drabbas mycket\r\nnegativt av momshöjningen.</pre><pre>Denna momshöjning är djupt olycklig ur\r\nregionalpolitisk synpunkt. Vad hjälper alla möjliga\r\nfina regionalpolitiska stöd om man sedan rycker\r\nundan grunderna med ett enda enkelt\r\nriksdagsbeslut i helt andra frågor? Återgå till den\r\ngamla restaurangmomsen!</pre><pre>För det tredje gäller det matmomsen. Den har av\r\nnågon egendomlig anledning redan behandlats i ett\r\ntidigare betänkande. Att ha världens högsta\r\nmatskatt och sedan delta i klagolåten över höga\r\nmatpriser är faktiskt en politisk kollaps. Gör slag i\r\nsaken och hjälp medborgarna till rimligare\r\nmatkostnader genom att slopa momsen på\r\nbasmaten.</pre><pre>För det fjärde är momsen på den alternativa vården\r\nett märkligt kapitel. Här kommer en del avigsidor\r\nfram. Genom att inte all god vård momsbefrias får\r\nman en diskriminering av olika vårdformer\r\nskattevägen. Jag trodde faktiskt att vi hade kommit\r\nlängre i tankarna på avreglering och öppenhet än\r\natt riksdagen medvetet skulle införa\r\ndiskriminerande skatter. Alternativa vårdmetoder\r\när ett gott komplement till de vanliga. De olika\r\nformerna kan stimulera varandra och leda till en\r\nintressant utveckling. Det kan inte gärna vara\r\nriksdagens uppgift att skattevägen diskriminera\r\nolika vårdformer. Om skillnader skall göras måste\r\ndet ske på grundval av goda analyser av metoder\r\noch resultat. Några sakskäl för diskriminering\r\nskattevägen har inte angivits. I betänkandet anförs\r\nbara byråkratiska skäl. Det förvånar mig att\r\nfolkpartisterna, de s.k. liberalerna, ställer sig\r\nbakom denna diskriminering. De brukar i alla\r\nandra sammanhang vilja framstå som främjare av\r\nkonkurrens och initiativ, men så plötsligt slår\r\nmonopolfällan igen med ett brak. Det skall bli\r\nintressant att se om den stora\r\nkonkurrensrapporten, som lades fram\r\nhäromdagen, tar upp frågan om monopoliseringen\r\nav vården.</pre><pre>Vi i miljöpartiet skulle den här gången vilja föreslå\r\nmomsbefrielse för naprapater, eftersom dessa är\r\nlegitimerade. Vår grundinställning är att de\r\nalternativa formerna inte skall diskrimineras, allra\r\nminst skattevägen. Vi måste ha en neutral hållning\r\ntill de vägar människor väljer för att bli friska. Det\r\nkan inte vara skatteutskottets och riksdagens\r\nuppgift att välja åt medborgarna. Frihet till vård\r\nborde vi alla kunna ställa upp på -- dock inte\r\nskatteutskottets majoritet, vilket förvånar mig.</pre><pre>Varmed skola vi betala? I miljöpartiets ekonomiska\r\nmotion, Gröna Luntan, har vi redovisat hur vi vill\r\nfinansiera förändringarna i momssatser och andra\r\nförändringar i den ekonomiska politiken som vi vill\r\nha för att leda utvecklingen inom ekologiskt\r\nhållbara ramar. Mycket av det jag har sagt tyder på\r\natt skatteutskottets majoritet inte är ett dyft\r\nintresserade av att vi skall kunna leva inom de\r\nekologiskt hållbara ramarna. Detta betyder ett\r\nbakslag för vår framtid.</pre><pre>Fru talman! Med detta yrkar jag bifall till\r\nreservationerna 3, 5, 12, 14, 17 och 24.</pre><pre>Anf. 112 KJELL NORDSTRÖM (s):</pre><pre>Fru talman! De motionsyrkanden som behandlas\r\ni detta betänkande har samband med den nyligen\r\ngenomförda skattereformen och den reformering\r\nav mervärdebeskattningen som var en viktig del av\r\ndenna skattereform. Detta har ju också mycket\r\nflitigt berörts vid den behandling av\r\ninkomstskattefrågorna som nyligen avslutades. Jag\r\nskall försöka begränsa mitt inlägg till några av de\r\nfrågor som tas upp i detta betänkande, och jag\r\nkommer att avstå från en allmän skattepolitisk\r\ndebatt.</pre><pre>Mervärdebeskattningen har genom beslut i denna\r\nkammare utvidgats till en generell och enhetlig\r\nbeskattning av i princip all yrkesmässig omsättning\r\nav varor och tjänster. Endast något enstaka\r\nundantag har bibehållits. Vidare har de s.k.\r\nreduceringsreglerna slopats. Genom denna\r\nreformering uppnås även en ökad\r\nkonkurrensneutralitet mellan egenregi och\r\nupphandling.</pre><pre>Reformeringen av mervärdeskatten bidrar också\r\ntill en inte alltför oväsentlig del av finansieringen av\r\nårhundradets skattereform.</pre><pre>Under såväl utredningsarbetet,\r\npropositionsskrivandet som riksdagsbehandlingen\r\nframförde de allra flesta grupper som fick en\r\nförändring av mervärdeskatten krav på undantag --\r\ninte för alla naturligtvis, men den egna gruppen\r\neller det egna området borde undantas, hörde vi\r\nfrån många företrädare.</pre><pre>Problemet med ett undantag är dock att andra\r\ngrupper kan framföra minst lika starka skäl för ett\r\nannat undantag.</pre><pre>Riksdagsmajoriteten har förespråkat en\r\nkonsekvent hållning, och principen är att\r\nmervärdebeskattningen skall vara en generell och\r\nenhetlig beskattning.</pre><pre>Under den allmänna motionstiden i år väcktes\r\nmotioner om undantag från eller förändringar i\r\nmervärdebeskattningen. Utskottsmajoriteten är\r\ndock lika konsekvent i dag som när kammaren\r\nbehandlade förslagen i december 1989 och i juni\r\n1990 och vill således inte tillstyrka några förslag om\r\nundantag från den generella\r\nmervärdebeskattningen.</pre><pre>Till betänkandet har fogats 25 reservationer, och\r\njag avser att kommentera bara några av dessa\r\nreservationer.</pre><pre>Sjöräddningssällskapet var tidigare enligt ett\r\nsärskilt stadgande i mervärdeskattelagen\r\nkvalificerat undantaget från mervärdeskatt. Detta\r\ninnebar att sällskapet hade möjlighet att anskaffa\r\nlivräddningsfartyg helt utan\r\nmervärdeskattekostnader. Skattereformsbeslutet\r\ninnebar att detta undantag slopades.</pre><pre>Först och främst vill jag framhålla att alla ledamöter\r\ni utskottet är eniga om att den verksamhet som\r\nsällskapet bedriver är en mycket viktig del av\r\nsjöräddningstjänsten.</pre><pre>Riksdagens beslut om förändringar av\r\nmervärdeskatten innebär att det s.k. kvalificerade\r\nundantaget avskaffades för alla -- således även för\r\nSjöräddningssällskapet. Utskottet vill inte införa\r\ndetta undantag igen.</pre><pre>Detta innebär dock inte att utskottet ställer sig\r\navvisande till fortsatt stöd till\r\nsjöräddningssällskapets inköp av\r\nlivräddningsfartyg.  Utskottet anser att\r\nSjöräddningssällskapet bedriver en viktig\r\nverksamhet för sjöräddningen i Sverige och har\r\naldrig avsett att den nödvändiga reformeringen av\r\nmervärdebeskattningen skulle få negativa följder\r\nför denna verksamhet. Som utskottet framhåller i\r\nsitt betänkande borde sällskapet kunna få någon\r\nform av kompensation för den fördyring som\r\nuppkommit på grund av reformeringen\r\nmervärdeskatten. Utskottet förutsätter att\r\nSjöräddningssällskapet tar initiativ till en\r\nframställning till regeringen om bidrag eller stöd,\r\noch naturligtvis räknar utskottsmajoriteten med att\r\nen sådan framställning får en välvillig behandling.</pre><pre>Det är vidare så, att stiftelse- och\r\nföreningsskattekommittén just nu arbetar med en\r\növersyn av skattereglerna för stiftelser och ideella\r\nföreningar. Utskottet anser att de frågor som har\r\naktualiserats i de motioner som tar upp\r\nSjöräddningssällskapets situation även bör\r\növervägas av stiftelse- och\r\nföreningsskattekommittén. Därför föreslår\r\nutskottet att motionerna överlämnas till denna\r\nkommitté.</pre><pre>En annan fråga som vållat utskottet en del arbete är\r\nden mervärdeskattekostnad som uppkommer när\r\nförsäkringsbolag i en koncern köper tjänster av\r\nvarandra. Enligt utskottets uppfattning är undantag\r\nför försäkringstjänster i mervärdeskattelagen\r\nutformat på samma sätt som förutsätts i EGs sjätte\r\nmervärdeskattedirektiv. Någon särskild av\r\nmervärdeskatteskäl motiverad definition av\r\nbegreppet finns inte vare sig i den svenska\r\nlagstiftningen eller enligt EG-rätten. Att i den\r\nsvenska lagstiftningen vidga begreppet till att\r\nomfatta olika slags interna tjänster mellan\r\nförsäkringsbolag skulle ge upphov till besvärliga\r\ngränsdragningsproblem och vara ett avsteg från de\r\ngängse principer som vi nyligen har antagit.</pre><pre>I några EG-länder finns dock en möjlighet att i\r\nvissa fall tillåta en enda mervärdeskatteredovisning\r\nför företag som ingår i en särskild\r\nintressegemenskap. Härigenom kan\r\nmervärdeskattetransaktioner som sker inom denna\r\ngemenskap undvikas. Regler av detta slag innebär\r\nemellertid att skattesystemet blir mera\r\nkomplicerat. Utskottet säger att det ändå är\r\nangeläget att behovet av denna möjlighet närmare\r\nundersöks och att det särskilt bör beaktas om\r\nfrånvaron av en sådan ordning innebär\r\nkonkurrensnackdelar för svenska företag.</pre><pre>Utskottet förutsätter att regeringen\r\nuppmärksammar detta och tar de initiativ som kan\r\nerfordras. Utskottet föreslår även att detta skall ges\r\nregeringen till känna.</pre><pre>Det tredje område som jag tänkte beröra är frågan\r\nhuruvida vattenvårdsförbund skall jämställas med\r\nsamfällighet för vattenreglering och ges möjlighet\r\natt dra av även den ingående mervärdeskatten som\r\nbelöper på dessa. Utskottet anser visserligen att\r\ndenna fråga bör lösas genom rekommendationer\r\nfrån riksskatteverket men förelår ändå att detta bör\r\nges regeringen till känna.</pre><pre>Fru talman! Jag vill avslutningsvis yrka bifall till\r\nutskottets hemställan och avslag på samtliga\r\nreservationer.</pre><pre>Anf. 113 KARL-GÖSTA SVENSON (m)\r\nreplik:</pre><pre>Fru talman! Kjell Nordström har fel när han talar\r\nom Sjöräddningssällskapet och säger att det inte\r\nskulle finnas möjlighet att i fortsättningen göra\r\nundantag. Den möjligheten finns för dagstidningar,\r\nsom fortfarande är s.k. tekniskt skattskyldiga.\r\nBåde Kjell Nordström och Kjell Johansson har i\r\nkrisutredningen tillstyrkt att dagstidningarna\r\nfortfarande skall vara skattebefriade. Man kan\r\nockså hantera Sjöräddningssällskapets momsfrågor\r\ngenom att göra sällskapet till s.k. tekniskt\r\nskattskyldig. Det har man hittills inte varit.\r\nDäremot har fartygen och underhållet av fartygen\r\nvarit skattebefriade. Jag föreslog emellertid i mitt\r\ninlägg att Sjöräddningssällskapet skulle bli tekniskt\r\nskattskyldigt, eftersom det är det mest praktiska\r\noch det enklaste sättet att åstadkomma någonting\r\nmed retroaktiv verkan.</pre><pre>Det finns framför allt ingen anledning att i\r\ndagsläget ändra beskattningen för\r\nSjöräddningssällskapet. Sällskapet är skattebefriat\r\npå grund av dess ideella status. Däremot kan det\r\nfinnas anledning för den sittande utredningen att\r\nlägga fram förslag i den riktningen. Det finns ingen\r\nanledning att föregripa utredningen i det här\r\navseendet.</pre><pre>Vidare är det märkligt att Kjell Nordström inte med\r\nett ord nämner turistnäringen, som är allvarligt\r\nhotad efter den förändring som genomförts.\r\nTuristnäringen har fått vidkännas stora\r\nvolymminskningar. I Jämtlands län är en 25-\r\nprocentig volymminskning dokumenterad. Och i\r\nhuvudsak beror den på att momsen har höjts till\r\n25 %. Inte med ett ord nämnde Kjell Nordström\r\ndetta. Tusentals jobb har gått förlorade inom\r\nnäringen, och arbetslösheten ökar. I de\r\nsysselsättningssvaga områdena, där\r\nturistverksamheten har stor betydelse, riskerar\r\nman en kolossal ökning av arbetslösheten. Men inte\r\nmed ett ord nämner Kjell Nordström detta, trots att\r\ndet berör så många människor, småföretag och en\r\nmängd anställda. Och dessa företag tvingas\r\nkonkurrera med en omvärld som har en betydligt\r\nlägre mervärdeskatt. Hotellmomsen i Europa är\r\n7 %, restaurangmomsen i snitt 10 %, resemomsen\r\nför persontransporter 6 %, och liftmomsen är 0 %.\r\nMen i Sverige är momsen 25 % på allt detta. Men\r\ninte med en stavelse kommenterar Kjell Nordström\r\ndetta. Det är förvånande.</pre><pre>Jag är också besviken på utskottet, men jag får\r\nåterkomma till detta senare eftersom min taletid är\r\nslut.</pre><pre>Anf. 114 MAGGI MIKAELSSON (v) replik:</pre><pre>Fru talman! Jag tycker att det är tråkigt att Kjell\r\nNordström inte ville föra någon skattedebatt i dag\r\noch att han inte ville diskutera principerna och\r\nskillnaderna mellan moms och inkomstskatter. Jag\r\ntycker att det skulle vara intressant att få veta om\r\nhan tycker att det är rimligt att statsintäkterna t.ex.\r\nfrån momsen skall vara sju gånger större än från\r\ninkomstskatterna, såsom har blivit fallet efter\r\nskatteomläggningen.</pre><pre>Jag anser inte heller att det som Kjell Nordström\r\nsade om genomförandet av skatteomläggningen var\r\nkorrekt. Han får det att framstå som att alla som\r\nhar krävt förändringar utgör något slags gnälliga\r\ngrupper eller har stått för några särintressen. Jag\r\nkan hålla med om att vissa särintressen har kommit\r\nfram, men vi måste ha en helhetssyn på detta. Men\r\nbåde de motioner som har väckts och de grupper\r\nsom har varit företrädda hos oss i skatteutskottet\r\nhar visat på en hel del felaktigheter som har gått att\r\nrätta till. En del har redan redovisats här i dag. Jag\r\ntycker därför inte att den redovisning som Kjell\r\nNordström gör är riktigt korrekt.</pre><pre>Jag anser inte heller att man har genomfört en\r\nkonsekvent skatteomläggning. Det finns ju en\r\nmängd undantag, förändringar och frågor som\r\nfortfarande inte är utredda. Före jul behandlade vi\r\nju ett stort betänkande om kvarvarande frågor,\r\nmen vi löste minsann inte alla kvarvarande frågor.</pre><pre>Jag måste även säga något om sjöräddningen. Jag\r\nbegär inte att Kjell Nordström skall kunna lämna\r\nsvar. Men det finns ingen företrädare för folkpartiet\r\nhär i dag. Och man kan undra om det beror på att\r\nfolkpartiet visade sig något vacklande under\r\nutskottsbehandlingen. Nu ser jag emellertid att\r\nnågra folkpartister viftar här. Folkpartisterna\r\nkunde väl gå upp i talarstolen och redovisa sin syn\r\npå sjöräddningen. Det är nämligen märkligt att\r\nKjell Nordström redovisar att man tycker att\r\nsjöräddningen skall kompenseras men att man inte\r\nvill fatta beslut om det. För mig framstår det som\r\ntotalt obegripligt.</pre><pre>Fru talman! Slutligen vill jag ta upp\r\nkollektivtrafiken. Det är märkligt att Kjell\r\nNordström inte alls berör kollektivtrafiken. Men är\r\ndet rimligt att man skall stödja en ökad satsning på\r\noch kollektivtrafik samtidigt som man höjer\r\nkostnaderna med 25 % för dem som skall utnyttja\r\nden? Jag tycker inte det, och jag tycker att Kjell\r\nNordström skall redogöra för om han tycker det.</pre><pre>Anf. 115 CARL FRICK (mp) replik:</pre><pre>Herr talman! Jag är också mycket förvånad över att\r\nKjell Nordström inte tog upp frågan om momsen på\r\nkollektivtrafik. Han talade om att en massa\r\nsärintressen hade velat ändra på saker och ting. I\r\nföreträdare det här fallet anser jag att det är fråga\r\nom utomordentligt viktiga särintressen, nämligen\r\nnaturen, hälsan och livhanken. Jag tycker faktiskt\r\natt man kan beakta detta när man driver en politik\r\nsom innebär att vägtrafiken skall öka kraftigt. Vi\r\nvet faktiskt vad som då händer i den fysiska miljön.\r\nFler människor dödas och lemlästas på våra vägar,\r\nutsläppen förorsakar stora naturskador, osv., och\r\ndetta kostar samhället mycket stora pengar.</pre><pre>Samtidigt har vi i olika utskott under senare tid\r\ndiskuterat hur man skall satsa pengar på\r\nkollektivtrafiken. Det har bl.a. talats om olika\r\nfonder. Näringsutskottet har i och för sig inte ställt\r\nsig bakom detta, men det är i varje fall fråga om\r\nmycket stora pengar som man är intresserad av att\r\nsatsa på kollektivtrafiken. Det är visserligen för\r\nlitet enligt vår uppfattning. Det har talats om 30\r\nmiljarder. Men samtidigt slår man alltså medvetet\r\nundan fötterna på den kollektivtrafik som man\r\nsäger sig vilja främja. Detta är faktiskt politiskt\r\nabsurt. Man borde kunna kräva en förklaring från\r\nsocialdemokratin i denna fråga, eftersom\r\nsocialdemokraterna faktiskt har talat en del om\r\ndetta. Var folkpartiet står i dessa frågor vet jag inte.\r\nDet är ganska beklämmande.</pre><pre>Socialdemokraterna måste emellertid ha en\r\nkonsekvens i sin politik. Om socialdemokraterna\r\nvill främja kollektivtrafik, natur och miljö skall de\r\ngöra detta, och då skall de inte införa moms på\r\nkollektivtrafik, eftersom de då motverkar vad de\r\nfaktiskt har sagt i andra sammanhang. Det måste\r\nfinnas en konsekvens i politiken. Den saknar vi.\r\nSocialdemokraterna kommer att ha mycket svårt\r\natt i valrörelsen försvara varför de vill skada miljön\r\noch människors hälsa samtidigt som de säger att de\r\nskall bygga ut kollektivtrafiken.\r\nSocialdemokraterna har en verklig chans. Avstå\r\nfrån moms på kollektivtrafik och se till att\r\nkollektivtrafiken byggs ut. Jag tror att det kommer\r\natt finnas ett stort stöd för det i Sveriges riksdag och\r\nbland Sveriges folk.</pre><pre>Anf. 116 KJELL NORDSTRÖM (s) replik:</pre><pre>Herr talman! Karl-Gösta Svenson undrade varför\r\nman inte kan göra sjöräddningen tekniskt skattefri\r\npå samma sätt som tidningarna. Det är ingen\r\nsärskilt bra metod som man har på tidningarna. Vi\r\nhar den, och vi har valt den. Men om vi skulle\r\nutvidga detta till att gälla sjöräddningen vågar jag\r\nsäga att Karl-Gösta Svenson om några månader\r\nskulle kunna stå här igen och peka på något lika\r\nangeläget område. Då är det bättre att välja en\r\nannan metod som innebär att vi har en enhetlig\r\nbeskattning och ger stödet i en annan form.</pre><pre>Karl-Gösta Svenson var något irriterad över att jag\r\ninte hade nämnt turistnäringen. Jag vet inte varför.\r\nVi diskuterade ju den för några månader sedan här\r\ni kammaren. Och såvitt jag kan se är det inte så\r\nmånga som är intresserade av dessa frågor om man\r\ntittar på läktaren. Låt mig emellertid fråga om det\r\nverkligen är bara mervärdeskatten som har minskat\r\nturismen uppe i fjällen. Kan det inte på något sätt\r\nha med snöbristen att göra? Det kan vara intressant\r\natt höra Karl-Gösta Svensons uppfattning.</pre><pre>Jag har tidigare hört företrädare för moderaterna\r\nsäga att skattetrycket ökar. Men under de år som\r\nskattetrycket har ökat i Sverige har turismen i\r\nSverige också ökat. Antalet gästnätter under de\r\nsenaste tio åren har ökat med 47 %. Då skulle man\r\nenligt statistiken kunna säga att vad som är bra för\r\nturismen är att öka skatten, men det tror jag inte.\r\nMen Karl-Gösta Svensons resonemang haltar\r\nnågot.</pre><pre>Jag vill till Maggi Mikaelsson tala om varför jag inte\r\nvill diskutera skatteprinciperna. I fyra timmar har\r\nman här i kammaren hållit på att diskutera ett annat\r\nbetänkande om skatteprinciper, och därför tyckte\r\njag att vi kunde begränsa oss något.</pre><pre>Maggi Mikaelsson sade att det visserligen har\r\nfunnits vissa särintressen. Om Maggi Mikaelsson\r\nstuderar remissvaren som gällde det betänkande\r\nsom kommittén för indirekt beskattning lyckades\r\nproducera så svarade alla remissinstanser ungefär\r\npå samma sätt, nämligen att den allmänna\r\nprincipen var bra -- man ställde upp på en\r\nreformering av skattesystemet -- men att undantag\r\npå just deras område skulle göras. Alla var nog lika\r\ngoda särintressen vid den remissrundan.</pre><pre>Jag vill även säga något om kollektivtrafiken. Säg\r\ninte att kostnaderna för kollektivtrafiken har ökat\r\nmed 25 %. Statens pris- och konkurrensverk\r\nuttalade i ett pressmeddelande den 8 januari 1991\r\natt kostnaderna för kollektivtrafiken beroende på\r\nskattereformen borde öka med 4,6 %. Det är\r\nviktigt att vi håller oss till de rätta talen.</pre><pre>Jag skulle också till Carl Frick vilja säga att\r\nkollektivtrafiken varken lever eller överlever\r\nberoende på frågan om mervärdeskatt. Om vi ser\r\npå länstrafikbolagen så är ungefär 50 % av deras\r\nintäkter bidrag från landsting och kommuner.\r\nKollektivtrafiken är beroende av fungerande\r\nsamhälleligt stöd av olika slag. Och då är det viktigt\r\nmed en samhällsekonomi som kan bidra till att vi\r\nfår tillväxt i ekonomin och kan ge stöd till\r\nkollektivtrafiken. Och denna skattereform\r\nkommer på sikt att kunna ge oss sådana resurser att\r\nvi kan stödja kollektivtrafiken mer, det är jag\r\növertygad om.</pre><pre></pre><pre>Anf. 117 KARL-GÖSTA SVENSON (m)\r\nreplik:</pre><pre>Herr talman! Sjöräddningen är någonting speciellt,\r\nKjell Nordström. Så länge vi har haft\r\nmervärdeskatt och moms har sjöräddningen varit\r\nundantagen från skatteplikt. Det är någonting helt\r\nannorlunda. Därför skall vi fortsätta att låta\r\nSjöräddningssällskapet vara skattefritt. Av\r\nspeciella skäl, därför att man arbetar ideellt, har\r\nman haft denna favör. Sjöräddningssällskapet gör\r\nett enormt arbete inom sjöräddningen. Låt\r\nSjöräddningssällskapet få momsbefrielse. Det är\r\ndet enklaste, låt Sjöräddningssällskapet få befrielse\r\npå samma sätt som tidningarna.</pre><pre>Sedan till turistnäringen. Det är beklämmande att\r\nhöra att Kjell Nordström. Det finns inget intresse\r\nför turistnäringen, säger han och vänder sig om, det\r\nfinns inga på läktarna. Tusentals människor inom\r\nturistnäringen är i dag utan arbete, och tusentals\r\nmänniskor har förlorat sina arbeten på grund av\r\nvolymminskningen inom turistnäringen. Vad säger\r\nKjell Nordström till dessa människor? Vad säger\r\nKjell Nordström till de småföretagare runt om i\r\nSverige som i dagsläget kämpar frenetiskt mot en\r\nförsämring av ekonomin och en sjunkande volym,\r\nbl.a. beroende på momshöjningen? Vad säger Kjell\r\nNordström och socialdemokraterna till dessa\r\nmänniskor? Vad säger Kjell Nordström till\r\nmänniskorna på Gotland och i Jämtland och\r\nHärjedalen när arbetslösheten stiger, beträffande\r\nJämtlands län delvis beroende på att turistnäringen\r\nhar minskat med 25 %? Jag delar Kjell Nordströms\r\nuppfattning att en del naturligtvis beror på att vi har\r\nhaft litet snö där uppe i år, men i huvudsak beror\r\ndet på momshöjningen. Detta har bekräftats av\r\nturistprofessorn i Östersund som i flera\r\ntidningsartiklar och i debatter har uttalat sig.\r\nVarför är då det enda receptet -- det har inte Kjell\r\nNordström nämnt i dagens debatt, men i\r\nbetänkandet finns det med hela tiden -- att SIND\r\nskall utreda saken. När huvudbetänkandet om\r\nmervärdeskatteändringen lades fram hette det att\r\nSIND skulle återkomma. Då är det nya bidrag som\r\ngäller. Varför inte inse att beslutet var felaktigt?\r\nDet är bara en sak som gäller: Sänk skatten, sänk\r\nturistskatten, så att vi blir konkurrenskraftiga\r\ngentemot omvärlden och så att folk kommer till\r\nGotland, Jämtland, Härjedalen och andra delar av\r\nSverige.</pre><pre>Anf. 118 CARL FRICK (mp) replik:</pre><pre>Herr talman! Jag talar inte om kollektivtrafikens\r\növerlevnad eller inte. Men enligt beräkningar av\r\nkommittén för indirekta skatter räknade man med\r\natt den spårbundna kollektivtrafiken skulle minska\r\nmed ungefär 15 % vid införande av moms på\r\nkollektivtrafik. Detta var mycket allvarligt med\r\ntanke på vår miljösituation och den miljösituation\r\nsom kan tänkas framdeles. Vi vet att\r\ntransportarbetet i samhället ökar, och därför kan\r\nman förvänta sig att människorna åker mycket mer\r\npå vägarna. Vi vet också precis vilka\r\nkonsekvenserna blir.</pre><pre>Det viktiga är att försöka öka kostnadsskillnaden,\r\nså att det blir en fördel för kollektivtrafiken och så\r\natt fler människor kan åka kollektivt.\r\nKollektivtrafiken måste bli attraktiv, med bra priser\r\noch med turer då människor verkligen behöver åka.\r\nDå skall man naturligtvis inte införa skatter som\r\ninnebär att grunden för en långsiktigt väl\r\nfungerande kollektivtrafik slås undan, samtidigt\r\nsom man säger att det är på detta område som det\r\nskall satsas mycket pengar under de närmaste tio\r\nåren. Det finns alltså en grundläggande ologik i att\r\nsäga att man skall satsa stora pengar på\r\nkollektivtrafiken, därför att man anser det vara\r\nnödvändigt, och samtidigt rasera grunden för den\r\ngenom att höja priserna så kraftigt.</pre><pre>När det gäller Gotlandstrafiken kan jag tala om att\r\nkostnaderna faktiskt har stigit med 35 %.\r\nBeträffande många länstrafikbolag kan jag nämna\r\natt jag har sett uppgifter om mellan 10 och närmare\r\n30 % höjning. Det finns kanske ännu högre\r\nprocenttal. Om de har överstigit SPKs gräns är en\r\nsak, men de faktiska prishöjningarna är\r\nutomordentligt stora och därför allvarliga för\r\nkollektivtrafikens långsiktiga utveckling. Därför är\r\ndet angeläget att momsen på kollektivtrafiken till\r\nlands och sjöss tas bort.</pre><pre>Anf. 119 MAGGI MIKAELSSON (v) replik:</pre><pre>Herr talman! Jag vill bara helt kort på nytt fråga\r\nKjell Nordström om sjöräddningen: Varför kan vi\r\ninte fatta beslut i dag, varför måste vi slänga över\r\nbollen till Sjöräddningssällskapet? I praktiken är vi\r\nju eniga om att Sjöräddningssällskapet skall få sin\r\nkompensation för de ökade kostnaderna.</pre><pre>När det gäller kollektivtrafiken och\r\npersontransporter skulle jag om jag vore Kjell\r\nNordström fråga moderaternas företrädare om\r\nvärnandet av turismen då det gäller inlandsbanan.\r\nMen Kjell Nordström kan inte ställa några frågor,\r\neftersom han tillsammans med moderaterna har\r\nvarit med om att ta bort förutsättningarna för\r\ntroligtvis en av de stora turistnäringarna när det\r\ngäller inlandet.</pre><pre>Anf. 120 KJELL NORDSTRÖM (s) replik:</pre><pre>Herr talman! I utskottet är vi mycket överens om\r\ndet fantastiska arbete som Sjöräddningssällskapet\r\nutför. Med utskottets skrivning och naturligtvis\r\nmed de kontakter som majoriteten har med\r\nregeringskansliet kan man kanske utan onödig\r\nbyråkrati få bollen att rulla. Jag tror att det litet\r\ngrand kan handla om en strid om påvens skägg. Vi\r\när lika överens om att sjöräddningen på ett eller\r\nannat sätt skall få stöd.</pre><pre>Beträffande satsningarna på turistnäringen måste\r\njag säga till Karl-Gösta Svenson att är det Gotland,\r\nJämtland och Härjedalen som skall stödjas, det var\r\ndessa som han nämnde, är naturligtvis en allmän\r\nsänkning av momsen på restauranger ett dåligt stöd\r\nför dem. Det blir ett stöd för i första hand\r\nStockholm. Vill man göra ordentliga insatser på\r\ndessa områden skall man naturligtvis ha en generell\r\nmervärdeskatt, men i andra former stödja de\r\nregioner som behöver separat stöd. Inom SIND\r\npågår det ju en utvärdering, och vi får väl se vilket\r\nförslag SIND kommer fram till. Det är emellertid\r\nviktigt att komma ihåg att turismen i Sverige ökade\r\nmed 47 % under åren 1979--1989. Kamrater till\r\nKarl-Gösta Svenson har tidigare i dag talat om att\r\nskattetrycket har ökat så eländigt här i landet, men\r\ntrots det ökade turismen under den nämnda\r\ntidsperioden. Skulle man gå efter ökningssiffrorna,\r\nborde man kanske öka skattetrycket. Ökar man\r\nskattetrycket, ökar turismen! Karl-Gösta Svenson\r\nskakar på huvudet, och jag tror att vi kan vara\r\növerens om att vi naturligtvis inte skall göra på det\r\nsättet. Men det är litet farligt att måla upp den bild\r\nsom Karl-Gösta Svenson målade upp.</pre><pre>Låt mig peka på en sak där jag tycker turistnäringen\r\nhar gjort fel. Kanske har man alltför mycket talat\r\nom de hemska saker som har inträffat. Ser vi på\r\ngruppen jordbrukare som inte förde någon debatt\r\nom att mjölkpriset skulle stiga vid årsskiftet, finner\r\nvi att det där inte alls har blivit de konsekvenser\r\nsom man fruktade. Det finns alltså en risk när\r\nbranschen själv talar om hur eländigt dyrt det är.\r\nInom turistbranschen är man litet oenig om hur\r\nkampanjen har bedrivits på det området.</pre><pre>Sedan vill jag säga till Carl Frick, att när SPK\r\nlämnade sitt meddelande i början av januari, fick\r\ndet en del effekter. En sådan blev att Stockholms\r\nlokaltrafik i stora annonser talade om hur mycket\r\npriset skulle komma att höjas på grund av momsen.\r\nNär man fick klart för sig hur det förhöll sig fick\r\nman backa litet.</pre><pre>Talmannen anmälde att Karl-Gösta Svenson och\r\nCarl Frick anhållit att till protokollet få antecknat\r\natt de inte ägde rätt till ytterligare repliker.</pre><pre>Anf. 121 JENS ERIKSSON (m):</pre><pre>Herr talman! Jag har begärt ordet för att säga några\r\nord om sjöräddningen, eftersom den ligger mig\r\nvarmt om hjärtat. Flera talare har nämnt hur det\r\ngamla anrika sällskapet för räddning av\r\nskeppsbrutna, som grundades för nästan 85 år\r\nsedan, finansieras genom frivilliga bidrag och om\r\nhur 20 000 personer stöder föreningen genom\r\nmedlemsavgifter, hur 29 stödföreningar på olika\r\nsätt samlar in pengar och hur man får bidrag och\r\ndonationer från en bred allmänhet. Sjöräddningen\r\nförfogar i dag över 54 räddningsenheter på 32\r\nsjöräddningsstationer, alltifrån Holmsund i norr till\r\nFjällbacka på västkusten hemma i min skärgård och\r\ni de tre största sjöarna. 300 frivilliga räddningsmän\r\nställer upp, och verksamheten har endast 12\r\nheltidsanställda förutom administrationen som\r\nbestår av 5 personer i Göteborg plus en\r\nutbildningschef i Sölvesborg. Allt detta sker utan\r\nett öre i bidrag från staten. Det är idealister som\r\nställer upp, både de som tjänstgör som frivilliga\r\nräddningsmän och de som genom insamlingar,\r\ndonationer och bidrag finansierar verksamheten.</pre><pre>Skärgårdens och kustens folk har alltid slagit vakt\r\nom sin sjöräddning. Man har känt stolthet över vad\r\nden har uträttat i storm, kyla och när förhållandena\r\nvarit de sämsta. Skärgårdsfolket har varit stolt över\r\natt kunna bygga upp en räddningsorganisation där\r\nmånga har bidragit ekonomiskt, men fiskar- och\r\nskärgårdsfolket har bemannat båtarna.</pre><pre>Skatteuppgörelsen, som drabbat många orättvist,\r\nslog även ned på sjöräddningen. Socialdemokrater\r\noch folkpartister belade sällskapets utgifter med\r\nmoms, vilket kommer att innebära att 3--4 milj.kr.\r\nav de medel föreningen samlar in går till statens\r\nkassa. Många, även jag, trodde att det var ett\r\nförbiseende som kunde rättas till. Men så var\r\ntydligen inte fallet, och det visar behandlingen av\r\nmotionerna i ärendet.</pre><pre>Sjöräddningssällskapet får ta initiativ till bidrag\r\neller stöd från staten, skriver utskottets majoritet.\r\nAlternativet är nedskärning av verksamheten. Hur\r\ndet skall gå till har utskottet ingen åsikt om.</pre><pre>Jag är rädd för att utskottsmajoriteten är på väg att\r\nriva ned och förstöra något värdefullt, som fungerat\r\nväl och stått för insatser som inte kan värderas i\r\npengar. Tror utskottets majoritet att 300\r\nskärgårdsbor är beredda att ställa upp frivilligt för\r\nen ringa ersättning när deras insatser inte värderas\r\nhögre? Tror man att människor är beredda att\r\ndonera och stödja ekonomiskt när staten tar 25 %\r\nav deras en gång beskattade pengar?</pre><pre>Det räcker inte med att det skapas missnöje och\r\navoghet ute bland människorna. Det kan bli en dyr\r\naffär för staten, eftersom Sverige har gjort\r\ninternationella åtaganden. Det är åtaganden som\r\ninnebär att vi måste ha en organiserad sjöräddning,\r\nvem som än skall betala den. Många är i dag\r\nbesvikna, kanske mest på folkpartiet liberalerna,\r\nvars folk i skärgården gjort stora insatser, men som\r\nnu ser verksamheten hotad. Jag tänker särskilt på\r\nkapten Hans Hansson i Göteborg, vars namn är\r\nförknippat med sjöräddningen efter det att han i\r\nhela sitt verksamma liv har arbetat med att bygga\r\nupp verksamheten till vad den är i dag. Vad tycker\r\nhan om sina partibröders och partisystrars\r\nställningstagande?</pre><pre>Vi kräver tillsammans med centerpartiet,\r\nmiljöpartiet och vänsterpartiet i reservation 24 full\r\nkompensation.</pre><pre>I ett särskilt yttrande har moderaterna gjort sina\r\nståndpunkter klara. Man finner inte någon\r\nanledning att tvinga in denna ideella verksamhet i\r\nett statligt beroende. Vi kommer därför att kräva\r\nbefrielse från mervärdeskatten från den 1 juli 1991.\r\nVi begär befrielse i överensstämmelse med vad som\r\ngäller inom EG. Om inte regeringen återkommer\r\nmed förslag av denna innebörd kommer vi att på\r\nnytt ta upp våra krav.</pre><pre>Jag yrkar bifall till reservation nr 24.</pre><pre>Anf. 122 CHRISTER SKOOG (s):</pre><pre>Herr talman! Under allmänna motionstiden lade\r\nPer Olof Håkansson, Birger Rosqvist och jag fram\r\nen motion där vi lyfte fram betydelsen av\r\nSjöräddningssällskapets verksamhet som en viktig\r\ndel av den svenska sjöräddningen runt våra kuster.\r\nBakgrunden är att denna organisation är mycket\r\ngammal. Den byggdes egentligen upp när det fanns\r\nrederier av större dignitet i Sverige än det finns i\r\ndag. Redare runt våra kuster stod till stor del för\r\nfinansieringen av verksamheten inom\r\nSjöräddningssällskapet.</pre><pre>Sverige har också i internationella sammanhang\r\nträffat överenskommelser som innebär att vi skall\r\nse till att sjöräddningen fungerar i de svenska\r\nfarvattnen. Sjöräddningsverksamheten bedrivs\r\nförutom av sjöräddningen av statliga myndigheter\r\nsom kustbevakningen, marinen och flygvapnet\r\nsamt av enskilda och till viss del av kommunernas\r\nräddningstjänst. Sjöräddningssällskapet ansvarar i\r\nnuläget för ungefär 30 % av\r\nsjöräddningsinsatserna, kustbevakningen för 30 %\r\noch marinen m.fl. för det övriga.</pre><pre>Skulle av någon anledning Sjöräddningssällskapet\r\nbesluta sig för att lägga ned verksamheten är jag\r\nhelt övertygad om att det blir ganska stora summor\r\nsom staten måste sätta in för att kompensera det\r\nbortfall som skulle uppstå. Nu tror jag emellertid\r\ninte att den faran föreligger. Däremot finns det en\r\nrisk, enligt vad sällskapet säger, att en del av\r\nverksamheten kommer att avvecklas. Men jag\r\nhoppas att inte det heller inträffar.</pre><pre>Jag tycker att det hade varit enklare att kompensera\r\ndem på det gamla sättet, genom att låta dem slippa\r\nbetala mervärdeskatt. Men eftersom utskottet har\r\nvalt en annan väg försöker jag tillsammans med\r\nmina motionskamrater att vara realistisk. Jag vill\r\nändå påpeka att alla som har gått upp i talarstolen\r\noch alla i utskottet med all önskvärd tydlighet har\r\nframhållit vikten av sällskapets verksamhet. Kjell\r\nNordströms inlägg vittnar verkligen också om\r\ndetta. Eftersom inte den, enligt vår mening,\r\nenklare vägen gick att använda, är det bättre att gå\r\nutskottets väg. Jag ser mycket positivt på den\r\nskrivning som finns i utskottsbetänkandet och det\r\nuttalande som Kjell Nordström gjorde. Det tolkar\r\njag som att sällskapet kan räkna med stöd från\r\nstaten för sin fina verksamhet.</pre><pre>Överläggningen var härmed avslutad.</pre><pre>\r\nBeslut</pre><pre>Mom. 1 (reducerad mervärdeskatt för boende och\r\nbyggande)</pre><pre>Utskottets hemställan -- som ställdes mot\r\nreservation 1 av Görel Thurdin och Rolf\r\nKenneryd -- bifölls med acklamation.</pre><pre>Mom. 2 (slopad uttagsbeskattning)</pre><pre>Utskottets hemställan bifölls med 272 röster mot 16\r\nför reservation 2 av Maggi Mikaelsson. 1 ledamot\r\navstod från att rösta.</pre><pre>Mom. 3 (fotvård)</pre><pre>Först biträddes reservation 3 av Bo Lundgren m.fl.\r\nmed 114 röster mot 16 för reservation 4 av Maggi\r\nMikaelsson. 162 ledamöter avstod från att rösta.</pre><pre>Härefter bifölls utskottets hemställan med 167 mot\r\n113 för reservation 3 av Bo Lundgren m.fl. 13\r\nledamöter avstod från att rösta.</pre><pre>Mom. 4 (naprapater)</pre><pre>Utskottets hemställan bifölls med 180 röster mot\r\n110 för reservation 5 av Bo Lundgren m.fl. 1\r\nledamot avstod från att rösta.</pre><pre>Mom. 10 (persontransporter)</pre><pre>Utskottets hemställan -- som ställdes mot dels\r\nreservation 9 av Bo Lundgren m.fl., dels\r\nreservation 10 av Görel Thurdin och Rolf\r\nKenneryd, dels reservation 11 av Maggi\r\nMikaelsson, dels reservation 12 av Gösta Lyngå --\r\nbifölls med acklamation.</pre><pre>Mom. 11 (Gotlandstrafiken)</pre><pre>Först biträddes reservation 14 av Görel Thurdin\r\nm.fl. med 68 röster mot 54 för reservation 13 av Bo\r\nLundgren m.fl. 170 ledamöter avstod från att rösta.</pre><pre>Härefter bifölls utskottets hemställan med 170\r\nröster mot 74 för reservation 14 av Görel Thurdin\r\nm.fl. 49 ledamöter avstod från att rösta.</pre><pre>Mom. 12 (turistnäringen)</pre><pre>Först biträddes reservation 16 av Görel Thurdin\r\noch Rolf Kenneryd med 38 röster mot 22 för\r\nreservation 17 av Gösta Lyngå. 234 ledamöter\r\navstod från att rösta.</pre><pre>Härefter biträddes reservation 15 av Bo Lundgren\r\nm.fl. -- som ställdes mot reservation 16 av Görel\r\nThurdin och Rolf Kenneryd -- genom uppresning.</pre><pre>Slutligen bifölls utskottets hemställan med 175\r\nröster mot 76 för reservation 15 av Bo Lundgren\r\nm.fl. 42 ledamöter avstod från att rösta.</pre><pre>Mom. 18 (Sjöräddningssällskapet)</pre><pre>Utskottets hemställan bifölls med 164 röster mot\r\n123 för reservation 24 av Bo Lundgren m.fl. 2\r\nledamöter avstod från att rösta.</pre><pre>Mom. 20 (försäkringsbolagen)</pre><pre>Utskottets hemställan -- som ställdes mot\r\nreservation 25 av Bo Lundgren m.fl -- bifölls med\r\nacklamation.</pre><pre>Övriga moment</pre><pre>Utskottets hemställan bifölls.</pre><pre>11 § Registrering som skattskyldig\r\nåterförsäljare eller förbrukare av bränsle</pre><pre>Föredrogs</pre><pre>skatteutskottets betänkande</pre><pre>1990/91:SkU20 Registrering som skattskyldig\r\nåterförsäljare eller förbrukare av bränsle (prop.\r\n1990/91:95).</pre><pre>Förste vice talmannen konstaterade att ingen talare\r\nvar anmäld.</pre><pre>\r\nBeslut</pre><pre>Utskottets hemställan bifölls.</pre><pre>\r\nBeslut om uppskjuten votering av\r\nkvällsärenden</pre><pre>På förslag av talmannen medgav kammaren att de\r\närenden som hann debatteras färdigt under\r\nåterstoden av dagens sammanträde skulle företas\r\ntill avgörande i ett sammanhang i början av\r\nmorgondagens arbetsplenum.</pre><pre>\r\nAjournering</pre><pre>Kammaren beslöt kl. 17.49 att ajournera\r\nförhandlingarna till kl. 19.00 för middagsuppehåll.</pre><pre>\r\nÅterupptagna förhandlingar</pre><pre>Förhandlingarna återupptogs kl. 19.00.</pre><pre></pre><pre>12 § Frågor om förhandsbesked och dispenser i\r\nskattefrågor</pre><pre>Föredrogs</pre><pre>skatteutskottets betänkande</pre><pre>1990/91:SkU21 Frågor om förhandsbesked och\r\ndispenser i skattefrågor (prop. 1990/91:89).</pre><pre>Anf. 123 KNUT WACHTMEISTER (m):</pre><pre>Herr talman! Propositionen om förhandsbesked\r\noch dispenser i skattefrågor innehåller en del\r\npositiva förslag som bl.a. är ägnade att tillgodose\r\nett krav som vi moderater länge drivit, nämligen att\r\nkorta den många gånger helt orimligt långa\r\nhandläggningstiden. Det säger sig självt att om en\r\nförfrågan om förhandsbesked i en skattefråga\r\nbesvaras först efter ett år eller kanske t.o.m. efter\r\nännu längre tidsutdräkt, då kanske frågan inte\r\nlängre är aktuell och svaret därmed av begränsat\r\nintresse.</pre><pre>Några åtgärder som syftar till att korta\r\nhandläggningstiden är att den nya\r\nskatterättsnämnden, liksom fallet är när det gäller\r\nlagrådet, har beslutanderätt om minst tre\r\nledamöter är närvarande, förutsatt att de då är ense\r\nom utslaget. Enligt nuvarande ordning fordras det\r\ni allmänhet fyra eller fem närvarande ledamöter.</pre><pre>Positivt är också att en del dispensärenden flyttas\r\nner från den nuvarande rättsnämnden, där en\r\nbetydande del av nämndens resurser tagits i\r\nanspråk, till skattemyndigheten. Riksskatteverket\r\nskulle här utgöra överklagandeinstans.</pre><pre>Att korta handläggningstiden är enligt vår\r\nuppfattning så betydelsefullt att en längsta\r\nhandläggningstid på sex månader bör införas. Det\r\när möjligt att de i propositionen föreslagna\r\nåtgärderna räcker för att korta ner\r\nhandläggningstiden till denna nivå. Blir så inte\r\nfallet ankommer det på regeringen att vidta\r\nerforderliga åtgärder. Det önskvärda vore en\r\nlängsta tid på tre månader.</pre><pre>Rättssäkerheten ökar genom att den nya\r\nskatterättsnämnden bryts ut ur riksskatteverket.\r\nDetta är bra, men enligt vår uppfattning bör även\r\nnämndens kansli skiljas från riksskatteverket,\r\nvarigenom förtroendet för nämndens oväld skulle\r\nöka.</pre><pre>I propositionen föreslås också att riksskatteverket i\r\nde flesta fall skall föra det allmännas talan. Vi är av\r\nden uppfattningen att det allmännas talan liksom\r\nnär det gäller vanliga skattemål skall föras av ett\r\nfristående allmänt ombud. Att det allmännas talan\r\ni regeringsrätten enligt nuvarande ordning ensamt\r\nförs av riksskatteverket tycker vi inte heller är\r\ntillfredsställande.</pre><pre>Avslutningsvis tar jag upp en fråga som\r\nbeklagligtvis inte blev föremål för skatteutskottets\r\nbehandling, eftersom motionen av någon ännu icke\r\nutredd anledning kommit på avvägar. Därför har vi\r\nnödgats ta upp frågan i ett särskilt yttrande.</pre><pre>Förslaget i motionen gällde att bereda\r\nriksskatteverket möjlighet att begära\r\nförhandsbesked i skattefrågor. Detta hade varit\r\nönskvärt för att kunna skapa ett prejudikat. Den nu\r\ngällande möjligheten att få fram ett ofta\r\nerforderligt prejudikat är att driva ett enskilt\r\nskatteärende hela vägen genom länsrätt,\r\nkammarrätt och regeringsrätt, ett förfarande som\r\nknappast kan betecknas som enkelt och smidigt och\r\nsom definitivt inte är tillfredsställande när det gäller\r\natt slå vakt om den enskildes integritet.</pre><pre>Som det nu blev hade vi alltså ingen möjlighet att\r\nagera i denna fråga, utan det får anstå till nästa gång\r\nmotionsrätt föreligger.</pre><pre>Med det sagda, herr talman, yrkar jag bifall till\r\nreservation nr 1.</pre><pre>I detta anförande instämde Hugo Hegeland (m).</pre><pre>Anf. 124 ISA HALVARSSON (fp):</pre><pre>Herr talman! Det finns en grundläggande princip\r\ni svensk processföring, nämligen att domstol eller\r\nmyndighet vars beslut omprövas inte bör uppträda\r\nsom part i högre instans när saken prövas på nytt.\r\nDen principen har vi från folkpartiet liberalerna\r\nhävdat sedan lång tid tillbaka. Det allmännas\r\nprocessföring bör också skötas av ett fristående\r\nallmänt ombud i både länsrätt, kammarrätt och\r\nregeringsrätt.</pre><pre>Vi vidhåller naturligtvis den uppfattningen och\r\nanser i konsekvens med det att det allmännas talan\r\nbör hanteras av ett allmänt ombud också när det\r\ngäller förhandsbesked i skattefrågor. Vi ser det som\r\nsynnerligen angeläget att ett ombud skall ha en\r\ngentemot myndigheten självständig och oberoende\r\nställning.</pre><pre>Vi tycker det är positivt att riksskatteverkets\r\nnämnd för rättsärenden, rättsnämnden, bryts ut\r\nfrån verket. Det ökar dess självständighet. Men\r\nenligt vår uppfattning bör också nämndens kansli\r\nskiljas från riksskatteverket. Det blir annars något\r\nav en halvmesyr, om kanslipersonalen fortsätter att\r\nvara anställd av riksskatteverket.</pre><pre>Vi tycker också att det är viktigt att väntetiderna är\r\nså korta som möjligt för dem som väntar. Det gäller\r\nnaturligtvis också dem som väntar på\r\nförhandsbesked i skattefrågor. Målsättningen\r\nmåste vara att handläggningstiden skall vara högst\r\ntre månader. För att sätta press på handläggningen\r\nav ärenden menar vi att det bör införas en maximal\r\nhandläggningstid på sex månader. Det skulle alltså\r\ninte få ta längre tid än sex månader.</pre><pre>Folkpartiet är i det här betänkandet med på tre\r\nreservationer, reservationerna nr 1, 2 och 3, men\r\nför att spara kammarens tid nöjer jag mig med att\r\nyrka bifall till reservation 1.</pre><pre>Anf. 125 TORSTEN KARLSSON (s):</pre><pre>Herr talman! Vi har under dagen fört en både lång\r\noch intensiv debatt om skatter. Nu går vi över till\r\ndet mer administrativa och byråkratiska kring\r\nskatterna.</pre><pre>I skatteutskottets betänkande 21 behandlas\r\nregeringens proposition 89, som föreslår att\r\nriksskatteverkets nämnd för rättsärenden,\r\nrättsnämnden, bryts ut från verket och i\r\nfortsättningen med eget namn,\r\nskatterättsnämnden, fattar beslut om\r\nförhandsbesked. Vidare justeras avgiften för\r\nerhållande av förhandsbesked. Det är en\r\nanpassning till dagens penningvärde. Den nedre\r\ngränsen höjs från 400 kr. till 600 kr. och den övre\r\ngränsen från 6 000 kr. till 10 000 kr.</pre><pre>Uppgiften att fatta beslut om dispens i flera\r\närendetyper, som nu ligger på rättsnämnden, skall\r\nenligt förslaget flyttas till skattemyndigheterna.</pre><pre>I anslutning till propositionen har lagts motioner\r\nmed invändningar i detaljfrågor, varför utskottet\r\ninte är enigt. Vi har tre reservationer i betänkandet.\r\nJag skall inte gå in på utskottsbetänkandet utan ber\r\natt få hänvisa till detta.</pre><pre>I reservation 1, som de tre borgerliga partierna står\r\nbakom, vill de att det allmännas talan i skattemål\r\nskall föras av ett självständigt ombud med en\r\noberoende ställning gentemot\r\nskattemyndigheterna. Utskottets majoritet anser\r\natt regeringsförslaget ligger väl i linje med de regler\r\nsom nu gäller för det allmännas processföring\r\nbeträffande inkomst- och förmögenhetstaxering.\r\nAtt nu, bara några månader efter att de nya\r\nreglerna börjat tillämpas, införa en ny ordning kan\r\ninte vara acceptabelt. Erfarenheterna i de här\r\nfrågorna är att det finns ett ganska stort förtroende\r\nför den ordning som gäller.</pre><pre>I reservation nr 2 vill man att skatterättsnämnden\r\nskall vara helt fristående från riksskatteverket. Den\r\nordning som föreslagits i propositionen har stora\r\nfördelar genom att nämnden kan utnyttja den stora\r\nkompetens och sakkunskap som finns inom\r\nriksskatteverket. Vidare råder viss osäkerhet om\r\nbehovet av handläggare, som kan variera från tid\r\ntill annan. Det är därför värdefullt ur flera\r\nsynpunkter med en gemensam kansliorganisation.\r\nHittilldags har det inte funnits några klagomål på\r\nhandläggningen av de här frågorna, och det finns\r\ntroligen ingen större risk för att förtroendet skulle\r\nminska.</pre><pre>Den tredje reservationen handlar om\r\nhandläggningstiderna. Man vill att\r\nhandläggningstiden skall maximeras till sex\r\nmånader och vill ha en målsättning på högst tre\r\nmånader. Det är naturligtvis angeläget med så\r\nkorta handläggningstider som möjligt. Det är också\r\nsjälva huvudsyftet med förslaget. Den\r\ngemensamma kansliorganisationen kommer att\r\nmedverka till detta. Vidare kan nämnas att\r\nnämnden kommer att få större möjligheter att\r\nbesluta i mindre sammansättningar, vilket innebär\r\nen rationalisering av arbetet. Höjningen av\r\navgifterna kan också medverka till att minska\r\nansökningarna om förhandsbesked. Det finns\r\ndärför i dag ingen som helst anledning att binda upp\r\nsig för en viss tidsgräns.</pre><pre>Herr talman! Jag yrkar därför bifall till hemställan\r\nutskottsbetänkandet och avslag på reservationerna.</pre><pre>Anf. 126 KNUT WACHTMEISTER (m):</pre><pre>Herr talman! Jag dristar mig att begära ordet, trots\r\nrisken att få ännu ett spontant instämmande från\r\nprofessor Hegeland.</pre><pre>Torsten Karlsson säger att han tycker det är fel att\r\nföreslå en nyordning när den gamla ordningen varit\r\ni kraft bara några månader. Men om man anser att\r\nnågot är mindre bra och det nu gives möjlighet att\r\nmotionera i anslutning till propositionen, tycker jag\r\natt vi är i vår fulla rätt att göra det.</pre><pre>I majoritetsskrivningen står: ''Man kan dessutom\r\nförvänta att höjningen av ansökningsavgiften\r\nbidrar till att hålla tillbaka antalet ansökningar om\r\nförhandsbesked.'' Jag hoppas att man inte har höjt\r\nbeloppet för att dämpa frekvensen i\r\nansökningstillströmningen beträffande\r\nförhandsbesked -- det vore mycket olyckligt.\r\nEftersom det i propositionen står att det handlar\r\nom en anpassning till penningvärdet hoppas jag att\r\ndet inte finns någon sådan avsikt genom att skriva\r\npå detta sätt. Det vore naturligtvis bra om Torsten\r\nKarlsson kunde ge mig rätt i den förmodan.</pre><pre>Anf. 127 TORSTEN KARLSSON (s):</pre><pre>Herr talman! Det är bl.a. en anpassning till\r\npenningvärdesförändringen. Men samtidigt kan det\r\nockså finnas ett preventivt syfte, om det\r\nförekommer alltför ofta att ansökningar inte är så\r\nvälmotiverade. Att det kostar något mer kan därför\r\nha sin betydelse.</pre><pre>Anf. 128 KNUT WACHTMEISTER (m):</pre><pre>Herr talman! Jag tror att den betydligt större\r\nbromsen på anströmningen av ansökningar har\r\nberott på att man med nuvarande ordning har haft\r\nså lång väntetid att många människor inte tycker\r\ndet är lönt att begära förhandsbesked, när man kan\r\nfå vänta kanske ett år eller längre.</pre><pre>Överläggningen var härmed avslutad.</pre><pre>(Beslut skulle fattas den 11 april.)</pre><pre>13 § Skogsvårdsavgiften</pre><pre>Föredrogs</pre><pre>Skatteutskottets betänkande 1990/91:SkU23\r\nSkogsvårdsavgiften</pre><pre>Anf. 129 KARL-GÖSTA SVENSON (m):</pre><pre>Herr talman! Skogsvårdsavgiften hämmar en\r\npositiv utveckling av svenskt skogsbruk. Det finns\r\ningen annan näringsverksamhet som på samma sätt\r\nstraffbeskattas avseende sina produktionsmedel.\r\nDet är ju egentligen fråga om en extra\r\nförmögenhetsskatt. Det är en orimlig pålaga, som\r\nlägger beslag på ungefär 50 % av det samlade\r\nskogsnettot.</pre><pre>Skatten utgör uppenbarligen ett hot mot det\r\nenskilda skogsbruket. Därför är det absolut\r\nnödvändigt att avveckla denna principvidriga skatt\r\nför att på så sätt bidra till att vi kan få ett uthålligt\r\nenskilt skogsbruk även framdeles i vårt land.</pre><pre>I samband med den pågående omställningen av\r\nsvenskt jordbruk är det enligt moderat uppfattning\r\nhelt fel att hämma användningen av åkermark för\r\nskogsplantering genom att hålla fast vid denna\r\nskatt. Snarare bör en sådan förändring stimuleras\r\nför att tillgodose behovet av biobränsle. Det är\r\nenligt min mening viktigt att skogsbruket får\r\nytterligare ett ben att stå på. Förutom att utnyttja\r\nskogen för virkes- och massaproduktion är det\r\nockså viktigt att i framtiden i ökad omfattning även\r\nutnyttja skogsresursen för produktion av värme och\r\nel. En sådan utveckling skall inte hämmas av en\r\nsnedvridande beskattning.</pre><pre>Det är beklagligt att socialdemokraterna inte vill\r\ndelta i att vare sig sänka eller slopa den här skatten.\r\nAv debatten tidigare i dag har det ju klart framgått\r\natt socialdemokraterna inte är intresserade av att\r\nsänka skattetrycket i Sverige.</pre><pre>Jag kan däremot konstatera att de borgerliga\r\npartierna är helt eniga om att i varje fall halvera den\r\nnu gällande skogsvårdsavgiften och att den\r\nförestående fastighetstaxeringen inte får innebära\r\natt avgiftsuttaget ökar. Moderaterna är eniga med\r\ncentern om att slopa skatten. Vi har dock valt att\r\ngöra det på en tvåårsperiod, av budgetskäl. Som\r\nframgår av reservationen får vi samma uttagseffekt\r\når 1991. Båda partierna föreslår en avgift för det\r\nhär året på 0,4 %.</pre><pre>Det är enligt min mening nödvändigt att få en ny\r\nborgerlig regering för att vi skall få bort\r\nskogsvårdsavgiften. Det är viktigt att den avvecklas\r\nså snabbt som möjligt.</pre><pre>Med det här sagda yrkar jag bifall till den moderata\r\nreservationen.</pre><pre>Anf. 130 LEIF OLSSON (fp):</pre><pre>Herr talman! Risken att inte kunna nå upp till\r\nHugo Hegelands krav på spontanitet tar jag, när jag\r\nnu går upp och talar om skogsvårdsavgift.</pre><pre>Alla fastigheter som har ett taxerat\r\nskogsbruksvärde betalar i dag en skogsvårdsavgift\r\npå 8 \" på detta värde. Avgiften förs upp på den\r\nslutliga skattsedeln och är avdragsgill.</pre><pre>Själva namnet skogsvårdsavgift antyder vad\r\npengarna ursprungligen var tänkta att användas till,\r\nnämligen specifikt skogspolitiska åtgärder, och då\r\negentligen av vårdande karaktär. I dag är det väl\r\nknappast någon större osanning att påstå att\r\navgiften är av helt klar fiskal karaktär. Det är med\r\nandra ord en skatt -- en skatt som av många\r\nskogsägare uppfattas som betungande och många\r\ngånger också mycket orättvis.</pre><pre>Folkpartiet liberalerna är naturligtvis väl medvetet\r\nom att, precis som utskottsmajoriteten skriver, en\r\nskogspolitisk kommitté arbetar med denna fråga\r\noch att kommitténs arbete skall avslutas i mitten av\r\n1992.</pre><pre>I motion Sk387 föreslår vi nu en halvering av\r\nskogsvårdsavgiften till 0,4 % av skogsbruksvärdet,\r\natt gälla från den 1 juli i år. Denna sänkning kan\r\nnaturligtvis ske oavsett om en översyn pågår eller\r\ninte. Vad som sedan skall ske med avgiften på\r\nlängre sikt får utredningsarbetet utvisa, och så får\r\nriksdagen i sinom tid ta ställning, när arbetet\r\nredovisats för oss.</pre><pre>I folkpartiets motion, yrkande 2, pekar vi på ett\r\nannat problem som berör skogsvårdsavgiften efter\r\n1992 års nya fastighetstaxering på lantbruk. Jag är\r\nmedveten om att denna fråga behandlades så sent\r\nsom i skatteutskottets betänkande 6 från november\r\n1990. Då nöjde vi oss från folkpartiets sida med ett\r\nsärskilt yttrande, men nu vill vi gå litet längre. I vår\r\nreservation 2 begär vi förslag från regeringen att de\r\nnya taxeringsvärdena 1992 inte skall få slå igenom\r\npå skogsvårdsavgiftsuttaget. Nuvarande\r\nberäkningssätt skulle naturligtvis då innebära\r\navsevärda skattehöjningar och således även\r\nkostnadsökningar för svenskt skogsbruk, och det är\r\nju någonting som vårt land definitivt inte är betjänt\r\nav.</pre><pre>Utskottet skrev i höstas att översynen borde beakta\r\nkommande ändrade värdenivåer vid fastställandet\r\nav procentsatsen. Nu säger utskottsmajoriteten att\r\nden skogspolitiska kommittén bör lämna förslag till\r\n''eventuella förändringar'' efter nästa års\r\nfastighetstaxering. Denna skrivning kan vi från\r\nfolkpartiet liberalerna inte ställa upp på, utan vi\r\nbegär alltså i reservation 2 att de nya\r\ntaxeringsvärdena inte skall tillåtas slå igenom på\r\navgiftsuttaget. Detta vårt förslag är en princip som\r\njag tycker att alla borde kunna ställa upp på. Det\r\nkan ju utan vidare förutses att taxeringen 1992 i\r\nmånga fall kommer att innebära kraftiga höjningar\r\nav taxeringsvärdena -- något som i och för sig redan\r\ndet innebär ett högre skatteuttag allmänt sett. Att\r\nsedan smyga in en ytterligare höjning genom\r\nskogsvårdsavgiftens konstruktion är inte och kan\r\naldrig bli acceptabelt. Skogsnäringen är mycket\r\nviktig för vårt lands ekonomi och bör i stället ges\r\ngoda utvecklingsmöjligheter och förutsättningar\r\ninför framtiden.</pre><pre>Herr talman! Jag yrkar bifall till reservation 2.</pre><pre></pre><pre>Anf. 131 ROLF KENNERYD (c):</pre><pre>Herr talman! Det är ju en gammal kär följetong\r\nsom vi nu avhandlar. Skogsvårdsavgiften är en unik\r\nform av beskattning. Den drabbar vår viktigaste\r\nexportnäring. Därför är det naturligt att det finns\r\nmånga både goda och välkända argument för dess\r\navskaffande, men flertalet av dem är tidigare\r\nframförda i denna kammare och därför skall jag\r\ninte ta upp tid med att upprepa dem.</pre><pre>Det finns dock ett inslag som är nytt; ja, egentligen\r\ntvå. Ett nytt inslag är att sedan vi sist debatterade\r\nden här frågan har en del bidrag på\r\nskogsvårdssidan, som tidigare har anförts som\r\nargument för avgiftens bevarande, avvecklats. Det\r\när alltså ytterligare ett skäl för att nu ta steget fullt\r\nut och även avveckla skogsvårdsavgiften. I dag är,\r\nsom tidigare har sagts, en större andel av\r\ndensamma en ren skatt.</pre><pre>Men det finns också ett annat nytt inslag när vi den\r\nhär gången behandlar skogsvårdsavgiften,\r\nnämligen moderaternas förändrade inställning.\r\nNumera förespråkar moderaterna ett\r\ntvåstegsbeslut med enbart en halvering av avgiften\r\nsom det första steget. Det framstår som särskilt\r\nologiskt att ha denna förändrade inställning just\r\nmot bakgrund av att riksdagen har slopat en del av\r\nde skogsvårdsbidrag som tidigare har ansetts\r\nfinansierade av skogsvårdsavgiften.</pre><pre>Jag tycker därför det finns fog för att säga att\r\nmoderaterna har rört sig i fel riktning. Jag hade\r\ntänkt ställa frågan varför, men den frågan har Karl-\r\nGösta Svenson redan besvarat i sitt anförande, när\r\nhan säger att budgetskäl har föranlett denna\r\nförändrade inställning. Jag kan inte underlåta att\r\nnågot höja på ögonbrynen inför denna upplysning,\r\neftersom vi tidigare i dag har debatterat\r\nskattesänkningsförslag från moderaterna på totalt\r\n27,5 miljarder kronor. I denna\r\nskattesänkningsambition har moderaterna inte\r\nlyckats inplacera 0,2 miljarder kronor, vilket är det\r\nungefärliga värdet av den halvering som skulle\r\nåterstå om man gick på moderaternas nya förslag.</pre><pre>Nu säger majoriteten inte helt oväntat att den här\r\nfrågan väl får sin kommande utformning i den\r\nskogspolitiska utredningen. Men den här\r\nutredningen kommer av naturliga skäl att ta mycket\r\ngod tid på sig. Utgången av densamma är dessutom\r\nosäker. Trots moderaternas förhoppningsvis\r\ntillfälliga vankelmod i den här frågan tror jag mig\r\nkunna konstatera att det säkraste sättet att få till\r\nstånd en ändring på denna punkt är att se till att vi\r\nhar en ny regering i höst, en regering uppbyggd på\r\nicke-socialistisk grund.</pre><pre>Eftersom något yrkande därom inte låter sig\r\nframställas i denna kammare nöjer jag mig med att\r\nyrka bifall till reservation 3.</pre><pre>Anf. 132 KARL-GÖSTA SVENSON (m)\r\nreplik:</pre><pre>Herr talman! Det är inte fråga om något\r\nvankelmod från moderaterna, Rolf Kenneryd. Vi\r\nföreslår visserligen kraftiga skattesänkningar i vår\r\npartimotion om skatter, men det är många skatter\r\nsom vi vill sänka, och då måste vi också se till att ha\r\ntäckning för våra förslag. Det innebär att även vi får\r\ngneta på miljonerna. Men vår helhetsbedömning\r\nnär det gäller beskattning av jord- och skogsbruk är\r\nmycket positiv för småföretagare, för jord- och\r\nskogsbrukare och för landsbygden.</pre><pre>I vårt skattesänkningsförslag ingår en till en\r\ntredjedel slopad fastighetsskatt, vilket påverkar\r\nlantbrukarna. Vi säger vidare att vi vill slopa\r\nfastighetsskatten i dess helhet liksom vi till fullo vill\r\nslopa löneskatten och förmögenhetsskatten. Inför\r\ndetta år börjar vi dock med en fjärdedel. Vi vill inte\r\nbeskatta det arbetande kapitalet alls. Vi vill\r\nåterinföra underskottsavdragen i sin helhet, och vi\r\nvill återinföra avdragsrätten för\r\nmangårdsbyggnaderna. Vi sänker\r\narbetsgivaravgifterna med 4,5 %, vilket är positivt\r\nför småföretagare och positivt i ett läge med ökande\r\narbetslöshet. Vi vill också permanenta nuvarande\r\nskogskontoregler. Dessutom vill vi under hela 1990-\r\ntalet fortsätta att sänka skattetrycket med ungefär\r\n1 % per år. Detta är positivt för Sverige, för dess\r\nmedborgare, för skogs- och jordbrukare i landet\r\noch för en gynnsam utveckling av svensk\r\nlandsbygd. Vi vill slutligen avveckla\r\nskogsvårdsavgiften under en tvåårsperiod. För år\r\n1991 har vi exakt samma avgiftsuttag som\r\ncenterpartiet.</pre><pre>Anf. 133 ROLF KENNERYD (c) replik:</pre><pre>Herr talman! Enligt min uppfattning finns det\r\ningen mer angelägen åtgärd för att lätta\r\nskattetrycket för skogsbrukare än att avskaffa\r\nskogsvårdsavgiften. Jag har satt värde på att vi har\r\nkunnat vara överens om det tidigare. Jag sätter\r\nockså värde på de utfästelser som Karl-Gösta\r\nSvenson har gjort här och nu om att vi åter skall\r\nkunna bli överens på denna punkt. Det tror jag\r\nSveriges skogsbrukare är betjänta av.</pre><pre>Anf. 134 BRUNO POROMAA (s):</pre><pre>Herr talman! Innan jag gick hit bläddrade jag i en\r\nbroschyr som jag tror att Svenska\r\narbetsgivareföreningen har gett ut. Blicken\r\nfastnade på ett diagram som visade att skattetrycket\r\nunder det senaste året hade minskat med 1 %. Det\r\nhär är således en pålitlig källa för vår moderate\r\nkollega i skatteutskottet. Vi är alltså på väg att\r\nsänka skattetrycket.</pre><pre>Herr talman! Frågan om skogsvårdsavgiften, som\r\nvi nu behandlar, har varit föremål för riksdagens\r\nställningstagande varje år under de senaste åren.\r\nDå som nu har frågan aktualiserats under den\r\nallmänna motionstiden, och samma yrkande har\r\nställts. Frågan är om det inte också är samma\r\nmotionärer som har ställt yrkandena.</pre><pre>Under årets allmänna motionstid väcktes 15\r\nmotioner om skogsvårdsavgiften. En del\r\nmotionärer har yrkat att avgiften helt skall slopas,\r\nmedan andra inte vill gå lika långt i ett första steg.\r\nI stället har de yrkat på en nedsättning av avgiften.</pre><pre>Skogsvårdsavgiften infördes ursprungligen för att\r\nfinansiera verksamheten i skogsvårdsstyrelserna. I\r\nsamband med 1979 års skogspolitiska beslut\r\nbreddades dock användningsområdet så att\r\navgiftsmedlen skall användas för ändamål som är\r\ntill nytta för skogsbruket som sådant eller så att alla\r\nskogsbrukare kan få ta del av avgiften. För sju år\r\nsedan slog den här församlingen fast att\r\nskogsvårdsavgiften skall betraktas som\r\nskogsägarnas bidrag till allmänna intressen i vid\r\nmening för vårt skogsbruk. Avgiftens storlek är för\r\nnärvarande, som här har sagts, 8 promille av det\r\nfastighetstaxerade skogsbruksvärdet. Avgiften är\r\ndärtill avdragsgill vid taxeringen.</pre><pre>Skatteutskottet har berett jordbruksutskottet\r\nmöjlighet att yttra sig över de 15 motionerna. En\r\nmajoritet i jordbruksutskottet har i sitt yttrande\r\nföreslagit att motionerna skall avslås. Det främsta\r\nmotivet för det ställningstagandet är regeringens\r\nbeslut av den 21 juni förra året om tillsättande av en\r\nparlamentarisk kommitté med uppgift att utvärdera\r\nskogspolitikens mål och medel. Kommittén skall\r\nredovisa uttaget av skogsvårdsavgifter och\r\nanvändningen av medlen samt lämna förslag till\r\neventuella förändringar med utgångspunkt i de\r\nregler och de värden som kommer att gälla efter\r\n1992 års fastighetstaxering av lantbruksenheter.\r\nSkatteutskottet anser i likhet med\r\njordbruksutskottet att resultatet av\r\nutredningsarbetet bör avvaktas, eftersom\r\nutredningen därtill enligt direktiven skall vara klar\r\nvid halvårsskiftet.</pre><pre>Herr talman! Med det anförda yrkar jag bifall till\r\nutskottets hemställan och följaktligen avslag på de\r\ntre reservationer som är fogade vid betänkandet.</pre><pre>Anf. 135 KARL-GÖSTA SVENSON (m)\r\nreplik:</pre><pre>Herr talman! Det diagram som Bruno Poromaa\r\nhade fått tillfälle att beskåda måste ha varit en\r\nsynvilla. Självklart får man sådana effekter när man\r\nförändrar momsuttaget på kommunerna. I och med\r\natt de får full avdragsrätt för all mervärdeskatt och\r\nskall betala den på annat sätt blir det sådana\r\ntekniska effekter på skattetrycket, som ändå i\r\nprincip vidmakthålls. Det blir alltså ingen\r\nförändring i det avseendet.</pre><pre>Skogsvårdsavgiften är ingen avgift, Bruno\r\nPoromaa, utan det är en skatt. Det glädjer mig att\r\nde tre borgerliga partierna är eniga om detta. Vi vill\r\ndirekt halvera den och förhoppningsvis på sikt,\r\ntillsammans med folkpartiet i en ny regering,\r\navveckla densamma. Det är orimligt med en\r\nsärskild förmögenhetsskatt som det egentligen är\r\nfråga om. Den tar bort 50 % av det samlade\r\nskogsnettot för skogsnäringen.</pre><pre>Anf. 136 LEIF OLSSON (fp) replik:</pre><pre>Herr talman! Jag skall ställa en fråga till Bruno\r\nPoromaa om höjningen av taxeringsvärdena nästa\r\når. Är vi överens om att en oförändrad procentsats\r\nbetyder större skatteuttag vid höjda\r\nskogsbruksvärden? Om vi är överens om det, och\r\ndet bör vi vara, då bör vi också vara överens om\r\nvårt yrkande nr 2, att de nya taxeringsvärdena inte\r\nfår smyghöja skatten. Det bör vara lätt att ställa\r\nupp på det. Därmed bör åtminstone ordet\r\n''eventuella'' utgå ur texten. Annars accepterar\r\nman en höjning av denna skatt även med nuvarande\r\nsystem, och det kan rimligen inte vara till gagn för\r\nskogsbruket.</pre><pre>Anf. 137 BRUNO POROMAA (s) replik:</pre><pre>Herr talman! Jag ber om överseende med att jag\r\nlåter litet grov i rösten, men jag har varit förkyld en\r\ntid.</pre><pre>Skogsvårdsavgiften är ingen skatt i det ordets\r\nbemärkelse. I så fall skulle det vara den enda\r\nspecialdestinerade skatt som vi har.</pre><pre>Som svar på Leif Olssons fråga vill jag säga att vi är\r\növerens om de konsekvenser han talar om.\r\nUtredningen har som sagt i uppgift att se över saken\r\noch lägga fram förslag till förändringar. Det vore\r\nintressant att få veta hur ni har tänkt att de skogliga\r\nåtgärderna skall finansieras. Skall kostnaderna i\r\nframtiden tas över av skattebetalarna via deras\r\nskattsedlar?</pre><pre>Jag fick nyss ett intressant pressmeddelande i min\r\nhand från skogsindustrierna. Ni tycker att\r\nskogsvårdsavgiften utgör en mycket stor\r\nbelastning. Men i detta pressmeddelande\r\nkonstateras att skogarna i Sverige ökar med 50 %\r\npå lika många år. Under 1900-talet har det svenska\r\nskogsförrådet fördubblats. I dag växer skogarna tre\r\ngånger snabbare än de gjorde vid sekelskiftet.\r\nÅrligen ökar skogen med 100 miljoner kubikmeter\r\nmedan avverkningen uppgår till 70 miljoner\r\nkubikmeter. En färsk utredning från Sveriges\r\nlantbruksuniversitet i Umeå visar att de svenska\r\nskogarna kommer att öka virkesförrådet med\r\nytterligare 50 % under de kommande 50 åren, om\r\navverkningen ligger kvar på nuvarande nivå. Trots\r\ner oro om skogsvårdsavgifterna eller -- rättare\r\nsagt -- tack vare skogsvårdsavgifterna har dessa\r\nframgångar åstadkommits inom skogsbruket.</pre><pre>Anf. 138 KARL-GÖSTA SVENSON (m)\r\nreplik:</pre><pre>Herr talman! Det var en fantastisk jämförelse som\r\negentligen inte är värd någon kommentar. Jag\r\nförstår inte på vilket sätt tillväxten i vår skog har\r\nmed frågan att göra.</pre><pre>Skogsvårdsavgiften som sådan är ingen avgift utan\r\nen skatt. Den är upptagen i budgetpropositionen\r\noch är inte på något sätt avgiftsrelaterad.\r\nSvavelskatten, som visserligen behandlas som en\r\nskatt enligt beslut av riksdagen, är däremot i princip\r\nen avgift och bör också behandlas som en sådan. I\r\nstort sett allt som socialdemokraterna tar in i form\r\nav skatter och avgifter behandlas som skatter.\r\nHälften av exempelvis arbetsgivaravgiften är\r\nenbart skatt som inte är förmånsrelaterad. Det är\r\nprincipvidrigt och något som bör försvinna från\r\nstatens intäkter.</pre><pre>Anf. 139 BRUNO POROMAA (s) replik:</pre><pre>Herr talman! Jag förnekar å det bestämdaste att\r\ndet är fråga om en skatt, utan det är en avgift. Med\r\nden här avgiften finansierar man olika former av\r\nåtgärder inom skogsnäringen. Det mesta av dessa\r\npengar går till skogsvård, skogsbilvägar osv. Det\r\nhöjer i sin tur värdet på skogen.</pre><pre>Om det skulle vara en skatt är det fråga om en\r\nsällsynt skatt. Det är i så fall en skatt som man får\r\ngöra avdrag för vid taxeringen. Mig veterligen finns\r\ndet ingen annan skatt som man får göra avdrag för\r\nvid taxeringen, såsom man gör med\r\nskogsvårdsavgiften.</pre><pre>Anf. 140 MAGGI MIKAELSSON (v):</pre><pre>Herr talman! Det finns väl kanske inte så mycket\r\nmera att tillägga när det gäller skogsvårdsavgiften.\r\nVi har fått en debatt om huruvida det är en skatt\r\neller en avgift. Den kallas avgift, men jag är beredd\r\natt hålla med Karl-Gösta Svenson om att den mer\r\när att se som en skatt.</pre><pre>Eftersom man har gett skogskommittén\r\nutredningsuppdraget, tycker jag att den skall få\r\nfullfölja det uppdrag som den har fått. Jag tycker\r\natt det är fel att säga att man har tagit ordentligt\r\nmed tid på sig. Kommittén skall lämna sitt\r\nbetänkande om 1 år och 3 månader. I uppdraget\r\nligger att man skall se över skogsvårdsavgiften.</pre><pre>Om jag med fingertoppskänsla tolkar\r\nstämningarna, tror jag att det finns underlag för en\r\nförändring av skogsvårdsavgiften, kanske både till\r\ninnehåll och form. Jag tycker att det skulle vara\r\nmycket mera intressant att få höra från\r\nföreträdarna för de borgerliga partierna om man\r\növer huvud taget kan tänka sig någon annan form\r\nav avgifter inom skogsbruket. Det ingår också i\r\nkommitténs uppgifter att bedöma i vilka fall och\r\nunder vilka former som statligt stöd skall kunna\r\nlämnas. Det vore också intressant att få veta. Skall\r\nman över huvud taget ha statligt stöd till\r\nskogsbruket? Hur skall det i så fall finansieras? Nu\r\ntalas det från moderaterna, folkpartiet och centern\r\nbara om att den skall bort. Det innebär att man i\r\ndagsläget drar bort 440 miljoner ifrån statskassan.</pre><pre>Den andra frågan som jag tycker att man måste\r\ndiskutera gäller om man över huvud taget inte skall\r\nha någon beskattning av det kapital som skogen de\r\nfacto utgör. Jag kan förstå om moderaterna inte vill\r\nha någon kapitalbeskattning. Är även centern\r\nberedd att helt och hållet slopa\r\nkapitalbeskattningen? Skogen utgör -- det har vi\r\nfått uppgifter på här i kväll -- ett stort\r\nsamhällsekonomiskt värde. Det är dessutom ett\r\nvärde som ökar oberoende av konjunkturen\r\neftersom skogen växer där den står. Det vore\r\nmycket mera meningsfullt att diskutera och få idéer\r\ntill hur man skall kunna förändra\r\nskogsvårdsavgiften i stället för att bara prata om att\r\nden skall bort.</pre><pre>Anf. 141 ROLF KENNERYD (c) replik:</pre><pre>Herr talman! Jag vill å centerpartiets vägnar svara\r\npå de frågor som Maggi Mikaelsson har framställt.\r\nVi anser att det inte skall utgå något statligt stöd till\r\nskogsbruket. Det har varit en av\r\nbevekelsegrunderna för att slopa\r\nskogsvårdsavgiften. Vi anser dessutom att de\r\nkostnader som en eventuell kvarblivande\r\nskogsvårdsorganisation har efter det att den\r\nskogspolitiska kommittén har lagt fram sitt\r\nbetänkande, skall betalas av dem som nyttjar denna\r\ntjänst till den del det rör sig om rådgivning. Till den\r\ndel det rör sig om myndighetsutövning skall\r\nsjälvfallet staten bekosta detta.</pre><pre>Maggi Mikaelsson ser skogsvårdsavgiften som en\r\nkapitalbeskattning. Det synsättet är helt unikt när\r\ndet gäller skogsbruk. Kapital i skogsbruk drabbas\r\nju av kapitalskatt på samma sätt som kapital i annan\r\nverksam rörelse. Det finns därför inget skäl att av\r\ndenna anledning betrakta skogsvårdsavgiften som\r\nen kapitalskatt. Det är den inte.</pre><pre>Anf. 142 MAGGI MIKAELSSON (v) replik:</pre><pre>Herr talman! Jag kanske uttryckte mig otydligt. Jag\r\nmenade inte att dagens skogsvårdsavgift är att se\r\nsom en kapitalbeskattning. Däremot tycker jag att\r\ndet är intressant att diskutera att skogen som\r\nkapital fungerar på ett annat sätt än annat kapital,\r\neftersom skogen uppenbarligen tillväxer oavsett\r\nom konjunkturen är bra eller dålig. Annat kapital\r\nskall förräntas utifrån andra bevekelsegrunder eller\r\npå ett annat sätt. Det är därför intressant att ta upp\r\ndiskussionen om skogen som kapital skall beskattas\r\npå ett något annorlunda sätt. Detta resonemang\r\nhade inte med skogsvårdsavgiften i sig att göra.</pre><pre>Det är också intressant att höra att centern inte vill\r\natt man skall ha något statligt stöd till skogsbruket.\r\nJag tycker också att det vore intressant att diskutera\r\nnågon typ av miljövårdsavgifter, stöd till särskilt\r\nmiljövårdsinriktade åtgärder inom skogsbruket\r\nm.m. Men det var upplysande att få veta att centern\r\ninte tycker att man skall ha det så.</pre><pre>Anf. 143 GÖSTA LYNGÅ (mp):</pre><pre>Herr talman! Även jag vill lägga mig i debatten om\r\navgifter och skatter. Det torde vara mindre än en\r\ntredjedel av skogsvårdsavgiften som går tillbaka till\r\nskogsbruket. Den resterande delen torde det vara\r\nrätt att betrakta som en förmögenhetsskatt.</pre><pre>Vi har tidigare efterlyst en utredning. En kommitté\r\narbetar nu med detta. Vi hoppas att den kommittén\r\nskall komma fram till någonting. Jag kan dock\r\nförutskicka att vi kan vara ganska positiva till en\r\nsorts avgift som är direkt relaterad till miljöinsatser\r\ni skogsbruket. Den skulle kanske i så fall inte som i\r\ndag baseras på taxeringsvärdet utan snarare på\r\navverkningsmängden. Med den exponentiella\r\ntillväxt som Bruno Poromaas skogar har blir det\r\nkanske relativt bra inkomster. Jag ser som sagt fram\r\nemot utredningens resultat. I dagens läge känner\r\njag sympati för folkpartiets reservation.</pre><pre>Anf. 144 HUGO HEGELAND (m):</pre><pre>Herr talman! Att jag blev den sist anmälde talaren\r\nberor på att vi har denna egendomliga\r\ndebattordning. Om man åberopas i ett inlägg och\r\ninte råkar stå på talarlistan, får man inte yttra sig.\r\nMan kan bli kritiserad hur mycket som helst i ett\r\ninlägg av någon av deltagarna i debatten som är\r\nförhandsanmälda, men då får man ingen replik.\r\nDet är ett effektivt sätt att döda debatten. Vice\r\ntalmännen kanske inte har denna uppfattning, men\r\nden ''riktige'' talmannen -- förlåt anspelningen --\r\nhar sagt att vi bör ha spontana debatter. Men det får\r\nvi ju inte. Man får ju inte gå in och svara när någon\r\nplötsligt åberopar en, så som jag blev av Leif\r\nOlsson. Jag blev nu inte alls åberopad av Maggi\r\nMikaelsson. Hon påpekade att skogen växer, och\r\ndet håller jag helt med henne om att den gör oavsett\r\nden här debatten.</pre><pre>Jag begärde således replik därför att Leif Olsson --\r\nsom alltid tidigare har påpekat att han har en sådan\r\notur med att komma efter mig i debatten --\r\nåberopade mig. Nu när jag inte ens har kommit\r\nmed i debatten, påpekade han ändå att han är rädd\r\natt han inte kan leva upp till mitt krav på\r\nspontanitet. Det får jag väl ursäkta honom. Men\r\ndet är ju denna spontanitet som talmannen har\r\nefterlyst.</pre><pre>Jag är intresserad av skogsvårdsavgifter därför att\r\njag på nära håll är intresserad av skog och är berörd\r\nav problemet. Jag vill givetvis gärna instämma i vad\r\nsom här har sagts av K-G Svenson.</pre><pre>Jag vill också påpeka att om man nu skall avveckla\r\nskogsvårdsavgiften tycks vissa debattörer här i\r\nkammaren bli så illa berörda att vi tydligen bör\r\ninföra vårdavgift för dem.</pre><pre>Överläggningen var härmed avslutad.</pre><pre>(Beslut skulle fattas den 11 april.)</pre><pre>14 § Transportstöd för Norrland och kostnader\r\nför visst värderingsförfarande</pre><pre>Föredrogs</pre><pre>trafikutskottets betänkande</pre><pre>1990/91:TU21 Transportstöd för Norrland och\r\nkostnader för visst värderingsförfarande (prop.\r\n1990/91:100 delvis).</pre><pre></pre><pre>Anf. 145 RUNE THORÉN (c):</pre><pre>Herr talman! I denna fråga har vi motionärer från\r\ncenterpartiet fått ett i stort sett enigt utskott att vara\r\nmed på att den nuvarande utformningen av\r\ngodstransportstödet skall vara kvar. Därför finner\r\njag ingen större anledning att ta upp någon större\r\ndebatt här i kväll.</pre><pre>Utskottet har emellertid inte tillstyrkt hela vår\r\nmotion. Vi centermotionärer anser att detta med\r\n''ett rundare Sverige'' och ''hela Sverige skall leva''\r\nockså berör stöden för persontransporter och\r\ndatakommunikation. Även om jag är medveten om\r\natt dessa stöd utgått i en ganska liten omfattning har\r\nde ändå sin betydelse. Vi vill därför att riksdagen\r\nskall besluta i enlighet med vår reservation, nr 1,\r\noch jag avslutar därför mitt mycket korta anförande\r\nmed att yrka bifall till denna motion.</pre><pre>Anf. 146 HANS LINDFORSS (mp):</pre><pre>Herr talman! Så gott som min stämma det tillåter\r\ntrots en präktig förkylning som drabbat mig skall\r\njag försöka redovisa några skäl till att miljöpartiet\r\nreserverat sig beträffande mom. 2 i utskottets\r\nhemställan. Jag skall försöka vara lika föredömligt\r\nkortfattad som föregående talare.</pre><pre>Miljöpartiet delar utskottsmajoritetens uppfattning\r\natt godstransportstödet är av stor betydelse för\r\nnäringslivet i Norrland. Vi ser emellertid på\r\ntransportstödet som en helhet som inte kan brytas\r\nsönder i delar på det sätt som här har skett. Vi anser\r\natt även stöden för persontransporter och\r\ndatakommunikation bör bibehållas, eftersom dessa\r\nhar stor betydelse av regionalpolitiska skäl. Att\r\ndatakommunikationsstödet har utnyttjats endast av\r\nett fåtal företag i kommunerna Kiruna, Gällivare\r\noch Pajala betyder inte att stödet är bortkastat,\r\nutan det har varit ett oerhört värdefullt stöd just för\r\ndessa kommuner. Alla arbetstillfällen uppe i\r\nNorrland är värdefulla. En arbetsplats i Norrlands\r\ninland med 20 à 30 personer kan vara precis lika\r\nvärdefull för den orten som Volvo är för Göteborg.\r\nDärför, herr talman, yrkar jag bifall till reservation\r\nnr 1 under mom. 2. I övrigt ställer jag mig bakom\r\nutskottets hemställan.</pre><pre>Anf. 147 OLLE ÖSTRAND (s):</pre><pre>Herr talman! Man kan utan överdrift säga att\r\ngodstransportstödet är ett av de viktigaste\r\nregionalpolitiska instrument som vi har i vårt land.\r\nPersonligen vill jag påstå efter alla de år som jag har\r\nsysslat med detta stöd att det är den viktigaste\r\nregionalpolitiska stödformen.</pre><pre>Godstransportstödet har verksamt bidragit till att\r\nutveckla företagsamheten och därmed\r\nsysselsättningen i de norra delarna av vårt land\r\ngenom att utjämna de konkurrensnackdelar som de\r\nlånga avstånden har inneburit. Stödet har också\r\ngjort Sverige rundare. Att stödet också har varit\r\nstabilt i sin konstruktion och fungerat utan\r\nändringar under längre tidsperioder har naturligtvis\r\nvarit viktigt för företagens långtidsplanering, men\r\ndet har också stimulerat till en ökad\r\nvidareförädling.</pre><pre>Av egen erfarenhet vet jag att många företags\r\nfortsatta existens står och faller med om man får\r\ntransportstöd eller inte. Därför måste det finnas\r\nmycket bärande skäl för att man skall förändra\r\nstödets konstruktion eller dess geografiska\r\nindelning. Det har tidigare vid några tillfällen gjorts\r\nförändringar eller försök till förändringar av\r\ngodstransportstödet. Detta har omedelbart lett till\r\nett ramaskri från företag som skulle ha drabbats, av\r\nskäl som jag tidigare har nämnt.</pre><pre>Det nuvarande godstransportstödet har nu under\r\nrätt många år fungerat på ett alldeles utmärkt sätt\r\noch varit allmänt accepterat av företagen inom\r\ntransportstödsområdet. Det har heller inte väckts\r\npraktiskt taget några motioner med förslag till\r\nförändringar. Detta understryker ytterligare att\r\nstödet har varit väl avvägt.</pre><pre>Förslaget i budgetpropositionen att transportstödet\r\nskall förändras och i huvudsak koncentraras till de\r\ninre delarna av Norrland har skapat en mycket stor\r\noro bland de företag som är berörda. Det visar de\r\nuppvaktningar som vi har haft i utskottet men också\r\nden mängd motioner som har väckts av ledamöter\r\nfrån samtliga partier, alltså inte enbart\r\ncenterpartiet, med krav på att godstransportstödet\r\nskall vara oförändrat.</pre><pre>Detta har vi då tagit till oss i utskottet, och ett enigt\r\nutskott föreslår därför att godstransportstödet även\r\ni fortsättningen skall vara oförändrat, vilket också\r\ninnebär ett avstyrkande av propositionens förslag\r\nom förändringar av godstransportstödet. Det är\r\nnaturligtvis min förhoppning att också en enig\r\nriksdag skall ställa sig bakom detta utskottets\r\nförslag. Därefter skulle man i många företag med\r\ntillsammans flera tusen anställda där man nu är\r\norolig kunna känna sig lugn.</pre><pre>Däremot tillstyrker utskottsmajoriteten förslaget i\r\npropositionen att persontransportstödet och stödet\r\ntill datakommunikation skall slopas. Det beror på\r\natt dessa stödformer har varit mycket dåligt\r\nefterfrågade.</pre><pre>Med detta, herr talman, yrkar jag bifall till\r\nutskottets hemställan och avslag på de två\r\nreservationer som har fogats till betänkandet.</pre><pre>Anf. 148 BENGT HURTIG (v):</pre><pre>Herr talman! Godstransportstödet har nu funnits i\r\n20 år, och dess huvudsyfte har varit att minska\r\nkostnaderna för långa transporter inom samt till\r\noch från stödområdet. Det är alltså svagheter i\r\ngeografiskt givna förutsättningar som man försökt\r\natt kompensera för att motverka regional obalans.</pre><pre>Nu förs i propositionen fram tankar om att detta\r\nstöd i vissa stycken är otidsenligt och därför bör\r\nomformas och minskas. I propositionen föreslås en\r\nminskning med 20 milj.kr. i löpande penningvärde,\r\nalltså betydligt mer i fasta priser. Genom stödet\r\nriskerar man att konservera en förlegad\r\nnäringslivsstruktur, heter det i propositionen.\r\nGenom inriktning på förädlade produkter, på\r\nunderlättande av transporter för personer och\r\ninriktning på datakommunikation främst i\r\nNorrbotten är det snarare så att stödet är en\r\nstimulans för nya företag. Vad stödområdet\r\nbehöver är just vidareförädling, ny teknik och\r\nbättre kommunikationer. Det är uppenbart att om\r\ntransportstödet försvinner eller försvagas, så\r\nkommer vidareförädlande och framgångsrika\r\nföretag att få ytterligare en signal om att de bör\r\nflytta till mer befolkningstäta områden. Det kan ju\r\ninte vara så att det är förlegat att t.ex. vidareförädla\r\nträråvara till hus och möbler, att ta fram avancerade\r\nplåtprodukter eller att driva en expansiv\r\nlivsmedelsindustri, som utnyttjar lokala\r\nförutsättningar.</pre><pre>Snarare än att dras ner totalt borde transportstödet\r\nförstärkas, åtminstone i glesbygden. Det är också\r\nvad vi föreslår i motion T259 utan att annat\r\ntransportstöd föreslås bli försämrat. Kommuner\r\nsom Torsby, Malung, Mora, Orsa, Älvdalen,\r\nLjusdal och Ånge skulle gynnas av detta.</pre><pre>Ett annat argument mot transportstödet som\r\npropositionen redovisar är tveksamhet om stödet\r\nkan accepteras vid ett svenskt närmande till EG.\r\nDet här sättet att uttrycka sig förekommer allt\r\noftare när det gäller regionalpolitiken. När man i\r\nfjol i stort sett halverade stödområdet, räknat i\r\nbefolkningstal, när det gällde andra\r\nregionalpolitiska insatser hänvisade man också till\r\nförhållandena inom EG. Samma argument dök upp\r\nnär det gällde sänkningen av nivån för\r\nlokaliseringsbidrag, avskaffande av statens\r\nmöjligheter att ge investeringsbidrag utanför\r\nstödområdet och tidsbegränsningen av de nedsatta\r\nsocialavgifterna.</pre><pre>Om det varit så att man inom EG varit missnöjd\r\nmed den typ av regionalpolitik som bedrivs i\r\nSverige, kunde man ha tagit upp diskussioner om\r\ndetta både i de nu pågående förhandlingarna och\r\ninom ramen för de frihandelsavtal som vi länge har\r\nhaft. Hittills har vi inte fått någon information om\r\natt så har skett. Jag tycker att man i stället kunde\r\nförsöka linjen att i det pågående EES-\r\nförhandlingarna säga att vi på grund av våra långa\r\navstånd och vår stora glesbygd vill ha vår\r\nregionalpolitik och vårt transportstöd kvar och\r\nkanske t.o.m. förstärka dem.</pre><pre>Det är ett litet framsteg att protesterna mot\r\nneddragningar av det hittills väl fungerande\r\ntransportstödet har givit det resultatet att utskottet\r\ninte förändrar reglerna. Oklarheter om hur de\r\nregionala utvecklingsbidragen skulle komma att\r\nfungera är också ett skäl till att inte förändra\r\nreglerna nu. Utvecklingsbidragen skulle i viss mån\r\nkunna ersätta transportstödet. Vi tycker att också\r\npersontransportstödet och stödet till\r\ndatakommunikation gott kunde ha fått vara kvar.\r\nDet hade gynnat kommuner såsom Gällivare,\r\nKiruna och Pajala. Anslaget borde också totalt ha\r\nkunnat räknas upp i stället för att som nu skäras\r\nned. Självfallet kan regeringen återkomma med\r\nförslag om mer medel om sådana behövs. Också ett\r\nstöd för dem som har stora transportkostnader i\r\nskärgårdsområden borde ha kunnat övervägas för\r\natt öka möjligheterna att behålla en levande\r\nskärgård när landförbindelser saknas.</pre><pre>Vi står givetvis bakom båda de reservationer som\r\nvi har medverkat i, men jag yrkar bifall endast till\r\nreservation nr 1.</pre><pre>Anf. 149 OLLE ÖSTRAND (s):</pre><pre>Herr talman! När det gäller persontransportstödet\r\nerinrar jag mig att vi när det infördes anslog 24\r\nmiljoner. I dag räcker det gladligen med ungefär 10\r\nmiljoner. När datastödet infördes anslog vi drygt 2\r\nmiljoner. Nu räcker det med 1 miljon. Jag tycker att\r\ndetta visar med all tydlighet att dessa två\r\nstödformer inte är efterfrågade. Man skall inte ha\r\nen stödform bara för stödformens egen skull. Då är\r\ndet bättre att satsa på godstransportstödet, som är\r\nett mycket verksamt regionalpolitiskt instrument,\r\nvilket jag också var inne på i mitt tidigare\r\nanförande.</pre><pre>Det har aldrig varit meningen att transportstödet\r\nskulle användas till skärgårdstrafiken.\r\nTransportstödet har kommit till för att utjämna de\r\nlånga avstånden inom de norra delarna av Sverige\r\noch kompensera företagen för deras ökade\r\nkostnader. Stödet till skärgårdstrafiken är en\r\nregional fråga, som vägtrafikhuvudmännen skall ha\r\nansvaret för.</pre><pre>Anf. 150 RUNE THORÉN (c):</pre><pre>Herr talman! Även om Olle Östrand konstaterar\r\natt anslagen inte har gått åt och inte har utnyttjats\r\nmer än till knappt hälften i båda fallen, betyder\r\npersontransportstödet och datastödet mycket för\r\nde enskilda företagarna. Det är ju inte så att det\r\ntidigare var bara två företagare som sökte de 24\r\nmiljonerna och nu bara en, utan det gäller ju flera\r\nolika företagare, och för dem har dessa stöd en\r\noerhörd betydelse.</pre><pre>Anf. 151 BENGT HURTIG (v):</pre><pre>Herr talman! Att man inte har utnyttjat hela\r\nanslaget visar att anslaget har varit väl tilltaget.\r\nMen de påtryckningar som vi har fått från en rad\r\nföretag visar att stödet är mycket angeläget för dem\r\nsom utnyttjar det. Man antyder såväl i betänkandet\r\nsom i propositionen att man skulle stödja förlegade\r\nindustrier. Det är ju precis tvärtom när det gäller\r\npersontransportstödet och datastödet. De är\r\nriktade mot en ny typ av företagsamhet, inte minst\r\ndataområdet. Jag tycker nog att propositionen och\r\nbetänkandet är något motsägelsefulla.</pre><pre>När det gäller skärgårdstrafiken är det fråga om en\r\nny princip. Men under hela transportstödets\r\nhistoria har man ändrat och förbättrat reglerna.\r\nDet kan inte vara någon svårighet att göra denna\r\njustering.</pre><pre>Anf. 152 HANS LINDFORSS (mp):</pre><pre>Herr talman! Föregående talare har i stort sett sagt\r\nvad jag tänkte säga. Att transportstödet på person-\r\noch datasidan inte har utnyttjats i den fulla\r\nutsträckning som var avsett kan faktiskt bero också\r\npå andra saker. Kanske har det varit för snålt\r\ntilltaget i det enskilda fallet, eller också kan\r\nutflyttningarna ha ökat så att det därigenom blivit\r\nen mindre efterfrågan. Kanske skall man helt\r\nenkelt ha stödet kvar men vara generösare med det\r\ni framtiden.</pre><pre>Anf. 153 OLLE ÖSTRAND (s):</pre><pre>Herr talman! Handelskammaren både i\r\nNorrbotten och i Västerbotten, en hel del företag\r\noch företrädare för de anställda i företagen har\r\nförklarat att de gott kan klara sig utan datastödet\r\noch persontransportstödet. Det viktiga är att de får\r\nbehålla godstransportstödet.</pre><pre>Anf. 154 BENGT HURTIG (v):</pre><pre>Herr talman! Det finns säkert olika bud om detta.\r\nReser man i Norrland får man både på SJ och på\r\nflyget en hel del kontakter, som understryker\r\nvikten av att persontransportstödet får vara kvar.\r\nDet gäller inte några stora pengar i\r\nregionalpolitiska sammanhang. En större\r\ngenerositet kunde man gott ha visat.</pre><pre>Anf. 155 HANS LINDFORSS (mp):</pre><pre>Herr talman! Visst finns det tack och lov företag i\r\nNorrland som klarar sig utan såväl transportstöd\r\nsom datastöd. Kanske de t.o.m. skulle klara sig\r\nutan godstransportstöd, om de varit tvingade. Men\r\ndetta betyder inte att det inte finns flera företag\r\nsom faktiskt behöver detta transportstöd för att\r\nkunna överleva i Norrland och dess glesbygd.</pre><pre>Överläggningen var härmed avslutad.</pre><pre>(Beslut skulle fattas den 11 april.)</pre><pre>15 § Riksfärdtjänst och handikappanpassning\r\nav kollektivtrafiken</pre><pre>Föredrogs</pre><pre>trafikutskottets betänkande</pre><pre>1990/91:TU22 Riksfärdtjänst och\r\nhandikappanpassning av kollektivtrafiken (prop.\r\n1990/91:100 delvis).</pre><pre>Anf. 156 BARBRO SANDBERG (fp):</pre><pre>Herr talman! Detta betänkande handlar alltså om\r\nriksfärdtjänst.</pre><pre>Är inte handikappade kommuninvånare? Varför\r\nskall handikappade behandlas på annat sätt än\r\növriga invånare när det gäller möjligheter att resa?\r\nDessa frågor ställer sig många handikappade.</pre><pre>Statsmakternas intentioner med riksfärdtjänst var\r\natt resorna skulle vidtas med reguljära\r\nfjärrtrafikmedel, sägs det i detta betänkande. Men\r\nvarför har inte sagda statsmakter sett till att det har\r\nblivit så?</pre><pre>I proposition 1978/79:99 angående riksfärdtjänst,\r\nför övrigt signerad av folkpartiregeringen, sägs\r\nbl.a.:</pre><pre>''Som ett aktuellt exempel på resultatet av det\r\nfortlöpande arbetet med handikappfrågor inom de\r\nstatliga verken kan nämnas, att de nya\r\npersonvagnar, som SJ beställt, i väsentliga delar\r\ntillgodoser kraven på handikappanpassning.\r\nDessutom har regeringen uppdragit åt SJ att ta fram\r\nbeslutsunderlag för en helt handikappanpassad\r\njärnvägsvagn.''</pre><pre>Detta sades alltså för över tio år sedan, men jag har\r\ndå inte sett någon handikappanpassad vagn på den\r\njärnvägslinje som jag varje vecka trafikerar, än\r\nmindre någon helt anpassad. Jag tycker att detta är\r\nskandalöst. Man kan undra: Om det hade varit\r\nnågon annan grupp i samhället med en starkare\r\nställning än de handikappade, hade regeringen då\r\nkunnat strunta i ett riksdagsbeslut?</pre><pre>I samband med de trafikpolitiska beslutet 1988\r\navsattes 50 milj.kr. för bidrag till investeringar för\r\natt öka handikappanpassningen i lokal och regional\r\nkollektivtrafik. En stor del av dessa pengar finns\r\nkvar. Transportrådet har inte kunnat stimulera\r\ntrafikhuvudmännen att satsa på t.ex.\r\nhandikappanpassade bussar -- för vi vet ju att det\r\nfinns sådana.</pre><pre>De handikappade begär inte att få åka färdtjänst --\r\ntvärtom. De önskar inget högre än att få vara precis\r\nsom ''vanliga människor'', om uttrycket tillåts. Det\r\nvill alltså helst åka med allmänna\r\nkommunikationsmedel. Det ger dem ökad frihet\r\noch blir på sikt billigare. Genom att göra bussar, tåg\r\noch tunnelbanor tillgängliga för rullstolar skulle\r\nmånga slippa anlita färdtjänst och samhället göra\r\nstora kostnadsbesparingar.</pre><pre>Herr talman! Om färdtjänst kan man tala länge. Jag\r\nskall emellertid avstå från det. Folkpartiet\r\nliberalerna anser att färdtjänst är de handikappades\r\nkollektivtrafik. Vi föreslår därför att regeringen ges\r\ni uppdrag att komma med förslag till hur ett samlat\r\nhuvudmannaskap för färdtjänst och övrig\r\nkollektivtrafik skall kunna genomföras. Det\r\nuppdraget inbegriper även kostnadsansvaret.\r\nFolkpartiet har endast en reservation i detta\r\nbetänkande. Den behandlar just frågan om\r\nhuvudmannaskapet. Vi stöder givetvis denna\r\nreservation, men jag avstår från att yrka bifall till\r\ndensamma.</pre><pre>Anf. 157 RUNE THORÉN (c):</pre><pre>Herr talman! Det här är en viktig fråga. Det\r\nframgår också av de motioner som har väckts och\r\nav propositionen. Jag är dock glad över att kunna\r\nkonstatera att vi har varit eniga i utskottet om\r\nvilken form av anslag det skall vara fråga om i detta\r\nfall. Att det betecknas som ett förslagsanslag ger de\r\nhandikappade en större trygghet. Däremot har vi\r\nfrån centerns sida inte fått gehör för vårt krav på ett\r\nstörre anslag. Det framför vi i reservation nr 3.</pre><pre>Barbro Sandberg talade om att det inte blev så bra\r\nsom man hade tänkt både 1978 och 1979 och att det\r\nsedan inte har genomförts på det sätt som var tänkt.\r\nDetta har vi framfört i reservation nr 5. I denna\r\nreservation står det att vi vill ha en översyn av\r\nlagstiftningen om handikappanpassad\r\nkollektivtrafik. Denna översyn bör syfta till att få\r\nfram regler som förbättrar och påskyndar\r\nhandikappanpassningen.</pre><pre>Vi i centern står naturligtvis bakom samtliga våra\r\nreservationer i betänkandet, men jag ber att få yrka\r\nbifall till reservation nr 5.</pre><pre>Anf. 158 VIOLA CLAESSON (v):</pre><pre>Herr talman! Det är verkligen en viktig fråga som\r\nvi nu diskuterar, även om det inte märks när det\r\ngäller närvaron här i kammaren. I år liksom varje\r\når har det väckts ett antal motioner om dessa frågor.\r\nAnledningen till att motionerna väcks varje år är att\r\ndet område som handlar om riksfärdtjänst och\r\nhandikappanpassning av kollektivtrafiken\r\nverkligen inte fungerar som det skall göra.</pre><pre>Jag anser att både regeringens proposition i detta\r\nsammanhang och trafikutskottets betänkande som\r\nhandlar om riksfärdtjänsten har flera mycket\r\ncyniska inslag. Det finns ingenting av den\r\nödmjukhet inför denna typ av frågor som borde\r\nfinnas. Kommunikationsministern gör, precis som\r\ntrafikutskottets majoritet, t.ex. ett stort nummer av\r\natt man är förvånad över att så många utnyttjar\r\nriksfärdtjänsten, dvs. att så många svårt\r\nhandikappade har detta behov.</pre><pre>Låt oss se litet grand på siffrorna. När\r\nriksfärdtjänsten infördes 1980 räknade man med att\r\ndet så småningom skulle finnas ett behov som\r\nmotsvarade ungefär 20 000 resor. 1990/91 handlar\r\ndet om 24 000 resor. Är det så märkligt att antalet\r\nresor under en tioårsperiod har ökat till 24 000 i\r\nstället för 20 000? Det är ju löjligt att göra ett så\r\nstort nummer av detta. Dessutom beror detta på att\r\nden övriga kollektivtrafiken verkligen inte\r\nmotsvarar de behov som finns av\r\nhandikappanpassning, vilket även Barbro\r\nSandberg tog upp i talarstolen. Där finns de stora\r\nbrister som i så fall har lett till att så pass många\r\nanvänder riksfärdtjänsten.</pre><pre>Enligt de handikapporganisationer som besökte oss\r\ni trafikutskottet innan vi behandlade\r\nriksfärdtjänsten och handikappfrågorna motsvarar\r\nantalet resor, trots att det har ökat, i genomsnitt\r\nbara två resor per person och år. Är det mycket?\r\nDet är tvärtom förvånansvärt litet.</pre><pre>Dessa resonemang och denna sifferexercis från\r\nkommunikationsdepartementets och regeringens\r\nsida leder sedan fram till att man måste göra något\r\nåt detta, eftersom de handikappades resor är\r\nalldeles för dyra. Därför skall riksfärdtjänsten\r\nläggas över på kommunerna, därför att de skall\r\nhålla igen och därför att de har så litet pengar.\r\nVilken cynism!</pre><pre>Sedan vill man också att det skall ske en hårdare\r\ngranskning av behovet, som om det finns svårt\r\nhandikappade som missbrukar denna möjlighet.\r\nVem skulle vilja byta med en svårt handikappad\r\nperson för att han eller hon får förmånen att\r\nanvända riksfärdtjänst ibland? Finns det någon\r\nenda som ställer sig upp och säger att han eller hon\r\nskulle vilja göra det?</pre><pre>Om man skall införa en speciell granskning som\r\ngäller handikappades behov av resor, skall vi då\r\ngenomföra en enkätundersökning över hela landet\r\nför att se vilket resebehov vi alla har och hur mycket\r\nvi reser och om vi får resa så pass mycket som vi\r\nbehöver? Nej, naturligtvis kommer det inte på\r\nfråga.</pre><pre>Herr talman! Därför handlar det här inte om\r\nnågonting annat än diskriminering vid\r\nbehandlingen av de handikappade. Så illa ställt är\r\ndet faktiskt.</pre><pre>Skälet till att fler reser och också reser oftare än\r\nman beräknade för mer än tio år sedan är att man\r\nhelt enkelt underskattade resebehovet.\r\nRiksfärdtjänsten har visat att det var fler människor\r\nsom tidigare hindrades att resa på grund av att\r\nfärdmedlen var så dåligt anpassade till de\r\nhandikappade. Dessutom har naturligtvis\r\nkostnaderna stigit. Och kostnaderna har stigit bl.a.\r\ndärför att det har skett en avreglering på\r\ntaxiområdet. Skall de handikappade få bära hela\r\ndenna börda, eller skall kommunerna tvingas bära\r\nbördan av de beslut som riksdagen har fattat och\r\nsom har fått sådana märkliga konsekvenser?</pre><pre>När riksfärdtjänsten, för många som är\r\ndiskriminerade av den kollektiva trafiken är det\r\nenda sättet att förflytta sig mellan kommuner blir\r\ndet som det är nu. Alla intentioner och löften som\r\nhar funnits om att handikappanpassa den övriga\r\nkollektivtrafiken har nämligen inte infriats. Jag har\r\ngjort precis samma erfarenheter som Barbro\r\nSandberg. På många av de bussar och tåg som man\r\nreser med ser man inte denna\r\nhandikappanpassning.</pre><pre>Herr talman! Jag och övriga i vänsterpartiet ställer\r\noss bakom alla våra motioner och reservationer i\r\nbetänkandet, men jag yrkar bifall till\r\nreservationerna nr 2 och nr 4 som handlar om\r\nriksfärdtjänsten och att mer pengar måste anslås till\r\nden om den skall bli bättre.</pre><pre></pre><pre>Anf. 159 HANS LINDFORSS (mp):</pre><pre>Herr talman! För ett par år sedan stod jag i denna\r\ntalarstol. Då som nu var jag ersättare för min\r\npartikamrat Roy Ottosson. Den gången vågade jag\r\nframföra åsikten att transportrådet borde\r\navvecklas. Då påstods jag vara ute och tala mot\r\nbättre vetande. Jag vill inte påstå att jag sedan den\r\ndagen har varit helt knäckt. I så fall hade jag väl\r\naldrig vågat mig tillbaka till detta hus. Men visst\r\nkänns det uppfriskande att efter två år få komma\r\ntillbaka och stå här i talarstolen och kunna\r\nkonstatera att regeringen numera är av samma\r\nuppfattning som vi i miljöpartiet då var. Detta gör\r\natt jag nu vågar framföra några ytterligare\r\nsynpunkter, denna gång i en kanske ännu viktigare\r\nfråga, nämligen de handikappades villkor.</pre><pre>När det gäller riksfärdtjänst och\r\nhandikappanpassning av kollektivtrafiken sägs det i\r\ntrafikutskottets betänkande att riksfärdtjänsten bör\r\nläggas över på kommunerna därför att det råder ett\r\nsystemfel i så måtto att den som beviljar en utgift i\r\ndag inte själv behöver ta ansvar för utgiften.\r\nResorna med riksfärdtjänst har ökat både när det\r\ngäller antal och kostnader och tydligen framför allt\r\nnär det gäller taxis transporter. Det saknas\r\nsamordning, och avstånden är inte tillräckligt långa\r\nför att motivera taxiresorna, sägs det.</pre><pre>Herr talman! Principiellt håller jag med om att den\r\nsom beviljar en utgift också skall ha det\r\nekonomiska ansvaret för den utgiften. Men det\r\nfinns i dag systemfel på en lång rad områden, t.ex.\r\ninom sjukvården och tandvården där läkare,\r\ntandläkare och sjukvårdshuvudmän svarar för vård\r\noch riksförsäkringsverket och försäkringskassorna\r\nstår för ekonomisk ersättning. Det innebär också\r\nett systemfel. Jag tycker att sådana skall korrigeras.</pre><pre>Innan jag närmare går in på denna problematik vill\r\njag göra ett förtydligande när det gäller min\r\nvärldsbild. Den är nämligen mycket präglad av,\r\nsom det sägs i väderleksrapporterna, Norrlands\r\nkustland, inland och fjälltrakter, även om det inte\r\nhörs på dialekten.</pre><pre>När man talar om ett ökande antal taxiresor med\r\nfärdtjänst över länsgränserna -- alltså\r\nriksfärdtjänst -- måste man ha i minnet att bilen är\r\nnästan det enda transportmedel som finns kvar att\r\ntillgå där uppe. Tåg har vi snart sett bara på vykort.\r\nOm de sedan är handikappanpassade eller inte är\r\nsvårt att säga. Vissa bussturer går, men inte ofta,\r\nmen de förekommer. Och långtifrån alla bussar är\r\nhandikappanpassade.</pre><pre>Jag har tagit upp detta i åtminstone en kommun,\r\nnämligen min hemortskommun. Man talar där inte\r\nom busslinjer som något annat än olönsam\r\nverksamhet, och det gäller för alla vare sig man är\r\nhandikappad eller inte, och vägarna blir sämre och\r\nsämre.</pre><pre>Herr talman! Med denna lilla skiss av verkligheten\r\ndär uppe vill jag förklara varför miljöpartiet, som\r\ntalar om decentralisering av samhället, trots allt ser\r\ndet som berättigat med en riksfärdtjänst där en\r\ncentral myndighet håller i pengarna. Vi anser att\r\ndet är mycket viktigt att det blir rättvisa på detta\r\nområde åtminstone fram till dess att\r\nlänsfärdtjänsten har byggts ut och börjat fungera\r\noch till dess vi har kunnat ordna med\r\nkollektivtransporter och en infrastruktur också\r\nutanför storstadsområdena. Inför valet mellan\r\ndecentraliserad verksamhet och centraliserad\r\nverksamhet väljer vi därför att ställa oss på de\r\nhandikappades sida. Det skall inte vara beroende\r\nav vilken bostadsort eller vilken kommun man\r\nhamnar i, man skall ha möjlighet att upprätthålla\r\nkontakt med yttervärlden.</pre><pre>Vi tycker också, precis som föregående talare, att\r\ndet är bra att medelsanvisningen har gjorts om till\r\nett förslagsanslag i stället för ett reservationsanslag.\r\nTrots det tycker vi att man bör lägga till litet pengar.\r\nDet är fråga om 106,5 milj.kr. Vi höjer alltså budet\r\nmed 10 milj.kr.</pre><pre>Men det allra viktigaste, det grundläggande, är att\r\nman gör en översyn av lagstiftningen om\r\nhandikappanpassad kollektivtrafik, så att\r\nhandikappanpassningen påskyndas och\r\nförverkligas. Innan dess ser jag det som oerhört\r\nsvårt att kunna åtgärda något på det här området.</pre><pre>Herr talman! Med detta yrkar jag bifall till\r\nreservationerna 2, 3 och 5. I övrigt stöder jag\r\nutskottets hemställan.</pre><pre>Anf. 160 JARL LANDER (s):</pre><pre>Herr talman! Riksfärdtjänst och\r\nhandikappanpassning av kollektivtrafiken är frågor\r\nsom återkommer årligen i kammaren. Man skulle\r\nkunna säga att mycket av det som nu sägs har sagts\r\ntidigare. Men, som Rune Thorén och flera andra\r\nsade förrut, detta är så viktiga frågor att de kanske\r\ntål att upprepas även i dag.</pre><pre>I det betänkande vi har att debattera nu,\r\ntrafikutskottets betänkande nr 22, behandlar vi\r\nförutom anslagsposten också regeringsförslaget att\r\nriksfärdtjänsten skall kommunaliseras samt att\r\nanslaget som sådant bör betecknas som ett\r\nreservationsanslag. I och med att vi nu har fattat\r\nbeslut om att transportrådet skall avvecklas vid\r\nårsskiftet behandlar betänkandet också frågan om\r\nvem som skall överta ansvaret för\r\nkollektivtrafikens handikappanpassning. Jag skall\r\nnågot försöka kommentera detta och förklara\r\nvarför vi i utskottsmajoriteten anser att kammaren\r\nskall anta föreliggande förslag.</pre><pre>Sedan riksfärdtjänsten tillskapades 1980 har\r\nutvecklingen gått åt helt motsatt håll mot vad man\r\nantog när denna möjlighet att resa öppnades för de\r\nsvårt handikappade. Då antogs det att de flesta\r\nresorna skulle företas med de reguljära\r\ntrafikmedlen och att ungefär 10 % av resorna skulle\r\nföretas med taxi eller specialfordon. Som vi vet har\r\ndet blivit tvärtom. Ungefär 80 % av allt\r\nriksfärdtjänstresande sker med taxi eller\r\nspecialfordon. Detta sätt att resa har alltså\r\ninneburit en kraftig kostnadsökning i förhållande\r\ntill vad som antogs när systemet infördes. Det är\r\nden fördyringen som regeringen nu lägger förslag\r\nom att vi skall bromsa.</pre><pre>Utskottsmajoriteten instämmer i regeringens\r\nsynpunkter på att en kommunalisering av\r\nriksfärdtjänsten skapar förutsättningar för att\r\neffektivisera resandet och göra det mindre\r\nkostnadskrävande. Inrättandet av moderna och\r\nsamordnande beställningscentraler för alla typer av\r\nsamhällsbetalda resor skall kunna ge sådana\r\nrationaliseringseffekter att överförandet av\r\nansvaret för riksfärdtjänsten till kommunerna inte\r\nskall behöva innebära kostnadsökningar för dem.\r\nMen, säger vi i utskottsmajoriteten, eftersom\r\növerläggningar med Kommunförbundet nu skall\r\nstarta om hur detta skall fungera organisatoriskt\r\noch någon lösning ännu inte har kommit till stånd\r\nkan vi inte biträda regeringens förslag om att\r\nanslaget för riksfärdtjänsten skall vara ett\r\nreservationsanslag. Av den anledningen anser\r\nutskottsmajoriteten att anslagsnivån på 96,5\r\nmilj.kr. för nästa budgetår kan vara oförändrad,\r\ndock skall beloppet anslås som förslagsanslag.</pre><pre>Nu är det inte bara effektiviseringen av\r\nresandehanteringen som skall ge dessa ekonomiska\r\neffekter i positiv riktning för hela samhället. Den\r\nstörsta effekten får vi naturligtvis om de svårt\r\nhandikappade får möjlighet att åka med den\r\nreguljära kollektivtrafiken, med buss, tåg, flyg och\r\nbåt, som vi andra. Därför är det nödvändigt att\r\nsamhället har möjlighet att styra utvecklingen av\r\nhandikappanpassningen av kollektivtrafiken.\r\nHittills har detta gjorts av transportrådet. Men som\r\njag sade förut och som vi har hört även av Hans\r\nLindforss har transportrådet lagts ned. Jag vill bara\r\ntill Hans Lindforss passa på att säga att det inte är\r\npå samma bevekelsegrund som ni hade som vi anser\r\natt transportrådet kan avvecklas. Men\r\navvecklingen av transportrådet har vi fattat beslut\r\nom, och därför föreslår regeringen och\r\nutskottsmajoriteten i detta betänkande att\r\ntrafikverken själva skall ta ansvar. Likaså skall det\r\nbli verken och de olika trafikföretagen som skall\r\nsvara för kostnaderna för handikappanpassningen.\r\nMen vi lägger också till att det är viktigt att de\r\nhandikappades erfarenheter bättre tas till vara i det\r\nfortsatta arbetet. Den här uppfattningen har\r\nutskottsmajoriteten, och vi förutsätter att detta\r\nkommer att påskynda anpassningen av\r\ntrafikmedlen, så att de handikappade får större\r\nmöjligheter att anlita de reguljära trafikslagen vid\r\nsitt resande. Det påtalas i en motion att\r\nhandikappanpassningen av kollektivtrafiken i\r\nSverige skulle vara ett stort misslyckande. Barbro\r\nSandberg säger i talarstolen, och Viola Claesson\r\nhåller med, att hon inte ser att det har hänt\r\nnågonting ute i samhället vad gäller anpassning av\r\nde kollektiva trafikmedlen. De kanske också menar\r\natt vi i Sverige skulle ha halkat efter övriga länder i\r\ndet här avseendet. Till detta yrkar i princip centern,\r\nvänsterpartiet och miljöpartiet bifall genom sin\r\nreservation nr 5.</pre><pre>Mot detta kan jag bara säga att det inte verkar som\r\nom motionärerna har åkt med de kollektiva\r\nfärdmedlen på ett tag. Det verkar inte som om\r\nmotionärerna har tagit del de rapporter som t.ex.\r\nCEMT tagit fram, där Sverige framhålls som ett\r\nmönsterland vad gäller handikappanpassningen av\r\nkollektivtrafiken. De ledamöter som har skrivit de\r\nhär motionerna kanske heller inte har tagit del av\r\ntransportrådets rapport 1990:3, som heter\r\nHandikappanpassning av kollektivtrafiken. En\r\nutvärdering av tio års anpassningsarbete redovisas\r\noch förslag till inriktning under 1990-talet läggs\r\nfram.</pre><pre>Herr talman! För att inte uppta kammarens tid med\r\nupprepningar om hur utvecklingen har varit, vill jag\r\nbara hänvisa till det som står i betänkandet längst\r\nned på s. 9 och överst på s. 10. Då tror jag att\r\nkammarens ärade ledamöter instämmer i att\r\nutvecklingen inte har stått stilla när det gäller att\r\nhandikappanpassa kollektivtrafiken här i landet.\r\nMen naturligtvis är ingenting så bra gjort att det\r\ninte kan göras bättre. Därför är det viktigt att\r\nanpassningsarbetet nu fortsätter. Det kan det göra\r\nockså, för tvingande regler för detta finns redan\r\ngenom de föreskrifter som transportrådet har\r\nutfärdat.</pre><pre>Med detta, herr talman, yrkar jag bifall till\r\nutskottets hemställan i dess helhet och avslag på\r\nsamtliga reservationer.</pre><pre>Anf. 161 VIOLA CLAESSON (v) replik:</pre><pre>Herr talman! Tänk vad allt kan låta präktigt när en\r\nsocialdemokratisk företrädare för majoriteten i\r\ntrafikutskottet tar till orda!</pre><pre>Jo, Jarl Lander, vi har talat om att\r\nhandikappanpassningen av kollektivtrafiken\r\nfaktiskt är ett stort misslyckande. Det innebär inte\r\natt utvecklingen har stått still. Det måste ha hänt\r\nnågonting sedan 1980, när riksfärdtjänsten infördes\r\npå försök och efter det att lagen om anpassning av\r\nkollektivtrafiken kom till. Det vore fruktansvärt\r\nmärkligt annars.</pre><pre>Sedan används återigen det exempel som användes\r\npå trafikutskottets sammanträde, att CEMT,\r\ntransportministerkonferensen, har berömt Sverige.\r\nMen snälla nån, det beror på att anpassningen i de\r\nflesta andra länder har stått så gott som still. Det\r\när därför som Sverige ändå framstår som det bästa\r\nlandet. Det innebär inte alls att man har lyckats\r\nmed de intentioner som fanns från början, när\r\nlagen kom till.</pre><pre>Varför har utvecklingen gått åt rakt motsatt håll,\r\nJarl Lander? Jarl Lander anförde i talarstolen att\r\nutvecklingen gått åt rakt motsatt håll mot vad man\r\nhade tänkt sig. Jag reser mycket och jag har haft\r\nsamma erfarenheter som många andra att\r\nhandikappanpassningen på många håll inte\r\nexisterat över huvud taget, att det t.o.m. finns\r\nställen som inte har någon kollektivtrafik. Då\r\nåterstår bara en sak att välja på. Framför allt har\r\nvänsterpartiet samarbetat med de handikappade\r\noch de handikappades organisationer under alla de\r\når vi har skrivit motioner. Vi utgår från de\r\nerfarenheter som de handikappade själva har.</pre><pre>Är det inte så, Jarl Lander, att det finns\r\nsocialdemokratiska motioner därför att det faktiskt\r\nfinns de som känner ett djupare engagemang i detta\r\navseende än vad socialdemokraterna här i\r\nkammaren i allmänhet gör och därför att dessa har\r\ntagit upp de krav som de handikappade själva\r\nställer? Det är ju så det ligger till.</pre><pre>Vi i vänsterpartiet förutsåg redan 1979, då förslaget\r\nom lagen om en anpassning av den kollektiva\r\ntrafiken kom, att det fanns för litet av verksamma\r\nstyrmedel. Det är just verksamma styrmedel som\r\nbehövs. Vi tycker att t.ex. regeringen borde ha mer\r\nav prestige bakom kraven -- detta för att lagen\r\nverkligen skall tillämpas på rätt sätt. Då skulle vi\r\nslippa diskutera varför det blir 24 000 resor i stället\r\nför de 20 000 resor som man väntat sig.</pre><pre>Anf. 162 BARBRO SANDBERG (fp)\r\nreplik:</pre><pre>Herr talman! Jag undrar vilken verklighet Jarl\r\nLander lever i. Varje vecka åker jag mellan\r\nEnköping och Stockholm. Från Enköping är det\r\ndefinitivt omöjligt för den som sitter i rullstol att\r\nåka tåg. Jag har själv en son som är rullstolsbunden.\r\nJag måste faktiskt åka hem och hämta honom varje\r\ngång jag skall åka hit med bil för att han skall kunna\r\nkomma till Stockholm. Jag vet således hur\r\nverkligheten ser ut på den fronten.</pre><pre>Sedan säger Jarl Lander helt riktigt att mycket har\r\nsagts här under årens lopp. Men det beror på att det\r\nhela går så förtvivlat långsamt. Att tala om att\r\nSverige skulle vara ett föregångsland när det gäller\r\nhandikappanpassning av kollektivtrafiken tror jag\r\när att litet väl grovt försköna verkligheten.</pre><pre>Jarl Lander säger också att vi måste bromsa\r\nutvecklingen vad gäller fördyringen. Men att den\r\nhär verksamheten har blivit dyrare tycker jag också\r\nskall uppfattas som någonting positivt. Det innebär\r\nju att livsvillkoren för de handikappade har\r\nförbättrats. De handikappade har fått större\r\nmöjligheter att delta i samhällslivet. Det kan man\r\nnu göra på ett annat sätt än som tidigare var\r\nmöjligt. Många gånger handlar det om\r\nhandikappade som inte har några ben att gå med.\r\nDärför måste de utnyttja den här möjligheten.\r\nNaturligtvis blir det då dyrare. Men att\r\nkommunalisera det hela för att lasta över\r\nkostnaderna på kommunerna tycker jag inte är\r\nnågot som man kan berömma sig av vad gäller att\r\nåstadkomma en effektivisering.</pre><pre>Och hur många åker samtidigt från Enköping till\r\nMalmö t.ex.? Man måste ju vänta tills det går ett\r\ntåg. Även rullstolsbundna kan åka med tåget. Men\r\ndet förutsätter att tåget är handikappanpassat. Det\r\nhandlar alltså om att man tror att det går\r\neffektivisera genom att låta de handikappade vänta\r\ntills någon annan skall åka samma väg. Flera skall\r\nalltså åka samtidigt.</pre><pre>Vidare talas det om behovet av en översyn av lagen\r\nom handikappanpassad kollektivtrafik. Men jag\r\ntror att det vore att fördröja det hela. Regeringen\r\nskulle nämligen få ytterligare en anledning att\r\nfördröja den handikappanpassning som man i dag\r\nfaktiskt är skyldig att göra enligt lagen. Här gäller\r\ndet verkligen att ta till vara de handikappades\r\nkunskaper och erfarenheter.</pre><pre>Det finns länder som ligger långt framme när det\r\ngäller handikappanpassning. I USA t.ex. måste på\r\nvissa bussturer en sådan buss användas som man\r\nkan ta sig ombord på med en rullstol.</pre><pre>Anf. 163 RUNE THOR EN (c) replik:</pre><pre>Herr talman! Jag trodde nog att företrädaren för\r\nsocialdemokraterna skulle yrka bifall till\r\nreservation nr 5. Jarl Lander sade ju ungefär så här:\r\nDet är viktigt att samhället styr utvecklingen och\r\npåskyndar denna. Det är precis vad reservation nr\r\n5 handlar om. Vi reservanter säger ju där att vi vill\r\nha bättre regler -- detta för att kunna åstadkomma\r\nen förbättring, för att kunna påskynda\r\nhandikappanpassningen.</pre><pre>Jag tycker att det finns en likhet mellan å ena sidan\r\nutskottsmajoritetens och Jarl Landers\r\nargumentation här och å andra sidan behandlingen\r\nav föregående ärende. Man tycks alltså mena att\r\nefterfrågan inte är så stor om det är rätt många\r\nmänniskor som har fått det bättre. Man bortser då\r\nfrån att det finns ett mindre antal människor som\r\nfår fortsätta att ha det dåligt. Men det är ju just för\r\nde människorna, herr talman, som situationen är\r\noerhört bekymmersam. Det är just därför som vi i\r\ncentern tycker att en översyn bör göras. Vidare\r\nbehövs det strängare regler. Det gäller ju att se till\r\natt det blir en förbättring på detta område. Det är\r\nvad jag tidigare har hemställt om, och i det\r\navseendet har jag även yrkat bifall till framlagda\r\nförslag.</pre><pre>Det är lite symtomatiskt för socialdemokraterna att\r\ninte så gärna bry sig om minoriteter.\r\nSocialdemokraterna bryr sig inte om dessa på\r\nsamma sätt som de bryr sig om andra.</pre><pre>Anf. 164 HANS LINDFORSS (mp) replik:</pre><pre>Herr talman! Jarl Lander sade att\r\nhandikappanpassningen fortsätter i samma lunk\r\nsom tidigare. Men det är just det som vi har\r\nreserverat oss emot. Vi vill att\r\nhandikappanpassningen skall påskyndas.</pre><pre>Jarl Lander säger att transportrådet har\r\navvecklats -- men inte på grund av de motiv som jag\r\nanförde för två år sedan. Jag tycker i alla fall att det\r\när bra att transportrådet har avvecklats. Om jag om\r\ntvå år får höra att kollektivtrafiken har\r\nhandikappanpassats till fullo över hela vårt land,\r\nkommer jag att bli mycket glad över det. Jag\r\nkommer då inte att fråga om de bakomliggande\r\nmotiven. Det väsentliga är inte om de\r\nbakomliggande motiven är de motiv som jag har\r\nframfört eller om det är några andra.</pre><pre>Anf. 165 JARL LANDER (s) replik:</pre><pre>Herr talman! Inledningsvis vill jag helt kort ge ett\r\nsvar till Rune Thorén. Han säger att vi\r\nsocialdemokrater inte bryr oss om minoriteter. Då\r\nvill jag göra följande påpekande. Historien visar väl\r\natt om det är något parti i vårt land som har brytt\r\nsig om de små i samhället, så är det nog det\r\nsocialdemokratiska partiet.</pre><pre>Vidare vill jag säga att vi månar om de\r\nhandikappade och deras möjligheter att resa. Det\r\när bra, Barbro Sandberg, att fler kan utnyttja\r\nriksfärdtjänsten. Men det är inte bra att 25 % av\r\nresandet sker inom sjukvårdsområdena, inom\r\nlänet, där det ju finns goda förutsättningar att få en\r\neffektivisering. Det är vad vi säger i betänkandet.</pre><pre>Det sägs här också att det finns många områden där\r\nkollektivtrafiken inte kan handikappanpassas. Jag\r\nhåller med om det. Själv kommer jag från ett\r\nsådant område. Man kan inte begära att t.ex. varje\r\nbuss eller varje vagn i ett tågsätt skall vara anpassad\r\nför handikappade. Men det finns ju andra\r\nalternativ. Det är ju t.ex. möjligt att ta taxi. Det är\r\nsåledes inte stopp på något sätt. Där efterfrågan\r\noch resandefrekvenser är stora är också de svårt\r\nhandikappades möjligheter att utnyttja\r\nkollektivtrafiken ganska goda.</pre><pre>Så en liten kommentar till Viola Claesson, som\r\npåpekar att riksfärdtjänsten omfattar enbart två\r\nresor per handikappad och år. Hon tycker att det är\r\nväldigt litet. Men vi säger ju, Viola Claesson, att\r\ndet här skall jämställas med den vanlige svenskens\r\nmöjligheter att resa. Om varje svensk gör två längre\r\nresor varje år, och det är ju sådana resor som\r\nriksfärdtjänsten skall gälla för, är det mycket med\r\ntvå resor per handikappad och år i riksfärdtjänsten.</pre><pre>Anf. 166 RUNE THORÉN (c) replik:</pre><pre>Herr talman! Jag har inte sagt att ni\r\nsocialdemokrater inte bryr er om de handikappade.\r\nJag hoppas att Jarl Lander inte heller uppfattade\r\nvad jag sade på det sättet. Mitt resonemang gällde\r\njust behandlingen av minoriteter. Jag tycker att det\r\nfinns ett visst fog för mina påståenden i det\r\nsammanhanget, inte minst när det gäller\r\ntrafikdebatterna. Inlandsbanan t.ex. kan ju\r\nbetraktas som en minoritet i fråga om\r\nkollektivtrafiken i vårt land. Med köp av olönsam\r\ntrafik på sina håll förhåller det sig på samma sätt.\r\nI alla sådana sammanhang har socialdemokraterna\r\nvisat en njugghet och ett ointresse. I denna fråga,\r\nliksom i föregående fråga, tycker jag att det inte\r\nverkar finnas särskilt stort intresse om det inte är\r\nfråga om tillräckligt många människor. Man kan\r\nhänvisa till någonting annat och säga att det kostar\r\nför mycket pengar. Men jag menar att det för de\r\nenskilda människor som drabbas kan kännas\r\nganska hårt. Därför är det viktigt att försöka finna\r\nbra lösningar även för dessa människor. Det är av\r\nden anledningen som vi vill ha en översyn av lagen\r\ni dess helhet.</pre><pre>Anf. 167 BARBRO SANDBERG (fp)\r\nreplik:</pre><pre>Herr talman! Jarl Lander säger att man får åka taxi\r\ndär det inte går att handikappanpassa\r\nkollektivtrafiken. Ja, men det är just därför det här\r\nblir så fruktansvärt dyrt. Man ser alltså inte till att\r\ndet finns bussar och tåg som är anpassade för\r\nrullstolsbundna.</pre><pre>Självfallet behöver inte alla vagnar i ett tåg vara\r\nhandikappanpassade. Men med tanke på att den\r\naktuella lagen har varit i kraft i tio--tolv år är det\r\nkanske ett rimligt krav att det skall finnas\r\nåtminstone en vagn i varje tåg som är anpassad för\r\nrullstolsbundna.</pre><pre>Jarl Lander säger att sjukresorna gör att det blir så\r\ndyrt med färdtjänsten. Men sjukresor för\r\nhandikappade skall ju betalas via\r\nförsäkringskassan, precis som alla andras sjukresor.\r\nEgentligen är det inte färdtjänsten som skall\r\ndrabbas när det gäller de kostnaderna.</pre><pre>När frågor som rör handikappade skall diskuteras\r\nfår man egentligen aldrig något mothugg. Alla är\r\nmycket välvilligt inställda till de handikappade.\r\nMen när det väl kommer till handling har man alltid\r\nen ursäkt när man skall förklara varför det ena eller\r\ndet andra inte har blivit gjort. Jag tycker att de tio--\r\ntolv år som den aktuella lagen har varit i kraft är en\r\nalltför lång tid med tanke på att inget resultat har\r\nnåtts.</pre><pre>Anf. 168 VIOLA CLAESSON (v) replik:</pre><pre>Herr talman! Bara ytterligare en liten kommentar\r\ntill Jarl Lander. Om två resor i genomsnitt per\r\nperson och år anses vara mycket, förstår jag inte\r\nvilka grupper i samhället som Jarl Lander jämför\r\nmed. Jag anser att det är en medveten eller\r\nomedveten diskriminering som ligger bakom ett\r\nsådant uttalande. Totalt sett handlar det alltså om\r\n24 000 resor i stället för de 20 000 resor som\r\nberäknades ett tiotal år sedan. Är det en\r\nmärkvärdig ökning i förhållande till vad man\r\nräknade med när man trodde att\r\nhandikappanpassningen skulle se mycket bättre ut\r\nän den i praktiken gör i dag? Dessa siffror tycker\r\njag att Jarl Lander skall ta ställning till.</pre><pre></pre><pre>Anf. 169 JARL LANDER (s) replik:</pre><pre>Herr talman! Jo, Viola Claesson, jag tycker att det\r\när mycket om man räknar med två resor per svensk\r\noch år, ca 8 miljoner svenskar och 16 miljoner resor.\r\nOm man överför detta till de handikappades\r\nsituation, då låter naturligtvis inte de 24 000\r\nresorna som att det skulle vara mycket. Det håller\r\njag med om. Men för den skull behöver inte dessa\r\n24 000 resor kosta hur mycket som helst. Det är här\r\nsom problemen har kommit in --\r\nkostnadsutvecklingen har varit så enorm i\r\nförhållande till vad som antogs från början.</pre><pre>Samtidigt kan jag säga till Barbro Sandberg att\r\n25 % av resorna inom riksfärdtjänsten faktiskt\r\nskulle egentligen kunna vara sjukresor som någon\r\nannan skulle ha betalat. Det här anser vi kan\r\neffektiviseras och kan få en bättre ordning, om\r\nbeslutsfattandet och ansvarsfrågan decentraliseras\r\nut till kommunerna.</pre><pre>Överläggningen var härmed avslutad.</pre><pre>(Beslut skulle fattas den 11 april.)</pre><pre>16 § Anslag till Trafiksäkerhet m.m.</pre><pre>Föredrogs</pre><pre>trafikutskottets betänkande</pre><pre>1990/91:TU23 Anslag till Trafiksäkerhet m.m.\r\n(prop. 1990/91:100 delvis).</pre><pre>Anf. 170 STEN ANDERSSON i Malmö (m):</pre><pre>Herr talman! För att spara kammarens tid i morgon\r\nkommer jag bara att yrka bifall till reservation nr 3,\r\nmen givetvis står vi moderater bakom samtliga\r\nreservationer där våra namn finns med.</pre><pre>Trafiksäkerhet bör egentligen inte vara en fråga\r\nsom ger upphov till stora skillnader mellan\r\npartierna i en riksdagsdebatt. Jag tror att samtliga\r\npartier i denna kammare är överens om att vi skall\r\nha så få skadade i trafiken som möjligt. Vi skiljer\r\noss åt litet när det gäller medlen, men målen är\r\ngemensamma, det vet jag.</pre><pre>Herr talman! Jag skall tala något om de\r\nreservationer som vi har väckt med anledning av\r\nbetänkandet, men först vill jag säga att vad vi än\r\ntycker om trafiksäkerhet och bilismen kan vi inte\r\nkomma ifrån att bilen, med tanke på hur vårt land\r\nser ut och hur lågt invånarantalet är, faktiskt är en\r\ndel av det svenska samhällets positiva utveckling.\r\nDen har -- det vill jag betona -- kommit för att\r\nstanna.</pre><pre>I reservation nr 3 tar vi upp en fråga där vi säger att\r\nman inte ensidigt bara skall tala om\r\nhastighetskontroller i trafiksäkerhetsarbetet. Jag\r\nhar t.ex. svårt att tänka mig den stora effekten av\r\natt kontrollera på motorvägarna nere i Skåne\r\nhuruvida folk kör 90 kilometer i timmen eller 110\r\nkilometer i timmen. Jag tror inte att 90-\r\nkilometersgränsen, som antagligen snart kommer\r\natt försvinna, innebär någon drastisk förändring\r\nvad gäller ökningen av olyckstalen.</pre><pre>I reservation nr 4 vill vi ha en bättre statistik. Man\r\nsäger ofta att det handlar om att förarna kör fel.\r\nDet är väl i viss mån så, men det kan även finnas\r\nskäl som dåliga vägar och dålig skyltning som ibland\r\ntyvärr orsakar en del olyckor.</pre><pre>I reservation nr 5 tar vi upp frågan om\r\nhaverikommissioner. Det är ett gammalt moderat\r\nkrav. I den yttersta av dessa dagar har vi kunnat\r\nnotera att man på prov nu skall införa\r\nhaverikommissioner. Jag är övertygad, herr\r\ntalman, om att den verksamheten på sikt kommer\r\natt finnas i betydligt större omfattning än vad man\r\nkanske trott från början.</pre><pre>I reservation nr 6 vill vi förlänga\r\nkontrollintervallerna vad gäller bilisternas tvång att\r\nbesiktiga sina bilar hos AB Svensk Bilprovning.\r\nMed tanke på den kvalitet som de nya bilarna i dag\r\nhar är det inte så viktigt att kontrollera bilar om de\r\när två eller tre år gamla. Det är viktigare att lägga\r\nresurserna på det gamla bilbeståndet. Jag tror att\r\nman får mer nytta för sina pengar på det viset.</pre><pre>I reservation nr 7 tar vi upp frågan om upphävandet\r\nav Svensk Bilprovnings monopol. Vi har svårt att se\r\nvarför enbart Svensk Bilprovning skulle vara\r\nkompetent att besiktiga bilar. Det finns ett antal\r\nmotororganisationer och ett antal större\r\nbilverkstäder som säkert skulle kunna klara det\r\nbra. Givetvis skulle den verksamheten, som jag tror\r\nkan bli aktuell om några år, stå under statens\r\nkontroll. Trafiksäkerhetsverket t.ex. skulle göra\r\nstickprov på de besiktningar som dessa andra\r\nföretag utför utanför Svensk Bilprovning. I dag är\r\ndet tyvärr för långt och för glest mellan Svensk\r\nBilprovnings anläggningar. Det innebär i en del\r\nfall, framför allt i glesbygd, stora problem för\r\nmånga människor. Man måste ibland ta sig ledigt\r\nfrån sitt arbete en hel dag för att få sin bil\r\nbesiktigad. Vi tror att besiktning skulle kunna\r\nutföras av också andra än Svensk Bilprovning.</pre><pre>Reservation nr 11 handlar om bidrag till bilar som i\r\ndag inte har katalysator. Det är litet kontroversiellt.\r\nVi menar att 3 000 kr. som maxbidrag bör vi kunna\r\nha råd med, men samtidigt vet vi att resultaten av\r\natt utrusta gamla bilar med katalysatorer i\r\npraktiken inte är direkt översvallande. Mer än en\r\ngång händer det när man går till en bilverkstad och\r\nber att få en katalysator insatt i sin bil att man får\r\nsom svar: Okej, vi kan göra det men det innebär\r\ningen miljöförbättring.</pre><pre>Det bästa måste i stället vara att se till att skrota de\r\ngamla bilarna och se till att folk i stället skaffar sig\r\nnyare bilar där en katalysator ingår från början. På\r\nså sätt bidrar vi på ett betydligt bättre sätt till en\r\nförbättrad miljö än vad som är fallet i dag.</pre><pre>Anf. 171 KENTH SKÅRVIK (fp):</pre><pre>Herr talman! Trafiksäkerheten är en viktig bit i vårt\r\ndagliga liv. De flesta av oss konfronteras varje dag\r\nmed trafikproblem, som kan förändra det dagliga\r\nlivet så snabbt och så drastiskt. Jag är därför glad\r\növer att det just nu pågår en utredning över hur\r\ntrafiksäkerhetens organisation ser ut i Sverige och\r\nhur vi bör ha den i framtiden.</pre><pre>Alltför många skadas, lemlästas eller dödas i\r\ntrafiken varje år och, som vi kan se det, för det\r\nmesta helt i onödan. Inga siffror i världen kan\r\nspegla de tragedier som följer i trafikolyckornas\r\nspår. Verkligheten bakom en oansenlig\r\ntidningsannons kan rymma skador som orsakar\r\nlivslånga rörelsehinder och ett oerhört lidande. Vi\r\nkan alla ha mardrömmar om att få ett meddelande\r\nfrån sjukhuset eller möta poliser som ringer på\r\ndörren när man väntar på någon när och kär.\r\nTyvärr, herr talman och riksdagskolleger, händer\r\ndet alldeles för ofta i verkligheten.</pre><pre>Man blir oftast skakad av den nonchalans som vi ser\r\noch visar ute i trafiken på vägar och på gator och\r\növer den dåliga hänsyn vi visar för varandra. Den\r\nförsta segern i kampen mot trafikdöden måste vi\r\nalla vinna över våra egna sinnen. Vi får varken som\r\nriksdagsledamöter eller som människor utanför\r\ndetta hus bli avtrubbade för dessa problem. Vi får\r\ninte heller vara rädda för att ta tag i problemen och\r\ngöra något åt dem om vi ser felaktigheterna.</pre><pre>Tyvärr är nog verkligheten den att lösningen på\r\nproblemen vad gäller de flesta trafikolyckor på\r\nnågot sätt ligger hos oss själva. Vi följer tyvärr inte\r\nde regler och restriktioner som finns. Vi resonerar\r\nsom vanligt: ''Det drabbar inte mig eller de mina.''\r\nDet har visat sig många gånger att det inte fungerar\r\nså i verkligheten, och så sitter man där med ett\r\nångerfullt hjärta.</pre><pre>Vi beslutsfattare har här ett stort ansvar och måste\r\nibland när det inte fungerar ta i med nya och\r\nhårdare tag, se över regelsystemet, skapa nya\r\nskärpta regler och tillsammans med berörda\r\norganisationer se till att medborgarna i sin bil eller\r\npå sin motorcykel, cykel eller moped följer de\r\nregler som finns och tar den hänsyn som behövs.\r\nDetta kan kosta pengar och bli en dyr affär för\r\nstaten, men det är en nödvändighet och en\r\ninvestering för framtiden i form av besparat lidande\r\noch utebliven sjukhusvård.</pre><pre>Eftersom vi i folkpartiet liberalerna tillsammans\r\nmed moderaterna och centern i vissa fall anser att\r\nmajoriteten i utskottet inte går tillräckligt långt och\r\ntar till sig de åsikter vi har i vissa\r\ntrafiksäkerhetsfrågor, har vi i detta betänkande ett\r\nantal reservationer gemensamt.</pre><pre>I reservation nr 3 har vi pekat på att det finns många\r\norsaker till trafikfaror, t.ex. trafikmiljön, dåliga\r\nvägar, otydlig skyltning, omdömeslöshet, ohälsa\r\noch alkohol- eller drogpåverkan. Det är alltså inte\r\nalltid bara en skärpning av hastighetsbegränsningar\r\nsom behövs.</pre><pre>Detta är också orsaken till reservation nr 4, där vi\r\ntillsammans med moderaterna vill ha en förbättrad\r\nolycksstatistik. Därför anser vi att det\r\nutvecklingsarbete som inletts hos\r\ntrafiksäkerhetsverket måste prioriteras.</pre><pre>Beträffande reservation nr 5 angående inrättandet\r\nav en haverikommission är det glädjande att TSV\r\nnu har påbörjat arbetet med att undersöka vissa\r\ntrafikolyckor, att försöksverksamhet skall bedrivas\r\npå två orter och att det på dessa orter skall finnas en\r\ns.k. haverigrupp. I reservationen anser vi att denna\r\nfråga är så angelägen att en undersökning snarast\r\nbör göras av de flesta olyckor, vilket bör vara ett\r\nreguljärt inslag i trafiksäkerhetsarbetet.</pre><pre>I reservationerna nr 6, 7 och 8 har frågan om\r\nkontrollbesiktningarna och om monopolet inom\r\nbilprovningen tagits upp. Jag vill här endast hänvisa\r\ntill innehållet i reservationerna och till vad\r\nmoderaternas representant har framfört här i\r\ndebatten.</pre><pre>Folkpartiet har också ett särskilt yttrande som\r\nhandlar om oskyddade trafikanter. Vi tar där upp\r\nfrågan om användandet av reflexer och belysning\r\npå cyklar. Jag måste erkänna att jag ibland känner\r\nmig skakad över den nonchalans som mycket ofta\r\nvisas av cyklister och gående som inte använder\r\nbelysning och reflexer. Det känns bittert att polisen\r\ninte har resurser för att klara av denna\r\növervakning. Det känns också bittert att vi\r\nmänniskor inte har sådant ansvar att vi förstår faran\r\nmed att inte använda dessa nödvändiga hjälpmedel\r\nför att inte vara en fara i trafiken.</pre><pre>Detta är ett typexemel på ett område där vi som\r\nbeslutsfattare måste ta ett ansvar och skapa mer\r\nresurser för att kunna bevaka denna ur\r\ntrafiksäkerhetssynpunkt så viktiga fråga samt\r\nkunna ge den information som vi tydligt märker\r\nbehövs.</pre><pre>Herr talman! Jag anser att vi i folkpartiet\r\nliberalerna med våra reservationer och vårt\r\nsärskilda yttrande har klargjort vad vi anser i de\r\nfrågor som detta betänkande tar upp. Därför\r\nkommer jag inte att särskilt yrka bifall till någon av\r\nreservationerna.</pre><pre>Anf. 172 VIOLA CLAESSON (v):</pre><pre>Herr talman! Detta är lika allvarliga ting som det\r\nförra ärendet vi diskuterade, som gällde\r\nriksfärdtjänst och handikappades situation i\r\ntrafiken. Ändå känner jag inte alls igen mig här i\r\nkväll. Sten Andersson i Malmö,som nyligen var\r\nuppe i talarstolen, säger att bilen har kommit för att\r\nstanna. Tänk om det vore så väl. Då skulle vi inte\r\nbehöva stå här och diskutera dessa frågor över\r\nhuvud taget -- eller hur? Sten Andersson, som är\r\nkänd som en av de största bilentusiasterna, tänkte\r\nsig nog inte riktigt för. I så fall skulle vi slippa en\r\nmassa elände och trafikoffer, slippa en massa\r\nmiljöproblem osv.</pre><pre>Dessutom använder Kenth Skårvik termer som\r\n''första segern i kampen''. Jag känner inte alls igen\r\nmig när en liberal talar i sådana termer. De brukar\r\nsäga att jag är för drastisk om jag använder den\r\ntypen av uttryck.</pre><pre>Men det handlar som sagt om allvarliga ting.</pre><pre>Den fråga som de flesta faktiskt aldrig ens snuddar\r\nvid är den trafikstruktur som ofta är anledning till\r\natt vi har de enorma problem som vi har, bl.a.\r\nbeträffande antalet dödade och skadade i trafiken.\r\nDet gäller den ökade bilismen i Sverige -- och så\r\nräknar man med att den skall öka ytterligare.\r\nBilindustrins egna företrädare varnar t.o.m. för en\r\nkommande ''trafikinfarkt''. Med det uttrycket\r\nmenar man helt enkelt att antalet bilar håller på att\r\nspränga alla gränser, så att man aldrig kommer att\r\nkunna bygga och asfaltera så många vägar som\r\nmotsvarar denna enorma utveckling.</pre><pre>Jag skall nöja mig med detta och yrka bifall särskilt\r\ntill reservation nr 1, som handlar om den fråga som\r\när huvudpoängen när vi diskuterar detta. Bilismen\r\nmåste minskas. Hela trafikstrukturen måste läggas\r\nom, så att trafik förs över från personbilism till\r\nkollektivtrafik, från tunga transporter till\r\nsjötransporter och järnvägstrafik.</pre><pre>Naturligtvis står jag bakom alla de reservationer\r\nsom jag har varit med om att underteckna, men jag\r\nyrkar alltså särskilt bifall till reservation nr 1.</pre><pre>Anf. 173 KENTH SKÅRVIK (fp) replik:</pre><pre>Herr talman! Det är roligt att Viola Claesson\r\nkänner sig hemma här i kammaren i dag. När man\r\nbörjar prata om kamp förstår jag att hon känner sig\r\nhemma.</pre><pre>Det är bara synd att hon gör som många andra\r\nsocialister, inte talar om helt och hållet vad vi säger.\r\nVad jag sade var: ''Den första segern i kampen mot\r\ntrafikdöden måste vi alla vinna över våra egna\r\nsinnen.'' Jag tycker det är bra att det kommer med\r\ni protokollet.</pre><pre>Anf. 174 VIOLA CLAESSON (v) replik:</pre><pre>Herr talman! Jag är lika lycklig över varje liten\r\nseger också i samma kamp, för en gångs skull.</pre><pre></pre><pre>Anf. 175 HANS LINDFORSS (mp):</pre><pre>Herr talman! Trafiken i vårt land ökar enligt\r\nberäkningar med 3--4 % årligen. Det medför också\r\natt antalet trafikolyckor ökar.</pre><pre>Därför har miljöpartiet i reservationer föreslagit att\r\nåtgärder skall sättas in för att komma till rätta med\r\nåtminstone ökningen av den markbundna trafiken\r\noch på den vägen nå en minskning av antalet\r\ntrafikoffer. Vi tror att om tillräckliga satsningar\r\ngörs på kollektivtrafik, med bussar och spårbunden\r\ntrafik, finns det möjlighet att fram till 1995 få en\r\nminskning av trafikintensiteten med 25 % räknat i\r\nfordonskilometer.</pre><pre>I dag har vi stora kostnader på sjukvårdssidan på\r\ngrund av att vi är så rädda för att satsa offensivt på\r\njust kollektivtrafiken. I samband med begäran om\r\nutbyggnad av spårbunden trafik och busstrafik sägs\r\nfrån alla håll att medel saknas och att det kostar för\r\nmycket. Ändå finns det uppenbara vinster att göra\r\nhär. Kanske skulle en utbyggd kollektivtrafik\r\ninnebära en minskning av antalet olyckor på våra\r\nvägar med upp till 50 % fram till sekelskiftet.\r\nMiljöpartiet tror på det.</pre><pre>Vi tror också att det behövs mycket information på\r\ndetta område. Det behövs information om hur en\r\nperson kan minska riskerna för att drabbas av\r\nolyckor på vägarna. Det kan man göra genom att\r\nåka kollektivt. Det behövs dels ett\r\nkollektivtrafiknät, dels litet reklam om detta nät --\r\ninte bara besked om nedläggningar och\r\nindragningar samt hänvisningar till att det kostar\r\nför mycket. I dag finns det försvinnande litet\r\ninformation kring detta.</pre><pre>Det är inte bara för den minskade olycksrisken som\r\nvi behöver åtgärda trafikökningen i vårt land. Vi\r\nmåste också komma åt de miljöbetingade\r\nsjukdomarna. Vi har nyligen fått rapporter om att\r\nman räknar med att uppåt 800 människor om året\r\ndör i cancer i våra storstäder på grund av\r\nföroreningar från trafiken. Det är lika många som\r\nårligen omkommer på vägarna.</pre><pre>Det finns alltså stora vinster att göra här för\r\nsamhället, för att inte tala om situationen för den\r\nenskilde individen, med det lidande och elände som\r\nbilarna åstadkommer.</pre><pre>Jag som kommer från en glesbygd vet att det finns\r\ntrakter där många människor är beroende av sin bil\r\nför att kunna nå arbete och affärer samt få sociala\r\nkontakter med vänner och bekanta. Det är långt\r\nmellan gårdarna i Norrland, och vinterkylan kan\r\nvara svår. Då kan det många gånger vara tryggt att\r\nha en bil.</pre><pre>Jag vill sedan vända mig till Sten Andersson i\r\nMalmö. Han tyckte inte att man skulle kosta på\r\ngamla bilar så mycket utan att vi skulle ha råd att\r\nköpa nya bilar. Men där inte arbete finns i tillräcklig\r\nutsträckning, får man kanske nöja sig med en\r\ngammal bil. Många uppe i Norrlands inland är\r\nduktiga på att vårda sin gamla bil. De lägger ned\r\nmycket möda och pengar på att hålla den i ett skick\r\nså att de kan åka med den. Pengarna kanske inte\r\nräcker till för att sätta in avgasrening på den bilen\r\nom de inte får ett bidrag till detta. Det kanske\r\nt.o.m. är så att de inte känner till detta med\r\nmiljöföroreningar, olycksstatistik och sjukdomar\r\npå grund av bilarna -- det är ju mest\r\nstorstadsproblem. Vi i miljöpartiet tycker i alla fall\r\natt de skall få behålla sina bilar men att de bör få\r\nhjälp med att förse dem med avgasrening. Därför\r\nhar vi föreslagit en höjning av bidragen till sådana\r\nåtgärder. Vi vill locka dem att göra en insats för\r\nmiljön även när den egna ekonomin kan vara knal.</pre><pre>När det gäller kontrollbesiktningen av fordon delar\r\nmiljöpartiet utskottets mening att vissa\r\nförändringar i besiktningsintervallen är\r\nberättigade. Kan det frigöra resurser för en ökad\r\ntrafikövervakning så har man vunnit en hel del på\r\nden vägen också.</pre><pre>Vi tycker också att det är en förändring i rätt\r\nriktning om obligatorisk ombesiktning inte behöver\r\nske efter en anmärkning vid den ordinarie\r\nbesiktningen. Det går ju så bra, när polisen stoppat\r\nen bil efter vägen och påpekat att strålkastaren på\r\nhöger sida inte fungerar, att åtgärda detta på en\r\nverkstad och skicka intyg till polisen att så är gjort\r\ninom ett visst antal dagar. Det borde kunna vara\r\nlikadant också vid besiktningen.</pre><pre>Det finns ju de som har långt till ASBs lokaler, och\r\ndärför tycker vi det är rimligt att t.ex. i Årjäng och\r\nTorsby på försök få utföra kontrollbesiktning på en\r\nlokal verkstad i samarbete med ASB. Slår ett\r\nsådant försök väl ut är ju mycket vunnet, och går\r\ndet fel så är inte alltför mycket förlorat.</pre><pre>Herr talman! Med detta yrkar jag bifall till alla de\r\nreservationer som miljöpartiet har skrivit under,\r\noch i övriga stycken yrkar jag bifall till utskottets\r\nförslag.</pre><pre>Anf. 176 STEN-OVE SUNDSTRÖM (s):</pre><pre>Herr talman! Låt mig börja med att konstatera att\r\ndet händer mycket på trafiksäkerhetsområdet\r\nunder innevarande år. Nästa månad presenterar\r\nkörkortsutredningen, KK 2000, sitt förslag.\r\nNyligen startade den utredning som bl.a. behandlar\r\neffektiviseringen av trafiksäkerhetens\r\norganisation. Sammantaget kan vi säkert genom\r\ndessa utredningsförslag ytterligare förbättra\r\ntrafiksäkerheten efter våra vägar.</pre><pre>Under föregående år har dessutom antalet dödade\r\noch skadade minskat avsevärt, och vi får hoppas att\r\nden trenden står sig samt att vi genom nya grepp\r\nkan minimera antalet olyckor totalt.</pre><pre>I detta betänkande, nr 23, har trafikutskottet\r\nbehandlat de aktuella motionerna. Som vanligt är\r\nutskottet överens i huvuddragen, men naturligtvis\r\nfinns det skillnader som resulterat i reservationer.\r\nDet gäller t.ex. i den första reservationen, där man\r\nhelt enkelt vill minska vägtrafiken med 25 % för att\r\nöka trafiksäkerheten. Från utskottsmajoritetens\r\nsida väljer vi i stället att satsa på att bygga ut\r\njärnvägen och därigenom skapa förutsättningar för\r\natt överföra både person- och godstransporter till\r\njärnväg.</pre><pre>I en annan reservation anser moderaterna och\r\nfolkpartisterna att det satsas för mycket på att få\r\nner hastigheterna efter vägarna och att för litet\r\nägnas åt förarfelen i trafiken.</pre><pre>Låt mig först notera att om alla höll\r\nhastighetsgränserna efter våra vägar skulle 200\r\nmänniskoliv sparas årligen. Sedan är det ju faktiskt\r\nså att förarfelen i trafiken ökar i takt med\r\nhastigheterna. De förarfel som sker i låga\r\nhastigheter kan i stor utsträckning justeras eller\r\ninnebär bara ett tillbud, medan samma förartavla i\r\nhögre hastigheter kan få tragiska konsekvenser för\r\nde inblandade. Detta är en ytterligare anledning till\r\natt arbetet med hastighetsanpassning är angeläget.</pre><pre>Ett annat krav som diskuteras i\r\nutskottsbehandlingen är en förbättrad\r\nolycksstatistik. Här pågår ett utvecklingsarbete av\r\ntrafiksäkerhetsverket, TSV. Från majoritetens sida\r\ntycker vi att detta tillgodoser de motioner som\r\nframför det här kravet.</pre><pre>När det gäller de årliga kontrollbesiktningarna\r\naviseras en ändring så att kontrollbesiktningarna\r\nefter två år behålls medan besiktningen det tredje\r\nåret slopas. Mot detta reserverar sig moderaterna\r\noch vill i stället att besiktningen inte skall ske förrän\r\ndet tredje året.</pre><pre>Huvudskälet till att den första kontrollbesiktningen\r\nbör ske under andra året efter det som anges i\r\nbilarnas årsmodellsbeteckning är den\r\nkörsträckegräns som gäller för tillverkaråtagandet\r\nbeträffande avgasreningen. Med nuvarande\r\nordning hinner knappt 5 % av bilarna köras längre\r\nän 8 000 mil före den första kontrollbesiktningen.\r\nSkulle besiktningen senareläggas med ett år\r\nberäknas närmare 25 % av bilarna hinna passera\r\ngränsen 8 000 mil, varefter fel på avgasreningen\r\nmåste repareras på fordonsägarnas bekostnad.\r\nKontrollen av avgasreningen är viktig såväl från\r\nmiljösynpunkt som från konsumentpolitisk\r\nsynpunkt.</pre><pre>Det finns även andra skäl för att bibehålla\r\ntvåårsbesiktningen. Värdet av den statistiska\r\nredovisningen av besiktningsresultatet minskar om\r\nbesiktningen senareläggs. Störst nytta gör\r\nresultaten när de läggs till grund för ändringar av\r\nkonstruktioner som gett dåliga resultat. Om första\r\nkontrollbesiktningen sker efter två år är resultaten\r\ni många fall användbara som grund för ändringar av\r\nsådant som fortfarande är i produktion. Varje\r\nsenareläggning minskar den möjligheten.</pre><pre>Det finns naturligtvis också ett värde i att\r\nbilkonsumenter och serviceorganisationer tidigt\r\nuppmärksammas på brister som uppträder i större\r\nantal på bilmodeller som inställs för första gången\r\ntill besiktning. Bland tvååringarna i AB Svensk\r\nBilprovnings senaste upplaga av Bilens svaga\r\npunkter finns t.ex. en bilmodell med en\r\nanmärkningsfrekvens av 28 % på grund av för hög\r\nkoloxidhalt, den två år gamla medelbilen har 0 %,\r\ntre bilmodeller med över 10 % anmärkningar på\r\nbromsarna, medelbilen har 3 %, och fem\r\nbilmodeller med över 20 % anmärkningar på\r\nkommunikationssystemet, medelbilen har 10 %.</pre><pre>Ett annat område som diskuterats i trafikutskottet\r\nhandlar om krav som framförs från moderat- och\r\nfolkpartihåll om upphävande av ASBs monopol. I\r\ndet här sammanhanget är det viktigt att komma\r\nihåg att av stor betydelse för kvaliteten på\r\nbesiktningarna är den enhetliga utbildningen av\r\npersonalen och den fortbildning som regelbundet\r\nsker. Även den tekniska utrustningen har stor\r\nbetydelse och måste underhållas och kalibreras\r\nregelbundet för att ge tillförlitliga resultat. Om man\r\ninte är beredd att acceptera en lägre kvalitet på\r\nbesiktningarna, krävs någon form av tillsyn och\r\növervakning av de verkstäder som jämsides med\r\nASB skulle utföra besiktningar. Det är viktigt att\r\nkostnaden för detta tas med i kalkylen, liksom\r\nmerkostnaderna för utbildning av personal,\r\ngodkännande av verkstäderna och de särskilda\r\nsäkerhetsarrangemang som krävs när rapportering\r\nav besiktningsresultaten till bilregistret sker från\r\nflera olika kontrollorgan. Detta är kostnader som i\r\nsista hand får betalas av bilägarna.</pre><pre>Erfarenheterna från länder där fordonskontroll\r\nutförs av auktoriserade verkstäder kan knappast\r\nanses tyda på att detta totalt sett är ett billigare\r\nsystem. Risken för varierande kvalitet anses vara\r\nstor när personalen bara delvis arbetar med\r\nkontroll av fordon. Verkstadens beläggning med\r\nandra arbeten kan också inverka på resultaten,\r\näven om man eftersträvar objektivitet.</pre><pre>Sprids fordonskontrollen ut på fler händer kan\r\nvisserligen servicegraden ökas. Det bör emellertid\r\nobserveras att ASBs stationsnät redan nu är\r\nutbyggt så att över 97 % av bilägarna har en\r\nbilprovningsstation inom 30 km enkel resa och i det\r\nnärmaste 99 % har högst 60 km till bilprovningen.\r\nEtt femtiotal av de totalt 176\r\nbilprovningsstationerna har kvällsöppet någon dag\r\ni veckan. Väntetiderna har hittills under 1991 legat\r\nväl inom policymålet, högst tio arbetsdagar, på de\r\nflesta av stationerna.</pre><pre>Den enhetliga avgiftssättningen för\r\nkontrollbesiktning och andra besiktningar innebär\r\natt ägare av yngre, välvårdade bilar får vara med\r\noch betala de mera tidsödande och\r\nkostnadskrävande besiktningarna av äldre bilar\r\nmed fler fel. På samma sätt får tätortsbilisterna\r\nhjälpa till att betala de dyrare besiktningarna i\r\nglesbygderna. Ett fyrtiotal av\r\nbilprovningsstationerna drivs i dag utan att ge full\r\nkostnadstäckning, och ytterligare ett trettiotal ger\r\nett mycket begränsat bidrag till de gemensamma\r\nkostnaderna.</pre><pre>Vill man öppna möjlighet till konkurrens inom\r\nfordonskontrollområdet bör det självfallet vara en\r\nkonkurrens på lika villkor och med tillräckligt hög\r\nkvalitet och minst lika bra service som ASB i dag\r\nerbjuder, inte minst i glesbygder. Det innebär att\r\nman måste vara beredd att göra relativt stora\r\nförändringar. Bl.a behöver man antagligen frångå\r\nden enhetliga avgiftssättning som råder.</pre><pre>''Provplatser som har andra huvudmän'', dvs.\r\nsådana som drivs av Motormännen och OK finns\r\nsåvitt vi vet bara på orter där även ASB har\r\nanläggningar. Det framgår inte vad som skall anses\r\ningå på ''fullt utrustade verkstäder''. Ännu så länge\r\när det bara ett begränsat antal större verkstäder\r\nsom har bromsprovningsutrustning. Det måste\r\nanses principiellt tveksamt att låta\r\nmärkesverkstäder svara för kontrollen av fordon av\r\ndet egna märket. Opartiskheten skulle kunna\r\nifrågasättas vid en sådan ordning.</pre><pre>Beträffande reservationerna 8 och 9 om\r\nkontrollbesiktningar i glesbygd genom verkstäder\r\nfrån m och fp resp. c, v och mp finns det anledning\r\natt nämna att ASBs service i glesbygderna även\r\ninkluderar viss särbehandling av kunder som har\r\nlång resväg. Dessa får i stor utsträckning möjlighet\r\natt omgående åtgärda brister och visa upp fordonet\r\npå nytt samma dag för att inte behöva företa en ny\r\nresa efter ett underkännande. Verkstäderna på\r\nstationsorterna är införstådda med behovet av\r\nsådan ''akutservice''.</pre><pre>Det är också viktigt att komma ihåg att den flera\r\nmånader långa perioden då kontrollbesiktning skall\r\nske ger goda möjligheter att samordna\r\nbesiktningsresan med besök på stationsorten som\r\nföranleds av andra orsaker. Fordonsägarna i\r\nglesbygder är ju ofta hänvisade till stationsorten\r\näven för att få tillgång till andra former av service.</pre><pre>Beträffande möjligheten till samverkan med lokala\r\nverkstäder bör framhållas, att den utrustning som\r\nverkstäder på mindre orter förfogar över sällan\r\ninbegriper bromsprovare. Utan bromsprovare är\r\ndet svårt att kontrollera bromsarna på ett\r\ntillfredsställande sätt, speciellt under\r\nvinterförhållanden.</pre><pre>Det för övrigt märkligt att de tre partier som säger\r\nsig företräda miljöintressena kan tänka sig att låta\r\nverkstäder med kommersiellt intresse sköta denna\r\nkontroll, som blir allt viktigare under 1990-talet.\r\nLåt oss i stället tillsammans arbeta för att ASB\r\nytterligare kan bygga ut sitt servicenät även i\r\nglesbygderna!</pre><pre>Vidare har utskottet behandlat bidrag till\r\nreningsutrustning på äldre personbilar. Analyser\r\nhar visat att skärpta avgaskrav för nya bilar ger\r\nbättre effekt än en höjning av dessa bidrag till\r\nreningsutrustning. I propositionen om en god\r\nlivsmiljö anges att införandet av miljöklasser för\r\nnya bilar samt skärpta krav på bilar, bussar och\r\narbetsfordon verkligen är kostnadseffektiva sätt att\r\nminska utsläppen av kväveoxider. Det är däremot\r\ninte systemet med bidrag till reningsutrustning för\r\näldre bilar. Därför anser vi att systemet med bidrag\r\ntill dessa bilar kan upphöra.</pre><pre>Slutligen har den ständigt återkommande frågan\r\nom hur informationsinsatserna skall nyttjas på ett\r\nbättre sätt behandlats. Motionärerna vill att NTF\r\npå ett bättre sätt skall informera för att få fler som\r\nåker kollektivt och propagera för trafiksäker\r\nkollektivtrafik. Trafikutskottets majoritet är dock\r\ninte beredd att föreslå att statens bidrag skall\r\nspecialdestineras på detta område.</pre><pre>Herr talman! Med hänvisning till det anförda vill\r\njag yrka bifall till trafikutskottets hemställan i\r\nbetänkande nr 23 på samtliga punkter och avslag på\r\nreservationerna.</pre><pre>Anf. 177 KENTH SKÅRVIK (fp) replik:</pre><pre>Herr talman! Jag vill med Sten-Ove Sundström\r\ndiskutera den fråga som tas upp i reservation 3.\r\nDen handlar ju inte bara om förarfelen, utan\r\nframför allt tycker vi reservanter att man ganska\r\nensidigt har tittat på hastighetsbegränsningar. Som\r\njag nämnde i mitt anförande borde man kanske\r\nmånga gånger titta på helt andra saker såsom\r\ntrafikmiljö, dåliga vägar och dåliga skyltningar,\r\nomdömeslöshet och inte minst alkohol- och\r\ndrogpåverkan. Vi tror att detta är en viktig faktor,\r\nsom inte alltid har direkt med hastigheten att göra.</pre><pre>Fortfarande finns det många otydligavägar med\r\nrelativt hög hastighet, t.ex. 90 km/tim, samtidigt\r\nsom vi också har 90 km/tim på en mycket fin\r\nmotorväg.</pre><pre>Vi har alltså velat göra en komplettering. Det är\r\ninte så att det ena tar bort det andra.</pre><pre>När det gäller bilprovningssidan är jag övertygad\r\nom att det finns många duktiga verkstadsmänniskor\r\ninom näringslivet och bilindustrin som säkert skulle\r\nkunna ta hand om även bilprovningar. Jag tycker\r\ninte att man skall bortse från tanken på att slopa\r\nmonopolet och låta exempelvis märkesverkstäder\r\nta hand om efterkontrollen. Jag vill fråga Sten-Ove\r\nSundström, som just nu är motståndare till den här\r\nprincipen, hur han har tänkt sig det hela den dag vi\r\nfår ett EG-avtal. Såvitt jag förstår är principerna\r\nnär det gäller att utse verkstäder för efterkontroll\r\nhelt annorlunda inom EG. Det vore intressant att\r\nfå socialdemokratins syn på detta.</pre><pre>Anf. 178 HANS LINDFORSS (mp) replik:</pre><pre>Herr talman! Jag vill fråga Sten-Ove Sundström\r\nhur anlitande av en kommersiell bilverkstad kan stå\r\ni konflikt med miljöhänsyn. Det var ju vad han\r\nsade. Han menade att det vore konstigt om jag som\r\nmiljöpartist anlitade en kommersiellt inriktad\r\nverkstad för åtgärdande av fel på min bil efter en\r\nkontrollbesiktning. Jag är tacksam för ett\r\nförtydligande.</pre><pre>Anf. 179 STEN-OVE SUNDSTRÖM (s)\r\nreplik:</pre><pre>Herr talman! Låt mig till Kenth Skårvik säga att\r\ndet självfallet inte bara är hastigheten som orsakar\r\nincidenter och olyckor i trafiken. Det kan röra sig\r\nom felbeteenden hos föraren, och det kan också\r\nvara dåliga vägar som orsakar olyckor i trafiken.\r\nMen det är ändå viktigt att notera att just de höga\r\nhastigheterna utgör ett stort problem. Som jag\r\nnämnde i mitt anförande kan det som förare vara\r\nsvårt att undvika små incidenter om man håller för\r\nhög hastighet. Det är ju inte heller ovanligt att\r\nmänniskor kör för fort på våra vägar. Det är således\r\noerhört viktigt att se till att förarna håller sig inom\r\nden tillåtna hastigheten. Det kan i sin tur bidra till\r\natt förbättra olycksstatistiken.</pre><pre>Hastighetsanpassningen är kanske den viktigaste\r\nfaktorn när det gäller att undvika olyckor. Men\r\nnaturligtvis är dåliga vägar också en olycksorsak.\r\nDetsamma gäller felbeteenden hos förarna. Som\r\nKenth Skårvik själv nämnde pågår det aktiviteter i\r\nolika utredningar för att komma till rätta med de\r\nförmodade andra felen. Åtgärder kommer att\r\nföreslås, varför vi får anledning att återkomma till\r\nden saken.</pre><pre>Det finns naturligtvis möjligheter att bygga ut\r\nASBs service ytterligare. Det går dock inte att\r\nkomma ifrån några grundläggande faktorer. Det\r\nfinns faktiskt skäl, Hans Lindforss, som gör att man\r\nbör vara försiktig med att släppa ASBs monopol.\r\nVerkstäder i glesbygden har ofta begränsade\r\nresurser, inte minst i fråga om\r\nbromsprovningsutrustning. Därför är det angeläget\r\natt i stället bygga ut ASBs servicegrad.</pre><pre>Anf. 180 KENTH SKÅRVIK (fp) replik:</pre><pre>Herr talman! Jag är fullt övertygad om att\r\nhastigheten har mycket stor betydelse för\r\nolycksfrekvensen. Jag vädjar om att vi alla hjälps\r\nåt att få fram resurser så att övervakningen kan bli\r\nsådan att de som kör både 30, 40 och 50 km över\r\nden tillåtna hastigheten tas bort från våra vägar. De\r\norsakar nämligen mycken irritation och olyckor\r\nsom drabbar många människor.</pre><pre>Anf. 181 HANS LINDFORSS (mp) replik:</pre><pre>Herr talman! Vi i miljöpartiet är helt medvetna om\r\natt kraven på kunskaper och utrustning för att\r\nbesiktiga bilar måste vara mycket höga. Annars blir\r\ninte besiktningarna av tillräckligt stort värde. Jag\r\nvill inte obetingat reservera att vi skall låta olika\r\nverkstäder utföra efterkontrollen. I stället har vi\r\ngått med på en försöksverksamhet. Vi har således\r\ninte tagit ställning till frågan hur verkstäderna skall\r\nvara utrustade och vilken utbildning personalen\r\nskall ha. Det måste ske i samarbete med ASB, som\r\ndet också står i vår reservation.</pre><pre>Anf. 182 STEN-OVE SUNDSTRÖM (s)\r\nreplik:</pre><pre>Herr talman! För att vi skall kunna kontrollera\r\nutsläppen från bilarna framöver tror jag det är\r\nmycket viktigt, Hans Lindforss, att tillse att de\r\nverkstäder som anlitas för efterkontroll har en\r\nriktig utrustning. Förutsättningen är att man, som\r\nockså miljöpartiet föreslår, för över denna\r\nefterkontroll från ASB till enskilda verkstäder.</pre><pre>Som jag tidigare nämnde har många verkstäder i\r\ndag en begränsad utrustning för att kontrollera\r\nt.ex. bromsar. Det om något gör väl att man måste\r\nvara mycket försiktig och inte vara så snabb i\r\nvändningarna som miljöpartiet föreslår beträffande\r\ndenna efterkontroll.</pre><pre>Jag håller helt med Kenth Skårvik om vikten av att\r\növervakningen av trafiken måste öka. Det gäller att\r\nsamordna resurserna. Som Kenth Skårvik är\r\nmedveten om pågår det en utredning för att föreslå\r\nåtgärder även på detta område. Saker och ting är\r\nalltså på gång, och förbättringar på detta område\r\nkommer säkert att ske ganska snart.</pre><pre>Anf. 183 RUNE THORÉN (c):</pre><pre>Herr talman! I diskussionen om åtgärder i\r\ntrafiksäkerhetsarbetet har det talats om att föra\r\növer mer trafik från väg till järnväg. Jag vill\r\nframhålla att det också är viktigt med en vettig\r\nsamhällsplanering i vårt land. Det innebär\r\nexempelvis närhet mellan bostad och arbete samt\r\nmellan kommersiell, kommunal och kulturell\r\nservice. Förbättringar på dessa områden skulle\r\nsäkert öka trafiksäkerheten. Det är riktigt, som\r\nSten-Ove Sundström sade, att utskottsmajoriteten\r\nhar sagt att det är viktigt att satsa på järnvägen. Det\r\nhade varit bra om socialdemokraterna hade insett\r\ndet tidigare, Sten-Ove Sundström. De senaste\r\ndagarna har de börjat förstå att man måste satsa\r\nmycket mer på järnvägen och att det är mycket\r\npositivt för trafiksäkerheten.</pre><pre>Centern för en morotspolitik. Vi vill varken\r\nförbjuda personbils- eller lastbilstrafik, men vi vill\r\nha en effektiv järnväg med dubbelspår och\r\nsnabbtåg som gör att företag väljer att frakta sitt\r\ngods på järnväg. Det skall vara så att människor\r\nväljer snabbtåget före bilen. Även det gör att\r\ntrafiksäkerheten ökar.</pre><pre>Centern har också föreslagit andra åtgärder, t.ex.\r\natt grusvägarna skall asfalteras. Sten-Ove\r\nSundström sade själv alldeles nyss att dåliga vägar\r\nockså försämrar trafiksäkerheten. Det är precis vad\r\ncenterpartiet har sagt.</pre><pre>Herr talman! Jag skall kommentera några av\r\nreservationerna till detta betänkande. En av dem\r\ngäller kontrollbesiktningar i glesbygd. Jag blev litet\r\nbesviken på Sten-Ove Sundström när han mer eller\r\nmindre riktade ett angrepp mot verkstäderna ute på\r\nlandsorten och sade att de var dåligt utrustade. Min\r\nerfarenhet är att det finns många bra verkstäder\r\nmed duktigt folk även på landsorten. I\r\nreservationen står att lokala verkstäder skall\r\nsamarbeta med ASB så att kontrollbesiktningar får\r\nske på den lokala verkstaden. Självklart räcker det\r\ninte med en hammare och en hovtång för att klara\r\ndet, utan det krävs ordentliga verktyg och andra\r\ninstrument samt att ASB kontrollerar att arbetet\r\nblir rätt utfört. Det viktiga är dock att arbetet blir\r\nutfört. Det är betydelsefullt för både samhället och\r\nför enskilda människor i berörda områden. I\r\nreservationen sägs att en sådan ordning bör prövas i\r\nÅrjäng och Torsby. Det gör mig besviken att vi inte\r\nheller i år har fått majoritet för det förslaget.</pre><pre>En annan reservation gäller bidrag till\r\nreningsutrustning på äldre personbilar. Självklart\r\när det riktigt vad Sten Andersson i Malmö sade att\r\ndet är skillnad på nya och äldre bilar i fråga om\r\nreningsutrustning.</pre><pre>Alla människor kan t.ex. inte gå och byta till sig en\r\nny bil. Vi kan bl.a. höja skrotningspremien. Man\r\nskall då inte underskatta att detta medför en fördel\r\nnär det gäller luften. Det blir bättre genom att man\r\ngör dessa insatser, även när det gäller begagnade\r\nbilar.</pre><pre>Herr talman! Jag ber därför att få yrka bifall till\r\nreservation nr 10. Jag är besviken över att andra\r\npartier som har talat om detta -- framför allt\r\nfolkpartiet -- och tyckt att det är riktigt att vi måste\r\nåtgärda detta med bilar och att vi skall förbättra\r\nmiljön inte har kunnat ställa upp. Jag tycker att\r\nutskottet med majoritet skulle ha kunnat ställa sig\r\nbakom den motionen.</pre><pre>Herr talman! Kvällens timma är sen. Jag skall inte\r\nyttra mig mycket mer i det här ärendet, utan jag\r\nnöjer mig med detta.</pre><pre>Anf. 184 STEN-OVE SUNDSTRÖM (s)\r\nreplik:</pre><pre>Herr talman! Det var ett par saker i Rune Thoréns\r\ninlägg som föranledde mig att begära ordet. Han\r\nsade att socialdemokraterna skulle ha vaknat\r\ntidigare när det gäller att satsa på järnväg. Man kan\r\nalltid fundera över hur det skulle ha blivit om man\r\nhade gjort stora satsningar tidigare. Vi har inte varit\r\ni avsaknad av satsningar på järnväg i landet förrut\r\nheller. Som Rune Thorén väl känner till, diskuterar\r\nvi nu i utskottet mångmiljardsatsningar på\r\nkollektivtrafiken bl.a. på järnvägens område. I\r\närlighetens namn måste vi erkänna, Rune Thorén,\r\natt det inte skedde under de borgerliga\r\nregeringarnas period. De vaknade aldrig i det här\r\nsammanhanget.</pre><pre>Det är naturligtvis riktigt som Rune Thorén säger\r\natt det finns många bra verkstäder på glesbygden.\r\nSom jag sade i mitt anförande sker redan nu en\r\nsamverkan mellan ASB och verkstäderna. I\r\nglesbygdsområden fungerar det oftast så att man\r\nservar kunder på de mindre verkstäderna när det\r\nrör sig om mindre fel. Man har då möjlighet att\r\nkomma igen samma dag när man ändå är på orten\r\noch få en snabbesiktning av felen.</pre><pre>En anledning till att man skall vara försiktig med att\r\nlägga över denna verksamhet från Bilprovningen\r\ntill verkstäder är just att få verkstäder har t.ex. den\r\nkvalificerade bromsutrustning som krävs för att\r\nman skall kunna göra en saklig bedömning.\r\nOpartiskheten är dessutom oerhört viktig i\r\nbilprovningsverksamhet. Det kan vara svårt att\r\nåstadkomma den när t.ex. märkesverkstäder\r\nbesiktigar sina egna märken.</pre><pre>Anf. 185 KENTH SKÅRVIK (fp) replik:</pre><pre>Herr talman! Rune Thorén kände sig besviken över\r\natt han hade fått göra en egen reservation\r\nbeträffande miljörening av bilar. Jag kan också\r\ntycka att det hade varit mycket roligt och angeläget\r\natt vara med och skriva en sådan reservation. När\r\nman tänker tillbaka litet i denna fråga, finner man\r\natt den inte har blivit den stora sak som vi trodde\r\natt den skulle bli från början när vi satsade pengar.\r\nVi har talat oss mycket varma för att man skall ge\r\nbidrag för att det skall kunna sättas in katalysatorer\r\npå gamla bilar.</pre><pre>I år har vi resonerat oss fram till att i detta läge --\r\ndet har gått ett antal år, och en hel del gamla bilar\r\nhar försvunnit -- anser vi att det är mera angeläget\r\natt satsa mera pengar i bilskrotningsfonden och\r\ndärigenom få bort en hel del av de gamla bilarna.\r\nDet skall vara angelägnare att skrota dem kanske\r\nlitet tidigare än förrut. Det skall också vara\r\nangelägnare att för miljöns skull få bort dem ifrån\r\nskogar och gamla vägar ute i skogen där bilarna ofta\r\nstår som rostiga plåtlådor. Vi tror att vi i detta läge\r\nhar valt rätt väg, och vi har satsat ganska mycket\r\npengar i bilskrotningsfonden i stället.</pre><pre>Anf. 186 RUNE THORÉN (c) replik:</pre><pre>Herr talman! Det är nog inte riktigt sant, Sten-Ove\r\nSundström, att den borgerliga regeringen inte\r\ngjorde något under 70-talet och början av 80-talet.\r\nOm jag inte är fel underrättad togs initiativet till\r\nsnabbtåget som i dag går mellan Stockholm och\r\nGöteborg av den regeringen så att man kunde sätta\r\ni gång detta. Bl.a. var min företrädare mycket aktiv\r\npå det området. Det gjordes också en hel del andra\r\nsaker när det gäller länsbolagens tillkomst osv.</pre><pre>Jag kritiserade att ni inte har hängt med i\r\nutvecklingen av järnvägen när det gäller pengar.\r\nCentern har hävdat att ytterligare 40 miljarder\r\nkronor skulle haft mycket stor betydelse. Den\r\nkritiken riktar jag inte bara mot\r\nsocialdemokraterna utan även mot andra partier\r\nsom inte har kunnat ställa upp på det. En satsning\r\npå järnvägen -- en satsning där man vet vad man har\r\natt göra från banverket och kan planera\r\nordentligt -- är nog en av de bästa åtgärder man kan\r\nvidta när det gäller trafiksäkerhetsarbetet.</pre><pre>Till Kenth Skårvik vill jag säga att jag självfallet\r\nskulle ha varit gladast i centerpartiet om vi inte\r\nhade behövt ha någon reservation alls i detta ämne\r\nutan i stället hade haft ett enhälligt utskott bakom\r\noss i denna viktiga miljöfråga.</pre><pre></pre><pre>Anf. 187 WIGGO KOMSTEDT (m):</pre><pre>Herr talman! Kvällen är sen, och därför skall jag\r\nhålla mig till det ämne som behandlas i\r\nbetänkandet, trafiksäkerhet, och inte den\r\njärnvägsdebatt som har pågått under den senaste\r\nhalvtimmen.</pre><pre>I motion T442, som behandlas i detta betänkande,\r\nhar jag framfört synpunkter på vad som gäller vid\r\nbesiktning av äldre bilar och på att man före ett\r\nägarbyte skall kräva att äldre fordon skall vara\r\nbesiktigade inom den senaste tremånadersperioden\r\nföre ägarbytet. Utskottet har hänvisat till att det i\r\napril 1989 gjordes en överenskommelse mellan\r\nkonsumentverket och Motorbranschens\r\nRiksförbund, MRF, om att man skulle utfärda\r\nriktlinjer för varudeklarationer av gamla bilar. Den\r\nträdde i kraft i oktober 1989.</pre><pre>Enligt dessa riktlinjer skall alla företag som saluför\r\nbegagnade bilar till enskilda konsumenter\r\nvarudeklarera bilarna. Bilarnas trafiksäkerhet skall\r\ndokumenteras på samma sätt som vid kontroll och\r\nbesiktning hos Svensk bilprovning. Det är riktigt,\r\nmen det är faktiskt inte det som min motion handlar\r\nom. Det berör nämligen inte 60 % av de begagnade\r\nbilarna som säljs i detta land och som inte hanteras\r\nav den auktoriserade bilhandeln som är ansluten till\r\nMotorbranschens Riksförbund. I ungefär 40 % av\r\nfallen kan konsumenten kräva garantier. Bilen har\r\ndå köpts i den auktoriserade handeln. 60 % av all\r\nhandel med begagnade bilar sker alltså mellan\r\nprivatpersoner. Även om det kan röra sig om\r\nprivatpersoner som själv köper bilar, måste man\r\nnog sätta citationstecken kring ordet\r\nprivatpersoner.</pre><pre>Det sker i dag t.ex. inte en oväsentlig handel på\r\nTäby galopp. Man får betala en avgift och ställa upp\r\nsin bil där. Man säger att man säljer den privat. Där\r\nsker dock en mycket stor svarthandel. Det finns\r\ningen kontroll av vem som äger bilen. Det sägs att\r\ndet är moster, svärmor osv. Konsumenten har ingen\r\nrätt att kräva något efter det att affären är gjord.\r\nKonsumenten ringer i sin förtvivlan till\r\nMotorbranschens Riksförbund,\r\nkonsumentombudsmannen och t.o.m. till JO, men\r\nman kan inte göra någonting. Man kan inte kräva\r\nnågra garantier när handeln har skett mellan\r\nprivatpersoner. Detta är i dag ett stort bekymmer\r\nför många människor som för sparpengar och\r\nlånade pengar köper en bil privat, eftersom det\r\nskall vara så bra, billigt och garanterat. Men det är\r\nprecis tvärtom.</pre><pre>Detta har jag sagt i min motion. Utskottet har\r\ntyvärr inte riktigt förstått detta. Trots att utskottet\r\ninnehåller så många experter på området, har ingen\r\nfattat något. Jag har förståelse för detta den här\r\ngången. Många av utskottets ledamöter har tagit\r\ndel av detta i kväll. När jag återkommer med en\r\nmotion nästa gång, hoppas jag att man förstår att\r\ndetta innebär att man skyddar de 60 % som köper\r\nbil på icke-konsumentgaranterade grunder. Herr\r\ntalman! Det är nödvändigt att få uttrycka detta till\r\nriksdagens protokoll.</pre><pre>Överläggningen var härmed avslutad.</pre><pre>(Beslut skulle fattas den 11 april.)</pre><pre>17 § Tekoindustri och tekohandel</pre><pre>Föredrogs</pre><pre>näringsutskottets betänkande</pre><pre>1990/91:NU25 Tekoindustri och tekohandel (prop.\r\n1990/91:100 delvis).</pre><pre>Anf. 188 KARIN FALKMER (m):</pre><pre>Herr talman! Marknadsläget för tekoindustrin i\r\nstort kännetecknas av en bestående global\r\növerkapacitet. Utbudet av tekovaror är mycket\r\nstort från både industri- och utvecklingsländer. I\r\ndet läget är det de allmänna villkoren för\r\nföretagssamheten i Sverige som avgör de svenska\r\ntekoföretagens utvecklingsmöjligheter.</pre><pre>Det rekordhöga svenska kostnadsläget är den\r\nfrämsta orsaken till tekoindustrins tillbakagång.</pre><pre>I SINDs PM TEKO 90 konstateras att\r\narbetskraftskostnaderna per producerad enhet\r\nstiger väsentligt snabbare i Sverige än hos\r\nkonkurrentländerna inom OECD-området. Man\r\nspår fortsatt försämrad internationellt\r\nkonkurrensläge för svensk teko.</pre><pre>Socialdemokraterna har med den misslyckade\r\ntredje vägens politik starkt bidragit till\r\ntekoindustrins krissituation. I takt med att\r\nskatterna stigit har tekos bekymmer ökat.\r\nHögskattepolitiken har lett till låg tillväxt, hög\r\ninflation, ökade lönekrav och högt kostnadsläge.\r\nTeko, liksom övrig svensk industri, har försatts i en\r\nsämre konkurrenssituation än länderna i vår\r\nomvärld.</pre><pre>I mindre arbetsintensiva branscher har man hittills\r\nklarat sig bättre tack vare att den långa\r\ninternationella högkonjunkturen, devalveringarna\r\noch ett förmånligt oljepris skymt sikten och dolt\r\nobalansen i den svenska ekonomin.</pre><pre>Den arbetsintensiva tekoindustrin har hela tiden\r\nkänt av och kämpat med det höga kostnadsläget.\r\nKonsekvenserna av världens högsta skattetryck har\r\nsocialdemokraterna hela tiden negligerat. Deras\r\noförmåga och ovilja att konstruktivt bekämpa\r\nkostnadsexplosionen är grundorsaken till tekos\r\nförsämrade lönsamhet och till den hemmagjorda\r\nkris med dramatiskt stigande arbetslöshetssiffror\r\nsom nu hela Sverige drabbas av. I stället för att rätta\r\ntill grundfelen i den svenska ekonomin har\r\nsocialdemokraterna år ut och år in med statligt stöd\r\nförsökt reparera de skador som teko tillfogats\r\ngenom den misslyckade politiken. Svensk\r\ntekopolitik har under en lång följd av år\r\nkarakteriserats av subventioner och protektionism.</pre><pre>En fortsatt tillbakagång inom tekobranschen visar\r\ntydligt att statlig subventionspolitik är verklingslös.\r\nAntalet årssysselsatta har ständigt minskat. Under\r\nden femårsperiod har konfektionsindustrin förlorat\r\n30 % av sin sysselsättning. Många företag har flyttat\r\nverksamheten utomlands. Textil- och trikåindustrin\r\nhar också gått tillbaka. För textil och framför allt\r\nteknisk textil ser dock framtiden nu ljusare ut.\r\nTextila material används inom allt fler områden,\r\noch här har Sverige ett försprång jämfört med\r\nandra länder.</pre><pre>Den socialdemokratiska politiken förefaller mig\r\nmånga gånger märklig. Samtidigt som man\r\nförsämrar företagens konkurrenssituation genom\r\nhöga skatter, pålagor, socialistiska fonder och\r\nsocialistisk styrning, försöker man med\r\nsubventioner mildra verkningarna av sin egen\r\npolitik. Det som svensk tekoindustri först och\r\nfrämst behöver är inte fortsatt stöd utan en\r\ntillväxtfrämjande politik med sänkt skattetryck,\r\nsänkt kostnadsläge, bättre småföretagar- och\r\nnäringspolitik och alla andra förändringar\r\nbeträffande villkoren för företagssamhet som vi\r\nmoderater varje år föreslagit i våra motioner.</pre><pre>Herr talman! Importbegränsningarna inom teko\r\nupphör äntligen den 31 juli i år. Det är bra.\r\nHandelshindren har lett till högre konsumentpriser\r\noch fördyrade klädinköp. Inte minst är det de\r\nsvenska barnfamiljerna som kommer att känna på\r\natt importrestriktionerna försvinner. Det är också\r\nbra för utvecklingsländerna att handelshindren på\r\ntekovaror nu försvinner. Under lång tid har Sverige\r\nbromsat importen från vissa utvecklingsländer och\r\nmotverkat den industriella utvecklingen i dessa\r\nländer.</pre><pre>Något skydd för den svenska tekonäringen har inte\r\nmultifiberavtalen gett. Sverige har, trots\r\nhandelshindren, haft en mycket omfattande import\r\nav tekoprodukter. Protektionismen mot 15\r\nutvecklingsländer har, i stället för att skydda svensk\r\ntekonäring, gagnat andra länder, länder inom EG\r\noch EFTA och länder som inte haft svenska\r\nhandelshinder mot sig.</pre><pre>Den effektivaste biståndsinsats som Sverige kan\r\ngöra är att bedriva handel med\r\nutvecklingsländerna. ''Handel är bättre än\r\nbistånd'', lyder en av UNCTAD myntad sanning.\r\nDenna sanning gäller i lika hög grad beträffande\r\ninsatser för att stärka de öst- och centraleuropeiska\r\nländerna i deras utveckling mot marknadsekonomi.\r\nDärför måste Sverige avveckla de\r\nimportrestriktioner som fortfarande finns för\r\nkläder och skor från dessa länder.</pre><pre>Reglerna om ursprungsmärkning av kläder är en\r\nannan företeelse som försvårar importen och som\r\nmåste avskaffas. Få länder är så beroende av en fritt\r\nfungerande utrikeshandel som Sverige. Ett fritt\r\nutbyte av varor, tjänster och kapital är särskilt\r\nviktigt för ett litet land som vårt. Därför måste vi\r\nundvika protektionism i vår handelspolitik, och vi\r\nmåste hålla rent framför den egna dörren. Annars\r\nblir vi inte trovärdiga.</pre><pre>Frihandel är också målet för den internationella\r\nhandelspolitiken inom såväl EG, EFTA och GATT.\r\nInom EG för man för närvarande fortsatt en\r\nfortsatt protektionistisk politik när det gäller\r\ntekovaror. Sverige bör inom ramen för GATT och\r\ni kontakter med EG arbeta för att man även inom\r\nEG avskaffar handelshindren mot\r\nutvecklingsländerna. Sverige bör vara pådrivande i\r\ndet internationella frihandelsarbetet.</pre><pre>Herr talman! Jag stöder samtliga reservationer med\r\nmoderata namn men nöjer mig med att yrka bifall\r\ntill reservationerna 2 och 8.</pre><pre>Anf. 189 HADAR CARS (fp):</pre><pre>Herr talman! Låt mig börja med att yrka bifall till\r\nreservation nr 2, vilket för övrigt redan har gjorts.</pre><pre>Jag vill, herr talman, gärna säga att det Karin\r\nFalkmer gav uttryck för är grundläggande tankar\r\nsom jag i allt väsentligt kan instämma i. Den\r\nsvenska tekopolitiken har varit ett dyrbart äventyr.\r\nDen har kostat vårt land mycket, och den har varit\r\nett hinder inte minst för de länder som vi i andra\r\nsammanhang säger oss vilja hjälpa. Om man ser till\r\nde begränsningar av handelsmöjligheterna, av\r\nimporten, som den svenska tekopolitiken\r\nförorsakat, tror jag att det hade betytt väldigt\r\nmycket även för de människor som arbetar inom\r\ntekoindustrin, ifall man hade kunnat använda de\r\npengar som utgått till subventioner på ett annat\r\nsätt.</pre><pre>Nu har dock regeringen sent omsider kommit på\r\nbättre tankar. Man kommer nu att avskaffa\r\nindustristödet från den 1 juli i år. Man arbetar för\r\natt i allt väsentligt upphäva\r\nimportbegränsningarna. Man ställer också upp i de\r\ninternationella sammanhangen för att få bort\r\nmultifiberavtalet.</pre><pre>Det finns inte långsiktigt med den politik som\r\nregeringen nu för på tekosidan kvar några stora\r\nmotsättningar mellan folkpartiet och\r\nsocialdemokraterna. Jag kan heller inte förstå att\r\ndet finns några stora motsättningar mellan\r\nmoderaterna, folkpartiet och socialdemokraterna i\r\nden här frågan. När det däremot gäller den\r\nallmänna ekonomiska politiken är, som Karin\r\nFalkmer har utvecklat, motsättningarna tydliga och\r\nklara. En annan allmän ekonomisk politik skulle ha\r\neffekter även på tekosidan, precis som Karin\r\nFalkmer har sagt. Men när det gäller den speciella\r\ntekopolitiken är skillnaderna nu som sagt\r\nförhållandevis små.</pre><pre>Det finns emellertid några skillnader, och jag skall\r\npeka på några av dem. Vi tycker t.ex. att\r\nrestriktionerna för import av kläder från länderna i\r\nÖst- och Centraleuropa borde avskaffas\r\nomedelbart. Vi anser på det här området att det är\r\nkonstigt att vi skall gå ut med medel för att\r\nunderlätta uppbyggnader av dessa länders industri\r\noch samtidigt med andra handen blockera deras\r\nmöjligheter att till vårt land sälja de varor som de\r\när duktiga på att tillverka. Det är den här\r\ndubbelheten i handelspolitiken och\r\nbiståndspolitiken som vi från folkpartiets sida alltid\r\noch i alla sammanhang har vänt oss mot med kraft.</pre><pre>Vi föreslår vidare ett avskaffande av märkningen av\r\ntekoprodukter. De undersökningar som gjorts visar\r\nmed stor tydlighet att den här märkningen inte\r\nfyller någon funktion för konsumenternas del.\r\nKonsumenterna efterfrågar den inte. Den enda\r\neffekten märkningen har är att det blir dyrare att\r\nimportera, och det är ingen som gynnas av det --\r\nallra minst konsumenterna.</pre><pre>Ledamoten av folkpartiets riksdagsgrupp Lars\r\nSundin är en kunnig och initierad anhängare av\r\nProteko i Borås. Han har med skicklighet visat\r\ngruppen vilken betydelse Proteko har för\r\nutvecklingen av tekoindustrin i Sverige. Vi anser att\r\nman här skall ge ett anslag. Det anslag vi föreslår är\r\ninte särskilt stort i förhållande till det totala\r\ntekostöd som har utgått, men vi anser 5 milj.kr.\r\nvara ett skäligt belopp.</pre><pre>Även om jag inte vill underskatta betydelsen av de\r\nförslag som vi har framlagt, är det här alltså inte\r\nnågra väsensskilda eller grundläggande olikheter\r\nivår uppfattning å ena sidan och moderaternas och\r\nsocialdemokraternas å andra sidan. Men jag kan\r\ninte låta bli att notera att skillnaderna gentemot\r\ncenterpartiet och även mot miljöpartiet -- där\r\nskillnaderna i andra frågor inte är särskilt små\r\nheller -- kvarstår såsom ganska omfattande. Medan\r\nvi andra ändå är på väg att liberlisera handeln\r\nkräver centerpartiet tillsammans med miljöpartiet\r\nen återgång till att Sverige självt skall svara för en\r\ninhemsk tekoproduktion på 30 %. Vad skulle det,\r\nherr talman, innebära om riksdagen skulle, vilket\r\nnaturligtvis inte blir fallet, bifalla den motionen?\r\nVad det skulle kosta finns inte uträknat, men att det\r\nskulle röra sig om mångmiljardbelopp är alldeles\r\nklart. Jag tänker då på det svenska folkhushållet.\r\nOch vägen dit skulle vara kantad av anklagelser och\r\nåtal mot Sverige från internationella\r\norganisationer, i vilka vi har utfäst oss att driva en\r\npolitik av ett helt annat slag. Dessutom vill man öka\r\ni stället för att minska det industripolitiska stödet --\r\nman föreslår ca 100 milj.kr. mer i industripolitiskt\r\nstöd. Man kan göra detta om man tror att man med\r\nden här typen av åtgärder kan vinna något slags\r\nstöd hos människor som anser sig drabbade av\r\nutvecklingen inom tekobranschen. Det är det enda\r\nskälet som jag kan förstå. Men jag kan inte finna att\r\ndet är ett uttryck för en klok eller ansvarsfull politik\r\nvare sig för Sverige eller på tekoområdet speciellt.</pre><pre>Anf. 190 LENNART BRUNANDER (c):</pre><pre>Herr talman! Debatten om hur svensk tekoindustri\r\nskall se ut i framtiden är för mig väldigt viktig, och\r\ndet är den också för Sjuhäradsbygden, som jag\r\nrepresenterar, men den är viktig också för Sverige\r\nsom helhet, eftersom det är viktigt att vi har kvar\r\ndet textila kunnandet.</pre><pre>Jag tvingas konstatera att majoriteten i\r\nnäringsutskottet är både blind och döv. Man har\r\ninte sett och inte hört att saker runt omkring oss\r\nförändras. Vi har en försämrad ekonomi och en\r\nförsämrad konjunktur. Väldigt många människor\r\när arbetslösa, och i de bygder där vi har vår\r\ntekoindustri är varslen oerhört många. Detta måste\r\nockså påverka våra ställningstaganden.</pre><pre>Det sades i radion i går att regeringen skall satsa 6\r\nmiljarder för åtgärader med anledning av\r\narbetslösheten. Det är oerhört mycket pengar i\r\nförhållande till vad som här skulle användas för att\r\nklara en viktig industri.</pre><pre>Hadar Cars tror att det skulle kosta oerhörda\r\nsummor att följa centerns förslag om att man åter\r\nskall ta upp vår målsättning om att 30 % av\r\nförsäljningen skall bestå av svenska produkter. Nu\r\nnår man inte det målet över en natt, men med en\r\ninriktning mot att stimulera det svenska\r\nnäringslivet och naturligtvis med den ekonomiska\r\npolitik som Hadar Cars och Karin Falkmer har\r\ngjort sig till tolk för att vi skall ha får denna industri\r\nbättre förutsättningar. Då kanske vi når våra mål i\r\nalla fall.</pre><pre>Det är alltså viktigt att vi ser till att våra näringar\r\nkan fungera. Som det redovisats tidigare är\r\nutvecklingen för närvarande mycket negativ både\r\npå textilområdet och på trikåområdet med en\r\nnedgång i produktionen varje år på 2--4 %. Det\r\nmotsvarar 4 000--5 000 arbetstillfällen under de\r\nsenaste tre åren, vilket är ganska mycket. En stor\r\ndel av de berörda människorna bor i\r\nSjuhäradsbygden.</pre><pre>För centerpartiet är det viktigt att ha kvar en\r\nfungerande textilindustri samt den kunskap som\r\nfinns hos de anställda i företagen. Vi anser att de\r\nanställda utgör en stor tillgång. Det är en\r\nförsörjningsfråga, en beredskapsfråga och en\r\ntrygghetsfråga att ha kvar kunskapen och förmågan\r\natt producera livsnödvändiga produkter åt oss även\r\ni en besvärlig situation. Det är regionalpolitiskt\r\nviktigt att tekoindustrin fungerar. För många av\r\nkommunerna i Sjuhäradsbygden är tekoindustrin\r\nden viktigaste industrin. Jag tror att det också är\r\nangeläget att ha kvar tillverkningsindustri i Sverige,\r\ninte bara teko utan naturligtvis också annan\r\ntillverkningsindustri. Inte bara teko har bekymmer.\r\nFör den skull har vi från centerpartiet ställt kravet\r\natt man skall ha ett mål att arbeta mot.</pre><pre>Vi har också framlagt förslag om att de\r\nimportbestämmelser som har ändrats genom\r\nuppsägning av multifiberavtalet skall omformas så\r\natt de kommer i samklang med de regler som finns\r\ninom EG. Både Hadar Cars och Karin Falkmer\r\npratar gärna om att vi skall ha med EG likalydande\r\nbestämmelser och att vi skall gå den vägen. Då\r\nborde det vara rimligt att vara konsekvent och göra\r\ndet också i detta sammanhang. Det står i\r\nbetänkandet att vi när vi så småningom kommer\r\nmed i EG får förändra vår politik. Det är riktigt\r\nsom Hadar Cars sade att det pågår ett\r\ninternationellt arbete med att försöka få bort\r\nmultifiberavtalet och de begränsningar som finns\r\npå handelsområdet. Det är bra. Jag tror också att\r\ndet är väldigt viktigt att vi har en fri handel. Men\r\nden fria handeln skall ju gälla mellan olika länder.\r\nDet finns ingen anledning för Sverige att gå före\r\ninnan förhandlingarna är avslutade och dra ner sitt\r\nskydd för den svenska tekonäringen.</pre><pre>Liksom Hadar Cars tror jag att det är viktigt för de\r\nfattiga länderna att de får sälja sina produkter. Men\r\ndet är ännu viktigare att de kan få betalt för sina\r\nprodukter. Det kan inte vara någon hjälp för dem\r\natt vi av dem köper varor till låga priser, så att\r\nmänniskorna där till låga löner får arbeta lång tid\r\nunder besvärliga förhållanden. Det är ett kolonialt\r\nbeteende och inget bistånd.</pre><pre>För att klara den svenska tekoindustrin vill vi också\r\nfortsätta med en strukturuppbyggnad. Då vill vi ha\r\nkvar utvecklingslånen, som vi tror är betydligt\r\nviktigare och riktigare till sin funktion och struktur\r\nän det stöd som hittills har funnits, eftersom det har\r\nvarit byråkratiskt besvärligt. Det har inte varit till\r\nför de små och enkla företagen utan för de litet\r\nstörre företagen, och det är angeläget att\r\nåstadkomma en förändring.</pre><pre>Vi vill också ha en socialklausul. Den har bäring på\r\ndet resonemang som jag förde tidigare om att man\r\nskall ha rimliga förhållanden för de människor som\r\nskall utföra dessa jobb.</pre><pre>Med detta, herr talman, yrkar jag bifall till våra\r\nreservationer 3, 5 och 7. Naturligtvis står jag bakom\r\näven övriga reservationer som centerpartiet har\r\nfogat till detta betänkande, men jag yrkar inte bifall\r\ntill dem i detta läge.</pre><pre>I detta betänkande tar man även upp frågan om\r\nlinodling. Det finns inte några reservationer från de\r\ncenterpartister som sitter i näringsutskottet. Men\r\njag vill ändå säga några ord om våra motioner,\r\neftersom jag tycker att även linodling är en viktig\r\ntekofråga, en viktig jordbruksfråga och en viktig\r\nförsörjningsfråga.</pre><pre>Linet är en av de bättre grödorna. Det är en mycket\r\nbra fiber, som kan användas till många saker. Vi\r\nbehöver en utveckling av linodlingen. Vi har också\r\ngenom beslut här i riksdagen fått till stånd ett\r\narbete för att få i gång linproduktionen ute i landet.\r\nLinodling har startats på många olika ställen. Vi har\r\nen riksgrupp för linodling som samordnar arbetet.\r\nMen den måste ha resurser för att kunna fortsätta\r\nsitt arbete så att det blir framgångsrikt. Det finns\r\nvissa förutsättningar, men det måste också skapas\r\nindustriella möjligheter att ta hand om linet. Skall\r\nman använda det till tekoprodukter, till garn och till\r\nvävning, måste man ha ett beredningsverk och för\r\ndetta måste man skapa förutsättningar.</pre><pre>Man kan använda linet i byggnadsmaterial och i en\r\nrad olika produkter. Man kan göra papper och\r\nandra saker. Därför är lin en väldigt bra produkt\r\nsåsom alternativ i den omställning av jordbruket\r\nsom i dag sker. Det står också bra för sig självt.</pre><pre>Vi har tagit upp frågan om linodling i två motioner\r\ntill näringsutskottet. Det är motion 302 av mig och\r\nKarin Starrin samt motion 359 av Gunnar Björck\r\noch Karin Starrin. I den sistnämnda motionen vill\r\nman göra en satsning på ''Lincentrum\r\nHälsningland'', som har blivit ett centrum för\r\nlinodling i Sverige.</pre><pre>Herr talman! Jag yrkar bifall även till dessa två\r\nmotioner.</pre><pre></pre><pre>Anf. 191 ROLF L NILSON (v):</pre><pre>Herr talman! Under en följd av år har vi kunnat\r\nkonstatera att utvecklingen inom svensk\r\ntekoindustri har varit negativ. Den inhemska\r\nproduktionen har minskat, vilket givetvis har\r\nmedfört en reducering av antalet anställda.\r\nUtvecklingen har drabbat ojämnt. Ofta har\r\nkvinnoarbeten försvunnit. Utvecklingen har också\r\ndrabbat geografiskt ojämnt. Lennart Brunander\r\nhar i många år här talat om de problem som har\r\ndrabbat Sjuhäradsbygden. Viola Claesson har tagit\r\nupp samma frågor och talat för samma region.</pre><pre>Man kan säga att den industritradition och kultur\r\nsom har utvecklats i Sjuhäradsbygden och präglat\r\nden håller på att avvecklas och utplånas. Det är trist\r\noch sorgligt. Det är helt rätt att man under en följd\r\nav år har gjort satsningar med statliga pengar på att\r\nmildra effekterna av denna utveckling men även\r\npröva möjligheterna för de delar av tekobranschen\r\nsom är livskraftiga, som kan utvecklas vidare och\r\nsom har framtiden för sig.</pre><pre>Karin Falkmer sade att detta beror på den tredje\r\nvägens politik. Om man bara får en moderat\r\nregering i Sverige så ordnar det sig. Jag tror att hon\r\nunderskattar problemen något. Det finns en ganska\r\nutförlig artikel i dagens nummer av Dagens\r\nNyheter om utvecklingen inom tekobranschen. Där\r\ntalar man om en utveckling, där företag med\r\nserieproduktion under 1970-talet flyttade till\r\nFinland och under 1980-talet till Portugal. Under\r\n1990-talet är det Baltikum, Östeuropa och Polen\r\nsom gäller.</pre><pre>Det beror naturligtvis på att det är fråga om en\r\nenkel produktion. Den kräver inte speciellt skolad\r\narbetskraft. Det är en produktion som går att\r\ngenomföra även med extremt låga löner. Man talar\r\nom 600--700 kr. i månaden för sömmerskor i Polen.\r\nJag vet inte om Karin Falkmer menar att vi med\r\nmoderat styre i Sverige skall närma oss kvinnolöner\r\npå 600--700 kr. i månaden. Jag hoppas att så inte är\r\nfallet.</pre><pre>I Dagens Nyheter talar man också om att det går att\r\nproducera skjortor i Sverige. Rubriken lyder:\r\n''Svensksytt blir dyrt men välsytt''. Det krävs\r\nyrkeskunskap och skicklighet. Man hittar en nisch\r\noch man talar om -- eftersom jag är från\r\nHelsingborg kan jag säga det med stolthet --\r\nStenströms skjortfabrik, som säljer både på Sverige\r\noch internationellt och tydligen gör det med\r\nframgång. Företaget tänker fortsätta att producera\r\ni Sverige. Det är fråga om kvalitet. Det är en\r\nvälutbildad arbetskraft som driver denna\r\nproduktion.</pre><pre>Vänsterpartiet har i riksdagen tidigare krävt att\r\nmålet för svensk tekoproduktion, 1978 års nivå,\r\nskall ligga kvar. Vi har föreslagit att riksdagen skall\r\nställa sig bakom ett strategiskt stödprogram för\r\ntekoindustrin. Programmet skulle ha haft en\r\noffensiv inriktning och främjat investeringar i och\r\nkunskap om ny teknik samt stimulerat till ökad\r\nexport.</pre><pre>Behovet av ett sådant program finns kvar, men det\r\när uppenbart att det inte finns några förutsättningar\r\nför att skapa en majoritet i kammaren för\r\nprogrammet i fråga. Det är med visst beklagande\r\nsom jag konstaterar detta. Då får vi använda oss av\r\nde möjligheter som finns. I budgetpropositionen\r\noch i den näringspolitiska propositionen finns ett\r\nanslag på 85 milj.kr. för industripolitiskt stöd till\r\ntekoindustrin. Det tycker vi är bra och det ställer vi\r\nupp på. Jag har svårt att förstå centern, som talar\r\nsig varm för en satsning på branschen men samtidigt\r\nvill pruta bort 50 av de 85 miljonerna i branschstöd.\r\nJag har litet svårt att få detta att gå ihop. Visserligen\r\nhänvisar man till en ny form av lån för branschen.\r\nJag tycker emellertid att det är en krånglig och\r\nbyråkratisk omväg att skapa speciallån för\r\ntekobranschen. Nu har riksdagen beslutat att\r\ninrätta regionala riskkapitalbolag som skall satsa på\r\nframtidsprojekt. De skall givetvis användas för\r\nsådant som har framtiden för sig. Men det\r\nkommersiella privata kapitalet får ju också\r\nbehandla tekobranschen välvilligt.</pre><pre>Importbegränsningar bör i princip avskaffas. Det\r\nbör ske av solidaritetsskäl. Vi kan konstatera att\r\nmultifiberavtalet har gynnat huvudsakligen EG-\r\noch EFTA-länder. Att EG, som framhålls som ett\r\nföredöme från borgerligt håll, bedriver en\r\nprotektionistisk politik mot uländerna inom denna\r\nbransch tycker jag är ganska betecknande. Det\r\nfattades redan 1988 beslut om att avskaffa\r\nimportbegränsningarna och mulitfiberavtalet.\r\nBranschen har haft tid på sig att anpassa sig. Vi\r\nmenar att det är bra att detta försvinner. Det som\r\nbör finnas kvar är en socialklausul. Jag har svårt att\r\ntänka mig att man i produktionen kan använda\r\nnågot annat konkurrensmedel än de låga lönerna\r\nsom bestäms av den ekonomiska utvecklingsnivån i\r\nsamhället. Det måste vi acceptera. Däremot måste\r\nvi ta avstånd från produktion som bygger på\r\noacceptabla sociala förhållanden. Sverige måste\r\nkraftfullt agera för att socialklausuler införs vid\r\ninternationella överenskommelser och att de förs\r\nfram genom GATT.</pre><pre>Med det anförda vill jag yrka bifall till reservation\r\nnr 5.</pre><pre>Vi har även fogat reservation nr 12 till betänkandet.\r\nDen handlar om linodlingen. Jag vill yrka bifall\r\näven till den reservationen.</pre><pre>I kölvattnet av jordbruksuppgörelsen har intresset\r\nför linodling blommat upp. Lin är en bra och viktig\r\nprodukt. Samhället, staten, har som en följd av\r\njordbruksuppgörelsen ett ansvar för att underlätta\r\növergången till annan produktion, och en satsning\r\npå linodling och en utveckling av den branschen är\r\nett bra sätt att göra det.</pre><pre>Anf. 192 LARS NORBERG (mp):</pre><pre>Herr talman! Karin Falkmer och Hadar Cars har\r\ntalat om att man genom sänkta skatter skulle\r\nunderlätta för den arbetsintensiva tekoindustrin att\r\nbibehålla sin ställning och kanske t.o.m. förbättra\r\nden. Det håller vi i miljöpartiet gärna med om. Och\r\ndet vore trevligt om vi kunde få stöd för de\r\nskatteförslag som vi har lagt fram. De har denna\r\ninriktning. En grundläggande princip för\r\nmiljöpartiet är att beskattningen skall vara låg på\r\ndet som mänskligheten har gott om, nämligen\r\narbetskraft och att beskattningen skall vara hög på\r\ndet som mänskligheten har ont om, nämligen\r\nenergi och andra naturresurser. I den andan har vi\r\nlagt fram våra skatteförslag. Vi säger att\r\narbetsgivaravgiften i större delen av landet skall\r\nsänkas med 3 % under det första året och med\r\nytterligare 1 % året därpå. I glesbygden skall\r\nsänkningen vara större, nämligen 9 resp. 10 %.</pre><pre>På samma sätt har vi när det gäller de lönelägen\r\nsom är aktuella inom just tekoinustrin föreslagit\r\nnågot lägre inkomstskatter än dem som folkpartiet\r\noch socialdemokraterna har gjort upp om. För att\r\nfå budgetbalans och skapa resurser för den\r\nomställning till ett miljövänligare samhälle som vi\r\nmenar är absolut nödvändig har vi föreslagit ganska\r\nkraftigt höjda skatter på energi och miljöfarliga\r\nutsläpp. De sänkta arbetsgivaravgifterna innebär\r\nungefär 20 miljarder kronor. Det tar vi in, och väl\r\ndet, genom höjda skatter på energi och utsläpp. Jag\r\nskall inte fortsätta att argumentera om detta. Jag\r\nvet att man kommer att säga att om vi beskattar\r\ndessa resurser på detta sätt kommer förbrukningen\r\nav dessa resurser att minska. Det är vi medvetna\r\nom. Jag skall emellertid inte utveckla detaljerna i\r\ndetta sammanhang. Men det är alldeles uppenbart\r\natt man med en sådan politik gynnar man\r\narbetsintensiv verksamhet, bl.a. inom\r\ntekoindustrin. Vi menar alltså att det är på det\r\nsättet som man når målet att undvika en ytterligare\r\nnedtrappning av tekoindustrin och kanske t.o.m. få\r\nen ökning. Därför har vi inte anslutit oss till de\r\nförslag som centern har lagt fram om specialla\r\nanslag eller lån till tekobranschen.</pre><pre>Däremot har vi anslutit oss till ett centerförslag som\r\ninnebär att SINDs tekogrupp borde förläggas till\r\nProteko i Borås. Utskottsmajoriteten säger att den\r\ninte kan tillstyrka detta men avslöjar inte varför\r\nman inte kan tillstyrka det. Jag tycker faktiskt att\r\ndet är utskottets skyldighet att tala om varför man\r\när oförmögen att tillstyrka detta förslag som såvitt\r\nvi kan bedöma, är ett vettigt\r\ndecentraliseringsförslag -- man flyttar verksamhet\r\nfrån det överhettade Stockholmsområdet till det\r\nbetydligt mindre överhettade Boråsområdet.</pre><pre>När det gäller linodlingen har vi tagit upp de förslag\r\nsom riksgruppen för utveckling av lin har lagt fram.\r\nDen har föreslagit att man skall göra en rejäl\r\nsatsning för att starta denna verksamhet som i\r\nSverige har legat nere under åtskilliga år men som\r\nhar så många intressanta förutsättningar. Gruppen\r\nföreslår 12 milj.kr. per år under en femårsperiod\r\noch dessutom ett startbidrag på 15 milj.kr. Vi har i\r\ndetta fall anslutit oss till gruppens förslag.</pre><pre>Det är osäkert om denna odling kommer att bli\r\nlönsam i konventionell mening. Men linet har så\r\nmånga förnämliga egenskaper att det borde vara\r\nvärt ett visst samhällsstöd. Inom t.ex. sjukvården\r\nkan lakan av lin förhindra många liggsår hos äldre\r\npatienter och hos nyopererade patienter. Hur\r\nmånga miljoner det skulle kunna vara värt är svårt\r\natt uppskatta. Men det är alldeles klart att lakan av\r\nlin skulle spara både pengar inom sjukvården,\r\ndyrbara sjukhusdagar och även åtskilligt mänskligt\r\nlidande. Det är en mycket enkel åtgärd som en följd\r\nav en satsning på linet.</pre><pre>Jag yrkar bifall till reservationerna 11 och 13.</pre><pre>Anf. 193 REYNOLDH FURUSTRAND (s):</pre><pre>Herr talman! Eftersom kvällen är sen skall jag fatta\r\nmig kortare än de 15 minuter som jag har anmält.\r\nDet tror jag gläder en del.</pre><pre>Jag kan inledningsvis inte låta bli att något\r\nkommentera de tidigare inläggen. Vi har från\r\nmoderaterna under de år som jag har haft förmånen\r\natt få ansvaret för att debattera dessa frågor hört\r\nsamma klagovisa om att det är pålagor och skatter\r\nsom har hindrat den svenska tekoindustrin från att\r\nutvecklas på ett bättre sätt. Man måste fråga vilka\r\nskillnader som skulle ha gjorts för svensk\r\ntekoindustri i förhållande till andra industrier. Det\r\när känt, fru Falkmer, att er uppfattning är att\r\nskatterna skall vara i stort sett noll för industrin.\r\nMen tro inte för ett ögonblick att en sådan politik\r\nskulle leda till att vi i det här landet över huvud\r\ntaget hade en tekopolitik värd namnet. Detta är\r\ndessutom märkligt att konstatera eftersom\r\nmoderaterna i andra sammanhang när det gäller\r\nmineraljakt, kartering och annat är beredda att\r\nsatsa i stort sett dubbelt så mycket som vi\r\nsocialdemokrater vill satsa. Då är penningpåsen\r\ninte tom, utan då är man beredd att spä på mer.</pre><pre>Det hade varit trevligt om Hadar Cars hade varit\r\nkvar i kammaren. Det är han emellertid inte. Han,\r\ntillsammans med de andra borgerliga kollegerna,\r\nhade under åren 1976--1982 möjlighet att radikalt\r\nändra tekopolitiken. Då hade man kunnat sänka\r\nskatter, tagit bort avgifter och visat om det fanns\r\nmöjlighet att bedriva någon politik som skulle ha\r\nvarit bättre än den som vi socialdemokrater har\r\nfört. Verkligheten är väl att det inte var på det\r\nsättet. Vad vi socialdemokrater gjorde när vi kom\r\ntillbaka till regeringsmakten 1982 var att stänga\r\nakutmottagningen där en del ministrar hade suttit\r\noch i stort sett gödslat ut pengar till industrin och\r\nbetalat den ena och den andra verksamheten både\r\ntvå och tre gånger. Vi ville föra en mer konsekvent\r\npolitik.</pre><pre>Jag måste även något kommentera det som Lennart\r\nBrunander sade. Han sade att majoriteten i\r\nnäringsutskottet är både blind och döv när det\r\ngäller uppfattningen om den framtida\r\ntekopolitiken. Vi får väl tåla den kritiken, även om\r\njag trodde att den skulle ha uttryckts på ett mer\r\nnyanserat och intelligent sätt. Det viktiga, Lennart\r\nBrunander, är att också ha känsla för det som\r\nkommer att hända i framtiden, att tänka mer\r\nglobalt, att inte bli direkt utvecklingsfientlig, för att\r\nanvända ett ord som ni i andra sammanhang brukar\r\nlägga er vinn om när det gäller tekopolitiken.</pre><pre>Herr talman! I det betänkande som vi behandlar tas\r\nfrågorna om tekoindustrin och tekohandeln upp. I\r\nanslutning till betänkandet behandlas också 16\r\nmotioner från den allmänna motionstiden. Låt mig\r\nkonstatera att svensk textil- och\r\nkonfektionsindustri fortfarande brottas med\r\nproblem som till viss del är av både lönsamhets- och\r\nstrukturkaraktär. Statens industriverk, SIND,\r\nbedömer att produktionen kommer att minska\r\nytterligare något under innevarande år. Det tyder\r\npå att tekoindustrins kostym håller på att anpassas\r\ntill marknadens förutsättningar. Precis som någon\r\ngjorde tidigare här i talarstolen kan jag också\r\nkonstatera att marknadsläget för den svenska\r\ntekoindustrin, och inte bara den svenska, i mycket\r\nkännetecknas av en global överkapacitet. I vårt\r\nland är situationen för närvarande den, att vi har en\r\ngarderob som motsvarar en befolkning på ca 40\r\nmiljoner människor relaterat till en befolkning på\r\n8,5 miljoner. Numera möter de svenska\r\nproducenterna på så gott som alla marknader ett\r\nmycket allsidigt utbud av varor, varor som kommer\r\nfrån såväl andra industriländer som från\r\nutvecklingsländer. Att notera är också att många av\r\ndessa varor har blivit kvalitativt bättre genom åren.</pre><pre>Herr talman! Den utveckling som vi nu ser går allt\r\nsnabbare. Det gäller för så gott som alla våra\r\nindustriföretag, för alla branscher. Det är alltså\r\ningenting som är specifikt för tekoindustrin. För\r\nstålindustrin, för bilindustrin, för pappers- och\r\nmassaindustrin m.fl. har detta varit en vardag\r\nunder väldigt lång tid, ja, under många år. Den allt\r\nsnabbare internationaliseringen, som vi är en del\r\nav, kommer naturligtvis att ställa krav på\r\nförändringar som kommer att beröra oss både som\r\nkonsumenter och producenter.</pre><pre>1989 beslutade vi här i riksdagen om\r\nindustripolitiska åtgärder för tekoindustrin inom en\r\ntotal ram på 225 milj.kr. under en tioårsperiod,\r\nräknat från budgetåret 1989/90. Vi slog då fast att\r\ndet var de små och medelstora företagen samt\r\nlönsömnadsföretag som borde få en större del av\r\nåtgärderna än man fått tidigare. Vi hade\r\nkonstaterat att det tidigare stödet mer gynnat de\r\nstora och relativt stabila företagen. I årets\r\nbudgetproposition föreslår regeringen att 85\r\nmilj.kr. skall anvisas för industripolitiska åtgärder\r\nför tekoindustrin under budgetåret 1991/92. Detta\r\ninnebär att den sista fasen av det tekoprogram som\r\nvi beslutade om 1989 nu genomförs.</pre><pre>När vi fattade beslut om hur vi skulle ge bästa\r\nmöjliga förutsättningar för att få en bra och\r\nkompetent tekoindustri för framtiden, hävdade vi\r\nsocialdemokrater att vi skulle rikta stödet till\r\nområden som var och är långsiktigt utvecklande.\r\nHuvudparten av de 85 milj.kr. skulle enligt\r\nregeringen -- och den uppfattningen står vi\r\nsocialdemokrater i utskottet bakom -- användas till\r\nbranschfrämjande åtgärder. Det handlar om\r\nsatsningar på exportfrämjande, ökad\r\nteknikspridning, bättre produktutveckling, bättre\r\ndesign, bättre materialteknik och bättre utbildning.\r\nDet är det som vi socialdemokrater menar skall ge\r\ntekoindustrin möjligheter att vara med och hävda\r\nsig i den hårdare konkurrensen.</pre><pre>Herr talman! Det har genom åren rått delade\r\nmeningar här i riksdagen om stöd till tekoindustrin.\r\nUppfattningar har funnits om allt, från inga\r\nstödinsatser över huvud taget -- de idéerna hörde vi\r\nredovisas tidigare -- till ökade och större\r\nstödinsatser. En genomgång av de motioner som\r\nbifogats betänkandet visar att positionerna\r\nfortfarande är ungefär desamma. Möjligen har det\r\nskett en nyansering på någon punkt. Den mest\r\nmarkanta nyanseringen är att man för något år\r\nsedan döpte om det man från början kallade\r\navvecklingslån till utvecklingslån. Det senare låter\r\nbättre, men konstruktionen och innehållet är\r\nfaktiskt desamma.</pre><pre>Utskottsmajoriteten tror heller inte denna gång att\r\nden nämnda låneformen skulle gagna en offensiv\r\nutveckling av tekoindustrin. Tekoindustrin och\r\nandra industriers möjligheter till riskkapital måste\r\nordnas på annat sätt än genom att konstruera\r\nspeciella låneformer för branscher. Låt mig bara\r\npåminna om att riksdagen våren 1990 bl.a. fattade\r\nett beslut om att bilda fem--sex regionala\r\nriskkapitalbolag. Det blev ingen enighet bakom det\r\nbeslutet. Det hade vi inte väntat oss heller. Men det\r\när meningen att de här riskkapitalbolagen skall ge\r\ntekoindustrin möjligheter att vara med och utifrån\r\nintressanta projekt få del av riskkapital för framtida\r\nsatsningar.</pre><pre>Herr talman! Jag ber därför att få yrka avslag på de\r\nmotioner och reservationer som berör stödet till\r\ntekoindustrin och bifall till utskottsmajoritetens\r\nförslag.</pre><pre>Hösten 1988 beslutade vi här i riksdagen att\r\nimportrestriktionerna skulle vara helt avvecklade\r\nfr.o.m. den 31 juli i år. Detta som en konsekvens av\r\natt det nuvarande förlängda multifiberavtalet löper\r\nut. Med stöd av detta har Sverige, i likhet med\r\nmånga andra länder naturligtvis, begränsat\r\nimporten av textil- och konfektionsvaror från de\r\ns.k. lågprisländerna. Vad kommer avvecklingen att\r\nfå för konsekvenser? Kommer svensk tekoindustri\r\natt överleva? Kommer vi att utsättas för en\r\nanstormning av dåliga produkter, m.m.</pre><pre>Herr talman! Jag har den fullaste förståelse och\r\nstörsta respekt för de människor som ställer de här\r\nfrågorna. Jag besökte härom kvällen beklädnads\r\navdelning i Vingåker i Södermanland tillsammans\r\nmed många av dem som arbetar inom tekoföretaget\r\nLjungströms och diskuterade bl.a. dessa frågor. På\r\nLjungströms har man varslat 86 anställda, de flesta\r\nkvinnor. Företaget kommer att lägga ut mer av den\r\nenklare tillverkningen till Ungern. Man förstod att\r\ndetta skulle komma förr eller senare. Nu menade\r\nman att det gällde att visa att man utvecklade sin\r\nverksamhet ännu mer. Det var ingen som\r\nförvägrade människor i Ungern att få ta del av\r\nindustriell utveckling på detta område, ett område\r\nsom de behärskar och kan utveckla. Man sade att\r\ndet nu gäller att vässa klorna ytterligare. Det är\r\nnaturligtvis den inställning som måste till, att vässa\r\nklorna ytterligare för att vara kvar på marknaden\r\noch hävda sin specifika art.</pre><pre>När näringsutskottet i yttrande till finansutskottet\r\n1988 ställde sig bakom regeringens förslag var det\r\nmot bakgrund av att de slopade restriktionerna på\r\nsikt dels skulle leda till lägre konsumentpriser, dels\r\nskulle få en positiv effekt för utvecklingsländerna.\r\nMen vi sade också från utskottsmajoritetens sida att\r\nregeringen måste verka för att tekosektorn\r\nintegreras i GATTs ordinarie regelverk. Vidare\r\nanslöt vi oss 1988 till regeringens uppfattning att ett\r\nomedelbart upphävande inte var lämpligt utan\r\ntekoföretagen skulle ges en rimlig tid för att\r\nanpassa sig och företa nödvändiga åtgärder.</pre><pre>Herr talman! Riksdagen beslutade i december 1990\r\natt Sverige skall ansöka om fullt medlemskap i EG.\r\nUtrikesutskottet har bedömt det som sannolikt att\r\ndessa förhandlingar skall komma till stånd någon\r\ngång under 1991. Ett medlemskap i EG innebär\r\nbl.a. en anpassning till den gemensamma\r\nhandelspolitiken, inklusive den på tekoområdet.\r\nHur anpassningen skall ske och vilka\r\növergångsarrangemang som kan bli aktuella på\r\nolika områden är frågor som kommer att få lösas\r\nunder de kommande förhandlingarna.</pre><pre>En annan viktig faktor i detta sammanhang är att\r\nman förhoppningsvis kommer att återuppta\r\nGATTs s.k. Uruguay-runda. Avsikten med den är\r\natt den skall leda till en överenskommelse om\r\nåtergång av villkoren för tekohandel till normala\r\nGATT-regler. Detta kommer naturligtvis också att\r\ninnebära att EGs tekorestriktioner på sikt kommer\r\natt avvecklas. Personligen både tror och hoppas jag\r\natt EG den dag Sverige är medlem har slopat sina\r\nrestriktioner. Jag tror att det är nödvändigt för att\r\nvi över huvud taget skall få en bättre och stabilare\r\nvärldshandel.</pre><pre>Låt mig också understryka att utskottsmajoriteten\r\nförutsätter att regeringen nu noga följer\r\nutvecklingen inom tekoindustrin och att man drar\r\nförsorg om att erforderliga\r\narbetsmarknadspolitiska åtgärder med kraft sätts in\r\npå orter eller i regioner som påverkats av en ändrad\r\nmarknadssituation. Detta gäller naturligtvis inte\r\nenbart teko. Vi såg i tidningarna och på nyheterna\r\nvad som håller på att hända i Hallstahammar.\r\nLegoindustrin under bilindustrin drabbas av\r\nmycket kännbara effekter.</pre><pre>Herr talman! Jag yrkar härmed avslag på de\r\nmotioner och reservationer som berör\r\ntekohandelsfrågor.</pre><pre>Låt mig också kort beröra två andra frågor som\r\nåterkommit och behandlas i betänkandet. Det\r\ngäller ursprungsmärkning av kläder och frågan om\r\nsocialklausul.</pre><pre>Ursprungsmärkningen är en bestämmelse som kom\r\ntill 1983. Vi vet att denna fråga bl.a. har tagits upp\r\nav kommerskollegiet, som menar att man borde\r\nkunna avveckla bestämmelsen. Vi vet också att den\r\nhär frågan kommer att bli föremål för övervägande\r\ni anslutning till en kommande proposition om ett\r\nEES-avtal. Därför menar vi att riksdagen inte nu\r\nbehöver ta något initiativ i den här frågan.</pre><pre>Riksdagen har också vid flera tillfällen behandlat\r\nfrågorna om införande av en socialklausul. Sverige\r\när ett av flera länder som i GATT driver frågan om\r\natt inrätta någon form av socialklausul. Dessutom\r\nfinns genom en av ILO, internationella\r\narbetsorganisationen, antagen konvention om\r\nminimiålder för arbete och ökad social hänsyn i\r\narbetsförhållandena. I FN-konventionen om barns\r\nrättigheter har detta också antagits och strukits\r\nunder.</pre><pre>Utskottet vill upprepa sin tidigare ståndpunkt i\r\nfrågan om införandet av socialklausul. Frågan är\r\nunder behandling i GATT och föranleder därför\r\ninget initiativ utöver detta.</pre><pre>Låt mig slutligen något beröra de motioner som tar\r\nupp frågan om linodling. Utskottet står fast vid de\r\nbedömningar rörande linodling och linförädling\r\nsom vi gjorde hösten 1990. Vi vill också framhålla\r\natt linfrågorna är viktiga och att det är önskvärt att\r\nlinhanteringen på sikt kan få en ökad omfattning.\r\nDet ligger också i linje med den nya\r\nlivsmedelspolitiken.</pre><pre>Som exempel kan också nämnas att\r\nlantbruksstyrelsen har utfärdat\r\ntillämpningsföreskrifter avseende omställningsstöd\r\ngällande bl.a. linodlingen i syfte att underlätta det\r\nhela.</pre><pre>Dessutom har, som man utförligt beskriver i\r\nbetänkandet, riskgruppen för linets utveckling\r\npresenterat ett nationellt forsknings- och\r\nutvecklingsprogram. Mot den bakgrunden anser\r\nutskottet att det nu inte finns någon anledning för\r\nriksdagen att ta ett initiativ i den frågan.</pre><pre>Herr talman! Med det anförda yrkar jag bifall till\r\nutskottets hemställan i detta betänkande och avslag\r\npå samtliga motioner och reservationer.</pre><pre>Anf. 194 LENNART BRUNANDER (c)\r\nreplik:</pre><pre>Herr talman! Reynoldh Furustrand återkommer\r\ntill en sak som socialdemokraterna gärna\r\nåterkommer till. Det gäller talet om att man under\r\nden borgerliga regeringstiden gödslade med pengar\r\nnär det gäller den svenska industrin. Men låt mig då\r\nerinra om att orsaken till att man blev tvungen att\r\ngöra det var att socialdemokraterna i början av 70-\r\ntalet hade skjutit den svenska ekonomin i sank.\r\nStora insatser gjordes för att omstrukturera\r\nstålindustrin. Träindustrin omstrukturerades. Stora\r\ninsatser gjordes också på andra områden.\r\nFrukterna av allt detta arbete skördade svenskt\r\nnäringsliv under 80-talet. Den socialdemokratiska\r\nregeringen hade stor nytta därav. Min beskrivning\r\nav verkligheten skiljer sig alltså något från den som\r\nReynoldh Furustrand gärna vill tala för. Jag hävdar\r\natt min beskrivning mera överensstämmer med\r\nsanningen.</pre><pre>Sedan säger Reynoldh Furustrand att det väl kunde\r\nha gjorts en radikal ändring av teko-politiken under\r\nden borgerliga regeringstiden. Ja, det skedde också\r\nen radikal ändring av tekopolitiken under den\r\ntiden -- låt vara att denna ändring skedde med\r\nsocialdemokratiskt stöd. Det var ju då man lade\r\ngrunden för en satsning på svensk teko. Men när\r\nsocialdemokraterna senare kom till makten skedde\r\ndet en successiv nedtrappning. Man gjorde\r\ngemensam sak med moderaterna och folkpartiet,\r\noch nu är man på väg att upphöra med dessa\r\nsatsningar helt och hållet.</pre><pre>Reynoldh Furustrand säger att det är nödvändigt\r\natt ha en känsla för vad som händer. Ja, det är\r\nalldeles klart att det måste vara så. Men jag tycker\r\natt det är ganska dåligt ställt med den känslan just\r\nnu. Det finns ju ett beslut om att Sverige skall\r\nansöka om medlemskap i EG. Men EG har helt\r\nandra regler än vad vi i Sverige har. Man är med i\r\nsamma GATT-förhandlingar. Man syftar till ett\r\nborttagande av de handelshinder som finns. När\r\nman kommer dithän -- och det är vi alla överens\r\nom -- har man säkert slagit in på en bra väg. Men\r\ndet finns inga tecken i dag på att EG kommer att\r\nhamna där inom en snar framtid. GATT-\r\nförhandlingarna går ju ganska trögt. Sverige går\r\nvisserligen före. Men samtidigt skall vi ansöka om\r\nmedlemskap i EG. Det finns ingen\r\növerensstämmelse här. Det finns alltså ingen känsla\r\nför hur verkligheten egentligen ser ut.</pre><pre>Det är absolut rimligt att ta hänsyn till dessa saker\r\ni det här sammanhanget. Även om det inte rådde\r\nklarhet på den punkten för två år sedan då beslutet\r\ni fråga fattades, är det i alla fall nu klart hur det\r\nförhåller sig. Därför borde den rätta känslan finnas.\r\nDå skulle det gå att ändra på fattat beslut.</pre><pre>Reynoldh Furustrand säger att det måste ske en\r\nanpassning vad gäller storleken på den här\r\nnäringen. Ja, jag menar att man är i färd med att\r\nanpassa denna så till den grad att man nästan\r\nförintar näringen. Jag tycker att det är fel. Det är\r\ndärför som vi i centerpartiet ständigt och jämt går\r\nemot presenterade idéer i det här avseendet. Vi vill\r\nha en satsning på svensk teko. Vi vill alltså utveckla\r\ndenna -- inte avveckla, som Reynoldh Furustrand\r\nändrade till. Det handlar alltså om att det behövs\r\nen utveckling på detta område.</pre><pre>Vi vill ha lånestöd för att kunna få en utveckling.\r\nDet gäller ju att få till stånd utbildning, att skaffa\r\nmaskiner och att göra omstruktureringar med\r\ntanke på design osv. Det skall ske på ett enkelt sätt.\r\nPrecis tvärtemot vad Reynoldh Furustrand talar om\r\nvill vi ha ett system som icke är byråkratiskt.</pre><pre>Herr talman! Är det inte rimligt att vi nu följer de\r\nregler som EG faktiskt har?</pre><pre></pre><pre>Anf. 195 KARIN FALKMER (m) replik:</pre><pre>Herr talman! Som vanligt är det fråga om samma\r\nklagovisa, säger Reynoldh Furustrand. Jag kan\r\nbara beklaga att socialdemokraterna under alla år\r\nhar vägrat att lyssna. De vill inte förstå vad det\r\nextremt höga svenska skattetrycket innebär för\r\nsvensk industris konkurrensförmåga.</pre><pre>Den svenska tekoindustrin är arbetsintensiv.\r\nDärmed har denna bransch varit känsligare än\r\nandra branscher. Nu drabbar den tredje vägens\r\npolitik med full kraft även övrig svensk industri.\r\nDet råder inget tvivel om att Sverige befinner sig i\r\nen hemmagjord ekonomisk kris.</pre><pre>För att Reynoldh Furustrand inte skall tro att det\r\nbara är moderaterna som talar om att kostnadsläget\r\ni Sverige är för högt skall jag här läsa upp vad som\r\nsägs i SINDs senaste pressmeddelande. Detta\r\npressmeddelande är daterat den 13 mars 1991 och\r\nhandlar om teko. Så här står det: ''Varslen berör\r\nfrämst beklädnadsindustrin. I slutet av 1990-talet\r\nfinns det, om prognoserna slår in, knappast någon\r\ntillverkning av kläder kvar i Sverige. Design,\r\ntillskärning och provsömnad kommer fortfarande\r\natt finnas kvar i landet, men de stora serierna\r\nkommer att tillverkas utomlands, spår rapporten.\r\nDen främsta orsaken är framför allt det höga\r\nkostnadsläget i Sverige.''</pre><pre>Så en kommentar med anledning av det som\r\nLennart Brunander sade.</pre><pre>Anf. 196 TREDJE VICE TALMANNEN:</pre><pre>Repliken gäller Reynoldh Furustrands anförande.</pre><pre>Anf. 197 HADAR CARS (fp) replik:</pre><pre>Herr talman! Reynoldh Furustrand har besökt\r\nLjungströms. Han säger, som jag tolkar innebörden\r\nav hans ord, att han där inte kunde finna någon som\r\nmissunnade ungrarna att också på export utnyttja\r\nden kunskap som de har inom tekoområdet. Vad\r\njag här har sagt är inte ordagrant vad Reynoldh\r\nFurustrand uttryckte -- jag ser att han nickar och\r\ndärmed ger uttryck för samförstånd. Men han har i\r\nalla fall inte rätt på den punkten.</pre><pre>När Reynoldh Furustrand var på besök hos\r\nLjungströms fanns det en som förvägrade ungrarna\r\nnämnda möjlighet, nämligen Reynoldh\r\nFurustrand. I den här salen företräder han ju ett\r\nparti och en regeringspolitik som medverkar till\r\nsärskilda begränsningar just för länderna i\r\nÖsteuropa -- dvs. just för Ungern, Polen,\r\nTjeckoslovakien osv. -- när det gäller export av\r\ntekoprodukter till Sverige. Reynoldh Furustrand\r\nkommer också att rösta i enlighet därmed när\r\nfrågan, efter den diskussion som vi nu för, i morgon\r\nkommer att avgöras här i kammaren. På denna\r\npunkt har Reynoldh Furustrand alltså inte rätt. Inte\r\nheller har han rätt när han bedömer vad som hände\r\ni fråga om tekopolitiken under de borgerliga\r\nregeringsåren.</pre><pre>Det är sant att det inte gick att föra en\r\nkonsumentvänlig tekopolitik. Orsaken var att det i\r\nriksdagen fanns en majoritet som var emot en sådan\r\npolitik -- en majoritet företrädd av och som hade sin\r\ntyngdpunkt i det parti som Reynold Furustrand\r\ntillhör. Man hade stöd av centerpartiet och\r\nvänsterpartiet kommunisterna, som det senare\r\npartiet kallades under den tid då man vågade stå för\r\nsin ideologi.</pre><pre>Det är socialdemokraternas ändrade inställning --\r\nså småningom, ja, egentligen alldeles för sent har\r\nju ni socialdemokrater kommit till insikt om att det\r\när nödvändigt att föra en mera frihandelsvänlig och\r\nkonsumentinriktad politik inom tekoområdet --\r\nsom gör att det är möjligt för er att nu lägga fram\r\nförslag som i dessa avseenden kan få stöd från\r\nmoderaterna och folkpartiet. Därigenom kan en\r\nriksdagsmajoritet uppnås.</pre><pre>Det är bara att glädja sig åt var syndare som ångrar\r\nsig och kommer till bättring, som det heter. Vi får\r\nväl glädjas när det gäller socialdemokraterna i det\r\nhär fallet.</pre><pre>Beträffande den ekonomiska politiken i stort och\r\nde problem som svensk teko i dag har räcker det\r\ninte, Reynoldh Furustrand, att bara önska\r\nlivskraft. Härför krävs det en annan politik i\r\nväsentliga avseenden. Önska kan vi alla göra. Men\r\nför att vi skall få ett livskraftigt svenskt näringsliv\r\nbehövs det i första hand en ny regering.</pre><pre>Anf. 198 LARS NORBERG (mp) replik:</pre><pre>Herr talman! Reynoldh Furustrand talar om de\r\nunder uppbyggnad varande riskkapitalbolagen som\r\nett bra stöd för svensk teko. Vi i miljöpartiet har\r\nsagt nej till detta med riskkapitalbolag. I stället har\r\nvi yrkat på ett införande av närfonder. Vi\r\nifrågasätter om det är så, att småföretagen och de\r\nmedelstora företagen verkligen är intresserade av\r\nriskkapitalbolag av den typ som regeringen\r\nföreslår. Vi tror inte att man från företagens sida är\r\nsärskilt förtjust över att få staten som delägare i\r\nföretagen.</pre><pre>Vi har sagt att den tyska metoden med\r\negetkapitalhjälp till företagarna personligen kan\r\nvara något som borde undersökas här i landet.\r\nDetta lär ha slagit väldigt väl ut i Västtyskland. Jag\r\ntänker alltså på västtyskarnas ''Eigenkapitalhilfe'' --\r\nnågot som har praktiserats i Västtyskland under ett\r\nantal år.</pre><pre>Det faktum att just den socialdemokratiska\r\nmetoden för stöd till de mindre och medelstora\r\nföretagen har accepterats betyder ingalunda att\r\nman anser att dessa företag skall lämnas i sticket av\r\nstaten.</pre><pre>Så ett par andra synpunkter. Socialklausulen tackas\r\ndet nej till i en reservation som bl.a. jag har\r\nundertecknat. Vi reservanter hänvisar till att detta\r\när något som skall skötas av GATT. Det skulle vara\r\nintressant att få höra litet grand om hur långt man\r\nhar kommit i sina ansträngningar inom GATT.\r\nFinns det något hopp om att gjorda ansträngningar\r\nleder någon vart? Det finns ju möjligheter att på\r\negen hand ta upp frågan och hänvisa till att vi\r\nsjälva, om andra länder aldrig vill göra någonting,\r\nväl får se till att något händer.</pre><pre>Utskottet uttalar sig dunkelt om\r\nursprungsmärkningen. Personligen anser jag att\r\nursprungsmärkningen är intressant. Jag kan alls\r\ninte förstå varför denna skall avskaffas. Det finns\r\nnämligen åtskilliga skäl för ett bibehållande av\r\ndenna. Att ursprungsmärkningen skulle vara\r\nsärskilt kostsam kan jag heller inte begripa.</pre><pre>Anf. 199 ROLF L NILSON (v) replik:</pre><pre>Herr talman! Man kan konstatera att Reynoldh\r\nFurustrand och de andra EG-vännerna talar om\r\nfrihandel på tekoområdet, men sedan kryper de\r\ntryggt och försiktigt bakom EGs tullmurar,\r\nvisserligen med förbehåll för och förhoppningar om\r\natt EG skall bryta ner sina tullmurar gentemot\r\nomvärlden. Jag vill ansluta mig till Lennart\r\nBrunanders bedömning där, att det är romantiska\r\nföreställningar om utvecklingen. Vi får räkna med\r\natt EG under överskådlig framtid kommer att\r\nbehålla sina tullmurar gentemot tredje världen och\r\ngentemot Östeuropa. Då går mycket av de\r\nliberaliseringseffekter som man eftersträvar genom\r\nbeslutet att upphäva multifiberavtalet förlorat.</pre><pre>Reynoldh Furustrand nämnde också att\r\nliberalisering av importen har till syfte -- och har\r\ndessutom haft den effekten -- att gynna\r\nkonsumenterna. Det vill jag också gärna tro, men\r\ndet är inte alldeles självklart att det är så. Men en\r\nsak är klar: Priserna på t.ex. skjortor har ökat. Det\r\nsvåra är att bedöma om priserna skulle ha ökat\r\nännu mer om inte liberalisering hade skett. Vad\r\nsom krävs, förutom en liberalisering av handeln, är\r\natt det sker en övervakning av marknaden hemma i\r\nSverige, så att effekterna av liberaliseringen av den\r\ninternationella handeln verkligen kommer\r\nkonsumenterna till godo och inte hamnar i\r\nmellanled på vägen och går förlorade.</pre><pre>Slutligen vill jag instämma i vad Lars Norberg sade\r\nom socialklausuler. Det är viktigt att Sverige är\r\npådrivande där. Jag tycker också att det är på sin\r\nplats att Sverige tar egna initiativ för att införa\r\nsådana i handelsavtal.</pre><pre>Anf. 200 REYNOLDH FURUSTRAND (s)\r\nreplik:</pre><pre>Herr talman! För att ge de två återstående talarna\r\nnågon chans att få säga någonting i detta viktiga\r\nämne ber jag att få återkomma i nästa års\r\ntekodebatt.</pre><pre>Anf. 201 HANS NYHAGE (m):</pre><pre>Herr talman! Sveriges ekonomi befinner sig i en\r\npåtagligt allvarlig krissituation. Inom näringslivet\r\nkommer nu varsel och företagsnedläggelser på\r\nlöpande band. Många människor blir friställda och\r\narbetslösa. Inte minst gäller detta för\r\ntekoindustrin, där Sjuhäradsbygden har drabbats\r\nmycket hårt.</pre><pre>Regeringen har nu presenterat ett åtgärdsprogram\r\nför att aök möta den värsta arbetslösheten.\r\nÅtgärderna är nödvändiga i det korta perspektivet,\r\nmen ändå är det ju ingenting när det gäller\r\nproblemen på arbetsmarknaden. Arbetslösheten\r\nkommer alltfort att öka. Regeringens\r\narbetsmarknadsprogram utgör ännu ett talande\r\nbevis för hur den socialdemokratiska ekonomiska\r\npolitiken har misslyckats. Regeringen bär\r\nhuvudansvaret för den krissituation som i dag\r\nråder.</pre><pre>Nedgången för tekoindustrin är djupt allvarlig. Vi\r\när ju på väg att förlora allt vad tekoindustri heter.\r\nDet höga kostnadsläget och den allt större\r\nimporten från lågprisländerna är till stor skada för\r\nindustrin. Höga skatter och avgifter har ökat\r\nkostnaderna på de svenska produkterna och\r\nallvarligt försämrat konkurrensmöjligheterna.</pre><pre>Mot den nu gällande bakgrunden är det allvarligt\r\natt Sverige som enda land i världen skall släppa\r\ntekoimporten totalt fri. Huvudargumentet för detta\r\när att priserna blir mycket lägre till fromma för\r\nkonsumenterna. Att priserna blir lägre på\r\nlågprisimporterade varor är ett synnerligen\r\nintelligent konstaterande! Därtill anförs att vi skall\r\nhjälpa människorna i utvecklingsländerna genom\r\natt köpa deras varor. Men ingen av dem som är\r\nmest frälsta för en totalt fri tekoimport tycks\r\nbemöda sig om att åtminstone fundera över av vad\r\nkostnaderna blir för friställda och arbetslösa\r\ntekoanställda. Ingen av dem tycks heller bekymra\r\nsig om vad det kostar i social bemärkelse för dem\r\nsom är arbetslösa och deras anhöriga. Det går inte\r\natt resonera på det sättet, får man höra från skilda\r\nhåll, inte minst från högsta ansvarigt ministerhåll\r\ndär ansträngningarna för att göra några insatser av\r\nvärde för den hårt drabbade Sjuhäradsbygden är\r\nminimala. Man bara viftar bort kostnaderna för\r\narbetslöshet och socialt illamående hos många\r\nmänniskor för att få anrättningen av en gränslös\r\ntekoimport att se riktigt aptitlig ut!</pre><pre>Av den samlade svenska tekoimporten går närmare\r\nhälften på export, och av denna åter går i dag ca\r\n42 % till EG, motsvarande 2,3 miljarder kronor.\r\nEG är alltså en utomordentligt viktig marknad för\r\nsvensk tekoindustri. Potentiellt är den dessutom\r\ngivetvis än mer betydande genom att EG-länderna\r\ntillsammans har 340 miljoner invånare.</pre><pre>En svensk anslutning till EG är således även av den\r\nanledningen angelägen. Dess bättre är numera\r\näven andra partier än moderata samlingspartiet\r\nanhängare till ett svenskt medlemskap, som borde\r\nkunna bli verklighet vid mitten 1990-talet.\r\nReynoldh Furustrands förhoppning om att EG\r\nskulle avskaffa sina tekoimportbegräsningar när\r\nSverige blir medlem är helt utan någon\r\nverklighetsförankring. Om det skulle vara sant,\r\nskulle det betyda att svenskt medlemskap skulle\r\ndröja långt in på 2000-talet. Från EG har man klart\r\noch otvetydligt deklarerat att ett villkor för\r\nliberalisering från EGs sida av importreglerna är att\r\ndet blir en mångårig övergångstid. Det\r\nkonsekventa i att vi inför en ansökan om\r\nmedlemskap driver en tekopolitik helt motsatt EGs\r\när sannerligen inte lätt att skönja! Så mycket mer\r\nsom vi ändå måste när medlemskapet är verklighet\r\ntillämpa EGs regler och således återgå till\r\nimportrestriktioner av något slag.</pre><pre>Helt konsekvent och rimligt skulle det således vara\r\natt riksdagen omprövade sitt beslut om en totalt fri\r\ntekoimport och i stället beslutade att Sverige skall\r\ntillämpa de regler för import av tekovaror som\r\ntillämpas av EG. Detta skulle därtill stärka\r\ntrovärdigheten i vår ansökan om medlemskap.</pre><pre>Alldeles självklart måste vi också försöka begränsa\r\nde mycket höga produktionskostnaderna för\r\nsvenska tekovaror. Det kan ske på skilda sätt,\r\nfrämst genom en sänkning av skatter och avgifter.\r\nModerata samlingspartiet har i sina partimotioner\r\nom den ekonomiska politiken och skattepolitiken\r\nlagt fram en rad förslag, som syftar till att stimulera\r\nnäringslivet till ökad produktion och expansion. Av\r\nförslagen kan här nämnas sänkta\r\narbetsgivaravgifter, avskaffande av den tillfälliga\r\nhöjningen av mervärdeskatten, slopande av skatten\r\npå i företagen arbetande kapital och lägre skatt för\r\ninvesteringar. Ett genomförande av de åtgärderna\r\nskulle medföra god tillväxt, låg inflationstakt och\r\narbete åt alla. De positiva effekter som en sådan\r\npolitik får för näringslivet som helhet kommer\r\ngivetvis också att vara av största betydelse för\r\ntekoindustrin. De av moderaterna föreslagna\r\nåtgärderna är således angelägna.</pre><pre>Slutligen vill jag anföra att jag delar den\r\nuppfattning som tidigare här har framförts\r\nbeträffande betydelsen av Proteko i Borås som ett\r\ncentrum för utbildningen inom tekoindustrin. Det\r\när beklagligt att utskottsmajoriteten inte velat\r\nmedverka till den i det stora sammanhanget\r\nblygsamma satsningen som det här är fråga om.</pre><pre>Herr talman! Vad jag här har anfört har jag i\r\nhuvudsak också presenterat i en motion till årets\r\nriksdag. Motionen har till sina olika delar tyvärr\r\navstyrkts av en kraftig utskottsmajoritet. Med\r\nhänsyn därtill avstår jag från att i denna sena timme\r\nställa något särskilt yrkande, men jag avser att i\r\ntillämpliga delar lägga ner min röst vid eventuella\r\nvoteringar.</pre><pre>Anf. 202 ARNE KJÖRNSBERG (s):</pre><pre>Herr talman! I min vigselring skulle jag om jag\r\nhade starkare ögon och om ljuset vore bättre i\r\nkammaren kunna se en kattfot. Den innebär att\r\nStatens Provningsanstalt i Borås har kontrollerat\r\nmetallen i min vigselring och sagt att det är 18\r\nkarats guld. För några år sedan beslutade riksdagen\r\natt ta bort denna bestämmelse om kontroll. Skäl --\r\nharmonisering till Europeiska gemenskapen.</pre><pre>Stockholms fondbörs har en etikkommitté. Vad den\r\ngör framgår av namnet. Jag är ledamot i denna\r\nkommitté. För två veckor sedan fick vi höra en\r\nföredragning av företrädare för\r\naktiebolagslagskommittén -- det är många\r\nbokstäver, men det heter faktiskt så. Man\r\nredovisade det arbete som pågår för att överarbeta\r\nlagvidriga aktiebolag i Sverige. Skäl --\r\nharmonisering till Europeiska gemenskapen.</pre><pre>I direktiven till alla offentliga utredningar som\r\npågår och har pågått under senare år har det funnits\r\nett uppdrag att överväga internationella\r\nbestämmelser. Skäl -- harmonisering till\r\nEuropeiska gemenskapen.</pre><pre>Här har jag nämnt tre exempel där denna strävan\r\nfinns. Nu vill jag ta ett exempel där vi går precis\r\nmotsatt väg. Som Reynoldh Furustrand sade för en\r\nstund sedan beslutade riksdagen under 1988 att de\r\nåterstående importrestriktionerna för tekovaror\r\nskulle slopas den 31 juli i år. Jag har insett för länge\r\nsedan att det är svårt att få en ändring på ett beslut,\r\nmen just i detta fall finns det utomordentligt starka\r\nsakliga skäl för riksdagen att ompröva sitt tidigare\r\nbeslut. Varför det? Jo, sedan beslutet fattades har\r\nvårt land tillsammans med övriga EFTA-länder\r\ninlett och snart med lyckat resultat, hoppas många\r\nav oss, genomfört förhandlingarna om det s.k.\r\nEES-avtalet. Riksdagen har dessutom i december\r\nmed mycket stor majoritet beslutat att Sverige\r\nunder det här året skall ansöka om fullt\r\nmedlemskap i EG. Det innebär, som några talare\r\ntidigare sagt, att när vi blir medlemmar så kommer\r\nvi att få ansluta oss till de bestämmelser som finns\r\ninom EG. Men sedan 1988 har en väsentlig\r\nförändring skett både vad gäller handelspolitiken\r\noch vad gäller andra politikområden. EG har ställt\r\ni utsikt att man på sikt skall avveckla\r\nimportrestriktionerna men sagt att det behövs en\r\növergångsperiod på tio till tolv år.</pre><pre>Detta innebär att om riksdagen följer utskottets\r\nförslag i den här delen kommer restriktionerna att\r\nslopas fr.o.m. den 31 juli i år. När vi sedan blir\r\nmedlemmar, vilket en stabil majoritet ser fram\r\nemot, kommer vi att införa restriktionerna igen.</pre><pre>Detta förefaller inte vara speciellt rationellt eller\r\nförnuftigt utifrån några utgångspunkter. Jag tycker\r\ntvärtom att det är upp och nedvända världen.\r\nDärför hoppas jag att riksdagen kommer att stödja\r\nreservation nr 3 i den votering som tydligen\r\nkommer att äga rum i morgon.</pre><pre>I detta anförande instämde Lahja Exner (s).</pre><pre>Överläggningen var härmed avslutad.</pre><pre>(Beslut skulle fattas den 11 april.)</pre><pre></pre><pre>18 § Bordläggning</pre><pre>Anmäldes och bordlades</pre><pre>Motionerna</pre><pre>med anledning av prop. 1990/91:128 Sjöfylleri\r\nm.m.</pre><pre>1990/91:L19 av Sören Norrby (fp)</pre><pre>1990/91:L20 av Martin Olsson (c)</pre><pre>1990/91:L21 av Hans Göran Franck m.fl. (s)</pre><pre>1990/91:L22 av Elisabet Franzén (mp)</pre><pre>1990/91:L23 av Göran Ericsson (m)</pre><pre>med anledning av prop. 1990/91:130 Ändringar i\r\nvapenlagen (1973:1176) m.m.</pre><pre>1990/91:Ju37 av Arne Andersson i Ljung m.fl. (m)</pre><pre>1990/91:Ju38 av Alf Wennerfors (m)</pre><pre>1990/91:Ju39 av Lena Öhrsvik (s)</pre><pre>1990/91:Ju40 av Kjell Ericsson m.fl. (c)</pre><pre>1990/91:Ju41 av Stina Eliasson (c)</pre><pre>1990/91:Ju42 av Göthe Knutson och Gullan\r\nLindblad (m)</pre><pre>19 § Anmälan om frågor</pre><pre>Anmäldes att följande frågor framställts</pre><pre>den 9 april</pre><pre>1990/91:509 av Pär Granstedt (c) till\r\nutrikesministern om kurderna i Irak:</pre><pre>De upprepade attackerna från den irakiska\r\nregimen mot den kurdiska befolkningen\r\nnödvändiggör internationella ingripanden. En\r\nlösning kräver att kurderna får ett självstyre och\r\ngarantier mot fortsatta militära övergrepp från\r\nstatsledningens sida.</pre><pre>Vilka internationella initiativ avser den svenska\r\nregeringen att ta för att möjliggöra den kurdiska\r\nbefolkningens överlevnad i Irak?</pre><pre>1990/91:510 av Barbro Sandberg (fp) till statsrådet\r\nMaj-Lis Lööw om möjligheten för estniska\r\nungdomskörer att besöka Sverige:</pre><pre>Ett antal skolkörer från Valgama i Estland har\r\nplanerat att besöka Östhammars kommun i vår.\r\nÖsthammar och Valgama är s.k. vänorter och man\r\nförsöker bedriva ett aktivt kulturutbyte\r\nsinsemellan.</pre><pre>Nu riskerar resan att ställas in på grund av att\r\nflertalet av ungdomarna inte har eget pass. I\r\nEstland ställer man inte ut pass till personer under\r\n15 år utan dessa skrivs in i sina resp. föräldrars pass.\r\nBara ett fåtal föräldrar kommer att följa med på\r\nresan varför flertalet barn blir passlösa.</pre><pre>Arrangörerna har förgäves försökt förmå personal\r\npå UD, arbetsmarknadsdepartementet och\r\ninvandrarverket att verka för esternas sak. I andra\r\nländer har man löst problemet med någon typ av\r\ngruppvisum.</pre><pre>Med anledning av det ovan anförda vill jag ställa\r\nföljande fråga:</pre><pre>Kommer invandrarministern att vidta några\r\nåtgärder med anledning av ovan anförda problem?</pre><pre>1990/91:511 av Pär Granstedt (c) till\r\njustitieministern om länsrätten i Stockholms län:</pre><pre>Den 31 januari 1991 gav regeringen statskontoret i\r\nuppdrag att, mot bakgrund av olägenheterna med\r\nmycket stora domstolar, göra en organisatorisk\r\növersyn av Svea hovrätt, som har ca 230 tjänster.\r\nEfter nedläggningen av försäkringsrätten kommer\r\nlänsrätten i Stockholms län också att få ca 230\r\ntjänster.</pre><pre>Är regeringen beredd att låta statskontoret pröva\r\nolägenheterna med mycket stora domstolar också i\r\nfråga om länsrätten i Stockholms län?</pre><pre>20 § Kammaren åtskildes kl. 23.01.</pre><pre>Förhandlingarna leddes</pre><pre>av  talmannen från sammanträdets början t.o.m.\r\n5 § anf. 35 (delvis),</pre><pre>av  förste vice talmannen därefter t.o.m. 9 § anf. 69\r\n(delvis),</pre><pre>av  andre vice talmannen därefter t.o.m. anf. 88\r\n(delvis),</pre><pre>av  förste vice talmannen därefter t.o.m. anf. 94\r\n(delvis),</pre><pre>av  andre vice talmannen därefter voteringen kl.\r\n16.10,</pre><pre>av  förste vice talmannen därefter 10 § anv. 114\r\n(delvis),</pre><pre>av  talmannen därefter t.o.m. voteringen kl. 17.49,</pre><pre>av  andre vice talmannen därefter t.o.m. 16 § anf.\r\n171 (delvis) och</pre><pre>av  tredje vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}