{"dokumentstatus":{"dokument":{"hangar_id":"2439010","dok_id":"GE09124","rm":"1990/91","beteckning":"124","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"124","slutnummer":"0","datum":"1991-06-03 00:00:00","systemdatum":"2010-02-17 00:00:00","publicerad":"1991-06-03 00:00:00","titel":"Riksdagens snabbprotokoll 1990/91:124 Måndagen den 3 juni","subtitel":null,"status":null,"htmlformat":null,"relaterat_id":null,"source":"webbnav","sourceid":"{3556619F-0303-444A-9E1F-5A306484450A}","dokument_url_text":"http://data.riksdagen.se/dokument/GE09124/text","dokument_url_html":"http://data.riksdagen.se/dokument/GE09124","dokumentstatus_url_xml":"http://data.riksdagen.se/dokumentstatus/GE09124","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:124</div>\r\n<div class=\"sidhuvud_datum\">Måndagen den 3 juni</div>\r\n<div class=\"sidhuvud_klockslag\">Kl. 10.00</div>\r\n<hr class=\"sidhuvud_linje\">\r\n<pre>1 § Anmälan om återtagande av plats i\r\nriksdagen</pre><pre>Förste vice talmannen meddelade att Sonja Rembo\r\n(m) återtagit sin plats i riksdagen, varigenom Anne-\r\nMarie von Essens tjänstgöring som ersättare\r\nupphört.</pre><pre>2 § Justering av protokoll</pre><pre>Justerades protokollen för den 27 och 28 maj.</pre><pre>3 § Förnyad bordläggning</pre><pre>Föredrogs men bordlades åter</pre><pre>Konstitutionsutskottets betänkanden\r\n1990/91:KU30 och KU43</pre><pre>Försvarsutskottets betänkanden 1990/91:FöU9,\r\nFöU10 och FöU12</pre><pre>Jordbruksutskottets betänkande 1990/91:JoU26</pre><pre>Näringsutskottets betänkanden 1990/91:NU37 och\r\nNU48</pre><pre>4 § Miljöpolitiken</pre><pre>Föredrogs</pre><pre>jordbruksutskottets betänkande</pre><pre>1990/91:JoU30 Miljöpolitiken (prop. 1990/91:90\r\ndelvis och prop. 1990/91:100 delvis).</pre><pre>Anf. 1 KARL ERIK OLSSON (c):</pre><pre>Fru talman! Finns det något viktigare att tala om\r\nän livet? Mänskligt liv och livet självt? Hela livets\r\növerlevnad. De fantastiska samspel som är\r\ngrundförutsättningarna för liv. De samspel som vi\r\nhotar med vårt sätt att leva.</pre><pre>Svaret är enkelt! Det finns inget viktigare än\r\nmiljön. Det vet alla när de tänker efter. Och ändå\r\ntar man mer hänsyn till kortsiktiga ekonomiska och\r\ntekniska fördelar vid valet av politik och individuell\r\nlivsstil.</pre><pre>Men varför är det så tyst? Varför är den politiska\r\nmiljödebatten så lam? Varför finns det inga åhörare\r\ni kammaren denna måndagsförmiddag?</pre><pre>Valrörelsen och valet 1988 kom i stor utsträckning\r\natt präglas av säldöden i Nordsjön. Rapporteringen\r\ni media trängde via TV-apparaterna rätt in i\r\nsvenska vardagsrum. Miljöproblemen blev mycket\r\npåtagliga. Opinionen för de politiska krafter som\r\nprioriterar miljön stärktes.</pre><pre>Kraften i detta från havet förmedlade budskapet\r\nvar t.o.m. så starkt att socialdemokraterna\r\ntvingades lova ''att bli ett miljöparti i ordets rätta\r\nbemärkelse''.</pre><pre>Det är lätt att dra paralleller de till\r\nopinionskonsekvenser som de två stora\r\nkärnkraftsolyckorna, i Harrisburg 1979 och\r\nTjernobyl 1986, medförde. I det första fallet\r\nföranledde det socialdemokraterna att helt svänga i\r\nfrågan om folkomröstningen. Efter Tjernobyl kom\r\nså småningom förslag till en annan energipolitik,\r\ndär 1995 utmålades som år för första reaktorns\r\navstängning.</pre><pre>I energipolitiken dröjde det emellertid ända till den\r\nsenaste vintern, efter förslaget om det som felaktigt\r\nkallats ''förtida avveckling'', innan centern kunde\r\nförmå socialdemokraterna till en uppgörelse --\r\ninkluderande även folkpartiet -- som konkret är ett\r\nsteg på vägen till förverkligande av svenska folkets\r\navvecklingskrav.</pre><pre>Tillbaka till frågan. Handlar den politiska, passiva\r\nmiljödebatten om fel saker? Har detaljrikedomen\r\noch teknokratiseringen blivit så stor att dramatiken\r\ni miljöförändringarna skyms?</pre><pre>Jag är allvarligt oroad för det. Miljöpropositionen\r\när ett exempel på ett ambitiöst detaljerat -- men\r\näven fragmenterat -- arbete som motverkar ett\r\nfolkligt deltagande och engagemang.</pre><pre>Som utskottsordförande kan jag inte undå att starkt\r\nreagera mot det otillständiga av regeringen, att i\r\nriksdagsperiodens och valperiodens elfte timme\r\nlägga fram en proposition som till sin karaktär\r\nnästan är helt omöjlig att behandla på ett anständigt\r\nsätt.</pre><pre>Var strävan från regeringen att dölja sig bakom en\r\nmur av detaljer? Detaljrikedomen i propositionen\r\nvar sådan, att den jämte de direkt sakliga bristerna,\r\nföranledde över 900 yrkanden i motioner från\r\npartier och enskilda ledamöter.\r\nJordbruksutskottets personal gick på knä och\r\narbetade både nätter och helger. För att över huvud\r\ntaget få fram ett betänkande värt namnet måste jag\r\nsom ordförande konstatera att riksdagens utskott\r\nför miljöfrågor var tvunget avstå från att analysera\r\nÖresundsbron ur miljösynpunkt i ett yttrande till\r\ntrafikutskottet.</pre><pre>Bara detta sistnämnda är i sig en skandal. Det ligger\r\ningen prestige från min sida i denna kritik. Det är\r\nsakallvaret som är vägledande för kritiken. Det är\r\nmilt uttryckt oansvarigt mot svenska folket att\r\nbehandla miljöfrågorna som regeringen och\r\nBirgitta Dahl nu gjort.</pre><pre>Miljöbeslutet borde ha föregåtts av en principiell\r\ndebatt om de stora miljöproblemen och hur de skall\r\nåtgärdas. Centern vill föra in en helt ny, mer\r\nprincipiell syn på miljöpolitiken.</pre><pre>Centern anser att samhället skall styras mot en\r\nlivsstil där hänsyn tas till naturen och till våra\r\nmedmänniskor. I ekohumanismen, som är grunden\r\nför centerns politik, förenas ekologi och humanism.\r\nEkohumanismen innebär en helhetssyn på\r\nmänniska och miljö, byggd på respekt för livet.\r\nKvalitet skall bli viktigare än kvantitet. Ekonomin\r\nskall baseras på att bruka, inte förbruka. Genom\r\nekonomisk styrning och klara spelregler kan\r\nmarknad och teknisk utveckling leda till ett\r\nsamhälle där ekologi och ekonomi står i samklang\r\nmed varandra.</pre><pre>Centern vill bygga samhället för en varaktig och\r\nhållbar utveckling. Sverige måste fungera som en\r\ndel i ett uthålligt globalt system. Genom ökad\r\nkunskap, personligt ansvar och internationellt\r\nsamarbete är en sådan förändring möjlig.</pre><pre>För att göra miljödebatten mer begriplig har vi från\r\ncentern föreslagit fyra principer -- grundregler -- att\r\ntesta dagsläget, ambitioner och lagstiftning mot.\r\nJag skall säga några ord om de principerna.</pre><pre>1. Slut kretsloppen.</pre><pre>I det ekologiska systemet går allt material runt i\r\nkretsloppet, alla rester är nyttiga. De bryts ned och\r\nanvänds på nytt. Det är inte längre tillräckligt att\r\nbara skärpa utsläppsnormer, utan för att få en\r\nuthållig utveckling krävs totala lösningar som\r\nbygger på systemförändringar. Grundfelet i vår\r\nnuvarande resurshantering är att resurser hämtas\r\nfrån ett ställe, förädlas, används och sedan blir\r\nsopor på soptippen eller utsläpp i luft och vatten i\r\nett linjärt system.</pre><pre>Nyckeln till ett uthålligt samhälle ligger i att skapa\r\nslutna kretslopp, cyklista system, också inom\r\nindustrisamhället. Målet måste vara att\r\nresursförbrukningen upphör, att vi använder\r\nresurser utan att förbruka dem -- precis som sker i\r\nett moget ekologiskt kretslopp.</pre><pre>Ju effektivare produktionsmetoder vi lyckas införa,\r\ndesto mindre råvaror behöver tillföras och desto\r\nlättare kommer det att bli att utveckla fungerande\r\nkretslopp. Allt avfall skall antingen återföras till\r\nnaturens kretslopp eller till ny användning. Ett\r\nframgångsrikt utvecklingsarbete kommer att kunna\r\nmätas genom att avfall och utsläpp minskar. Detta\r\nmåste avspeglas också i vårt sätt att mäta samhällets\r\neffektivitet, som vi anser bör göras i en s.k. grön\r\nbruttonationalprodukt, kanske produktionsvärdet\r\ndividerat med avfallsproduktion.</pre><pre>2. Ren produktion.</pre><pre>Ren produktion och resurssnål teknik följer\r\nprincipen om slutna kretslopp, där både avfall vid\r\nproduktionen och varan efter användning återförs\r\nendera till ny användning eller tillbaka till naturens\r\nkretslopp. Med en sådan teknik kan produktionen\r\nökas utan att miljön påverkas. Därmed skapas\r\nverkliga möjligheter för såväl uthållig utveckling\r\nsom uthållig tillväxt.</pre><pre>Ren produktion och resurssnål teknik är strategiska\r\nutvecklingsområden, med hela världen som möjlig\r\nmarknad.</pre><pre>3. Hushållande samhällsstruktur.</pre><pre>Samhällsplaneringen skall syfta till att skapa\r\nfullständiga lokala miljöer, fungerande\r\nlokalsamhällen, i såväl storstäder som andra\r\ntätorter och på landsbygd. Miljöhänsyn måste ingå\r\ni allt planering. Produktion, boende och service kan\r\ndå vävas samman till en lokal mångsidighet, som\r\nbegränsar transporter och föroreningar.\r\nDecentralisering är därför ett medel för att skapa\r\nett miljövänligt samhälle som är effektivt och\r\nsamtidigt ger livskvalitet.</pre><pre>I ett decentraliserat samhälle utvecklas livsmönster\r\nsom ger förutsättningar för en fullvärdig miljö. Det\r\nbygger på de enskilda människornas egna insatser\r\noch egen vilja att ta personligt ansvar i samverkan\r\nmed andra. Miljöansvaret stimuleras när besluten\r\ndecentraliseras och man ser samband mellan beslut\r\noch handlande.</pre><pre>4. Livsstil och överlevnad.</pre><pre>För att klara miljöproblemen är det nödvändigt att\r\nutveckla en ny livsstil som tar hänsyn till sambandet\r\nnatur-människa-samhälle.</pre><pre>I vardagens konsumtion måste man göra en\r\nkostnad-nytta-bedömning, inte bara med hänsyn\r\ntill privatekonomin utan även till miljö och\r\nsamhälle. Miljöavgifter, panter och individuellt\r\nförsäkringsansvar och miljömärkning av produkter\r\nkan hjälpa den enskilde till bättre totalbedömning\r\noch möjligheter att ta ett eget och större personligt\r\nansvar.</pre><pre>Livskvaliteten avgörs inte endast av materiell\r\nkonsumtion, i varje fall inte av mängden\r\nproducerade sopor, utan mer av på vilket sätt\r\nmänniskans materiella och immateriella behov\r\ntillgodoses.</pre><pre>Det är de många människornas attityd till sin\r\nkonsumtion som styr produktionen. Med ökad\r\nkunskap, ökat ansvar och med etiska regler för\r\nhänsynen till medmänniskor och miljö påverkas\r\nefterfrågan på ett för miljö positivt sätt. Attityden\r\nklorblekt papper är ett bra exempel på detta.\r\nMänniskans syn på livskvalitet och livsstil påverkar\r\ndärigenom också produktionen.</pre><pre>Vi anser att miljölagstiftningen måste förändras så\r\natt den genomsyras av kretsloppstänkande.\r\nUtskottsmajoriteten har avvisat våra förslag om\r\ninriktningen av miljöpolitiken och kravet att\r\nregeringen måste ge miljölagutredningen\r\ntilläggsdirektiv att utforma miljölagstiftningen\r\nutifrån de principer som vi här redovisat. Jag yrkar\r\nbifall till reservation nr 3 om miljöpolitikens\r\ninriktning.</pre><pre>Ekonomiska styrmedel måste i en miljöanpassad\r\nmarknadsekonomi användas i ökad utsträckning\r\nför att ge de rätta signalerna.\r\nMiljöavgiftsutredningen påbörjade ett viktigt\r\narbete med att ge ett politiskt hanterbart underlag\r\nför att införa miljöavgifter. Regeringen och\r\nutskottsmajoriteten tar enbart fasta på ett fåtal av\r\nmiljöavgiftsutredningens förslag. När det bränner\r\ntill och när regeringen möter motstånd från starka\r\npåtryckningsgrupper, som skogsindustrin, då törs\r\nman inte införa miljöavgifter. Centern vill införa\r\nmiljöavgifter på klor. Det är ett av de mest\r\nnaturvidriga ämnen som släpps ut i naturen, och\r\ndärför är det angeläget att se till att man snabbt\r\nupphör med dessa utsläpp.</pre><pre>Centern vill gå vidare med att både införa\r\ninternationella miljöavgifter och miljöavgifter i\r\nSverige. Jag anser att Sverige kan och bör visa\r\nvägen för hur miljöavgifter kan utformas.</pre><pre>Miljöhoten är globala. Utsläpp i luft och vatten\r\nkänner inga nationsgränser. Växthuseffekten, som\r\nföljer av ökade utsläpp av koldioxid och andra\r\ngaser till atmosfären utgör, liksom angreppen på\r\nozonskiktet, ett allvarligt hot mot vår överlevnad.\r\nDet krävs internationellt samarbete och\r\ninternationella lösningar. Överstatliga bindande\r\nbeslut kan bli nödvändiga på miljöområdet.</pre><pre>De internationella åtgärderna för att reducera de\r\ngränsöverskridande föroreningarna i luft och vatten\r\nmåste innefatta ekonomiska styrmedel. Det är\r\nnödvändigt med överföring av resurser för att\r\nmöjliggöra investeringar i bl.a. reningsteknik i\r\nekonomiskt svagare länder. Världen över behövs\r\nockså ett utbyte av information mellan länder om\r\nmiljövänliga produktionsmetoder och fungerande\r\nregelverk för miljöarbetet.</pre><pre>När järnridån i Europa rasat har miljöproblemen i\r\nden östra delen av Europa blivit allt tydligare.\r\nMänniskor mår dåligt och på vissa håll minskar\r\nmedellivslängden. Det krävs enorma investeringar\r\ni miljöteknik för att åtgärda problemen. Men i\r\nmånga fall är skadorna obotliga.</pre><pre>Situationen i tredje världen glöms lätt bort, när\r\nmiljöeländet i Öst- och Centraleuropa tornar upp\r\nsig. Problemen med ökenutredning och försaltning,\r\nregnskogsavverkning och dumpning av\r\nmiljöskadliga avfall i tredje världen ökar. Fattiga\r\nländer tvingas av ekonomiska skäl att våldföra sig\r\npå naturen.</pre><pre>För att radikalt ställa om kursen -- både i Öst- och\r\nCentraleuropas länder och i fattiga u-länder --\r\nbehövs därför internationella miljöfonder, som\r\nfogar kapital till kunskap om trygg miljöteknik. Vi\r\ni de rika industriländerna har råd att göra\r\ninvesteringar för den globala miljöns skull. Det är\r\nvår återbetalning på den skuld till miljön som vårt\r\nlevnadssätt har orsakat.</pre><pre>Centerinitiativet till en internationell luftvårdsfond\r\n1985 var en logisk uppföljning av vårt engagemang\r\nför Genèvekonventionen. Luftvårdsfonden skulle\r\nmöjliggöra konkreta åtgärder. Förslaget fick\r\nriksdagens stöd, men den svenska regeringen har\r\nsaknat engagemang i ärendet. Efter åratal av\r\nväntan och tjat fördes det svenska initiativet fram i\r\nECE.</pre><pre>Men nu tycks den socialdemokratiska regeringen\r\ntro att idén kan bytas bort mot miljöåtgärder i\r\nÖsteuropa. Men luftvårdsfonden är inte utbytbar.\r\nDen är en del i ett omfattande internationellt\r\nåtgärdsprogram, där rader av initiativ måste\r\nkomplettera varandra.</pre><pre>Det är anmärkningsvärt att inte samma princip som\r\nråder i biståndspolitiken också kan få bli gällande\r\npå miljöpolitikens område. Centern föreslår\r\ninrättandet av en global miljöfond, där\r\nindustriländerna står för finansieringen, genom att\r\navsätta en del av sin BNP, så småningom 0,5 %.\r\nFullt utbyggd skulle fonden förfoga över 500\r\nmiljarder kronor per år. Det låter som mycket\r\npengar, men ändå en droppe i havet.\r\nHelsingforskommissionens estniske ordförande\r\ngjorde för några dagar sedan i Stockholm\r\nberäkningen att det bara i Estland skulle krävas\r\ninsatser i storleksordningen 600 miljarder kronor\r\nför att restaurera miljön efter planekonomins och\r\nkommunismens misshushållning.</pre><pre>Fru talman! Med vad jag nu sagt har jag velat visa\r\npå grunddragen i centerns miljösyn både nationellt\r\noch internationellt. Jag har -- för att sträva efter en\r\ninledande principiell debatt -- endast yrkat bifall till\r\nvår första principreservation.</pre><pre>Det paradoxala i vårt betänkande är emellertid --\r\noch här måste jag få en förklaring från majoriteten,\r\ndvs. socialdemokraterna stödda av moderater\r\noch/eller vänsterpartister -- att man avvisar\r\ncenterns grundläggande principer med hänvisning\r\ntill att man inte har någon grundläggande\r\navvikande mening i propositionen. Men sedan, då\r\nvi behandlar konkreta förslag för att möjliggöra\r\nslutna kretslopp på avfallsområdet eller i\r\nindustriprocesser, då blir även dessa förslag\r\navslagna.</pre><pre>Därmed vågar jag påstå att debatten om\r\nprinciperna inte är slutförd, och den majoritet som\r\nstår bakom utskottsbetänkandet i dessa delar\r\nsaknar en nödvändig helhetssyn på miljön för att\r\ngarantera en uthållig utveckling.</pre><pre>Karin Starrin och Lennart Brunander kommer i\r\nden fortsatta debatten att mera i detalj gå in på\r\nområden som föroreningar, lagstiftning och\r\nnaturvård och beröra några av de 249\r\nreservationerna och vårt särskilda yttrande till\r\ndetta mastodontbetänkande.</pre><pre>Avslutningsvis: Låt oss besinna vårt ansvar som\r\npolitiker! Vi har den dubbla uppgiften att vara de\r\nmånga människornas lyssnande företrädare och\r\nsamtidigt centralt placerade opinionsbildare.</pre><pre>Vi skall fånga upp signalerna om krav på\r\nförändringar. Vi skall också föra en debatt och\r\nbesluta på ett sätt som folk begriper och kan\r\nengagera sig för.</pre><pre>Tyvärr tar den miljödebatt vi nu för inte vara på de\r\nmånga människornas stora miljöengagemang. Bl.a.\r\ndärför att den är så detaljrik, fragmenterad och\r\noöverskådlig. Ansvaret för detta vilar naturligtvis\r\npå oss alla, men mest på regeringen och Birgitta\r\nDahl.</pre><pre>Vi behöver både rena miljön och rensa debatten\r\noch därigenom få stöd för en ansvarsfull politik för\r\nframtiden. Centerns miljöprinciper ger underlag\r\nför detta.</pre><pre>Anf. 2 IVAR VIRGIN (m):</pre><pre>Fru talman! Att skydda och förbättra miljön är en\r\nav vår tids viktigaste uppgifter. Vi moderater är\r\növertygade om att detta endast är möjligt i en fri\r\nmarknadsekonomi med mångfald och pluralism\r\noch med fria, ansvarstagande medborgare. Det är\r\ndärför beklagligt -- och där håller jag med\r\nutskottets ordförande att behandlingen av\r\nregeringens miljöproposition och\r\noppositionspartiernas motioner har skett under\r\nmycket hård tidspress. Utskottets möjlighet att på\r\ndjupet tränga in i de ofta mycket kloka förslagen\r\nfrån oppositionen har varit nästintill obefintlig.</pre><pre>Det är faktiskt inte regeringens förslag som vållat\r\nbekymmer. Till stor del är ju miljöpropositionen ett\r\nsenkommet fullföljande av riksdagens miljöbeslut\r\n1988. Många av dessa beslut togs med starkt\r\nsocialdemokratiskt motstånd. Detta är kanske den\r\npsykologiska förklaringen till att förslagen kommer\r\nförst tre år senare. Nu presenterades de dessutom\r\nsom fräscha socialdemokratiska idéer.\r\nSjälvgodheten och det ohämmade skrytet över de\r\negna insatserna blir mot den bakgrunden direkt\r\npinsamma.</pre><pre>Vanskligheten att behandla miljöfrågorna i\r\ntreårsintervall framstår tydligt. De är för viktiga för\r\natt integreras i den socialdemokratiska\r\nvalplaneringen. Riksdagens möjlighet att på djupet\r\nanalysera alla de motionsförslag som propositionen\r\ngivit anledning till och som till en del väcktes i\r\njanuari och ännu tidigare har varit minimal. Detta\r\när otillfredsställande, särskilt som det ju\r\nerfarenhetsmässigt visar sig att det är i\r\noppositionsförslagen vi finner de nya idéerna och de\r\nnya greppen inom miljöpolitiken.</pre><pre>I en viktig miljöfråga -- kanske den viktigaste --\r\nbackar regeringen in i framtiden. Växthuseffekten\r\nutgör vår tids största och allvarligaste miljöhot.\r\nBrundtlandkommissionen placerade den på\r\ntopplats och rekommenderade nationella och\r\ninternationella åtgärder.</pre><pre>Sveriges riksdag var det första parlament som med\r\nsitt beslut om koldioxiden tog ett första steg för att\r\nuppfylla kommissionens krav. Riksdagen biföll ju\r\n1988 en centermotion och en moderatmotion och\r\ntillkännagav att ''regeringen bör kartlägga\r\nenergianvändningens effekter på koldioxidhalten i\r\natmosfären och utarbeta ett program för att minska\r\nutsläppen till vad naturen tål. Som ett nationellt\r\ndelmål bör anges att koldioxidutsläppen icke bör\r\nökas utöver den nivå de har idag.''\r\nSocialdemokraterna reserverade sig mot detta\r\nbeslut.</pre><pre>Under valrörelsen 1988 inträdde emellertid en\r\nmärklig förändring. På sitt karakteristiska sätt\r\nuppträdde Birgitta Dahl som om hon själv drivit\r\nigenom det viktiga koldioxidbeslutet. Efter\r\nvaldagen blev attityden en annan. Då var det mer\r\nandan i en replik till Lars Ernestam i en annan\r\nmiljöfråga som gällde. Hon sade då: Valet är över\r\nnu, Lars Ernestam.</pre><pre>Miljöminister Dahl har ägnat mycket tid åt att\r\nmisstänkliggöra beslutet. Ena dagen har hon kallat\r\ndet ''stolligt'', andra dagen har hon felaktigt hävdat\r\natt koldioxidtaket var genombrutet. Hon har\r\ndessutom antagit att 1988 är utgångsåret för\r\nbeslutet. Detta är ologiskt. Riksdagen antog målet\r\ni juni 1988. En handlingskraftig regering hade alltså\r\nredan då kunnat vidta mått och steg för att minska\r\nkoldioxidutsläppen. Det gjorde förvisso inte den\r\nsocialdemokratiska regeringen. Men det visar ju\r\nändå att det självklara basåret är 1987. Detta år har\r\nockså använts av naturvårdsverket.</pre><pre>Fru talman! Torontokonferensen sommaren 1988\r\nmed vetenskapsmän och politiker från hela världen\r\nutfärdade rekommendationen att i-länderna skulle\r\nminska sina utsläpp av koldioxid med 20 % till år\r\n2005. Även här utgår man från basåret 1987. Nu\r\nföreslår Birgitta Dahl att riksdagen skall fatta\r\nbeslut om ett nytt koldioxidmål. Sverige skall verka\r\nför att utsläppen i Västeuropa år 2000 inte får\r\növerskrida dagens nivå för att därefter minska. Vårt\r\nlands egen roll i det klimatvårdande arbetet\r\npreciseras inte. Det är i sanning att dra sig undan\r\nansvar. Skillnaden i vårt uppträdande på detta\r\nområde och på freonområdet är iögonfallande.</pre><pre>EG och EFTA-länderna beslutade redan förra året\r\natt verka för en stabilisering av utsläppen till år\r\n2000. Ett halvår senare träder den svenska\r\nregeringen fram och kräver att Sverige skall verka\r\nför en stabilisering av utsläppen, trots att alla beslut\r\nredan är fattade. Många stora länder i Västeuropa\r\nhar dessutom beslutat att minska sina utsläpp med\r\nmellan 20--25 % till år 2005.</pre><pre>Sanningen är att Sverige -- med\r\nsocialdemokraternas goda minne -- med\r\nsocialdemokraternas god minne -- intar\r\nbakåtsträvarens roll i den golobalt viktigaste\r\nmiljöfrågan. Det ger ett förödande lågt betyg på\r\nBirgitta Dahls miljöministertid.</pre><pre>Det är däremot glädjande att centerpartiet i en\r\nreservation sätter upp en målsättning om en 60-\r\nprocentig minskning av kodioxidutsläppen.\r\nCentern skriver också i sin reservation att ''det är\r\nviktigt att Sverige verkligen driver på arbetet på en\r\nklimatkonvention inför Brasilienkonferensen 1992\r\noch inte drar på sig kritik för att vara bromsare,\r\nvilket skedde vid klimatmötet i Genève''. Just så var\r\ndet, och just så är det.</pre><pre>Man kan undra varför socialdemokraterna i denna\r\nhelt avgörande miljöfråga intar en så felaktig\r\nhållning. Jag kan tänka mig en förklaring.\r\nSocialdemokraterna vill kunna splittra en borgerlig\r\nregering genom att t.ex. föreslå en\r\nkärnkraftsavveckling som startar 1997. Vi har sett\r\npolitiskt falskspel av detta slag tidigare.</pre><pre>I den moderata reservationen om atmosfären och\r\nklimatet föreslår vi att Sverige skall följa riksdagens\r\ntidigare beslut om att de svenska\r\nkoldioxidutsläppen inte får överstiga 1987 års nivå\r\noch att de dessutom skall minska med 20 % till år\r\n2005. Moderata samlingspartiets krav är tufft men\r\nnödvändigt. Det handlar om Sveriges\r\ninternationella ansvar.</pre><pre>Fru talman! Vi saknar prioriteringar i\r\nmiljöpropositionen. Det är faktiskt en förutsättning\r\nför att miljöarbetet skall bli framgångsrikt. I vår\r\nmotion tar vi upp utvärderingar som gjorts på andra\r\nhåll i världen. Det amerikanska naturvårdsverkets\r\nanalys utgick från naturens krav, cancerrisker och\r\nandra hälsorisker och väldfärd. I denna utvärdering\r\nkom luftföroreningarna högst och uttunningen av\r\nozonskiktet på andra plats. Växthuseffekten fick en\r\ntopplacering när det gäller ekologisk fara men\r\nutgör däremot inte någon omedelbar hälsorisk. FN-\r\nkommissionen för miljö och utveckling -- som jag\r\nhar talat om tidigare -- sätter växthuseffekten\r\nfrämst, följt av hotet mot ozonskiktet,\r\nluftföroreningarna och hotet mot våra vatten.</pre><pre>Jag anser att Sverige bör göra en egen studie, som\r\nnaturvårdsverket bör samordna, med förslag till\r\nhur miljöfrågorna bör prioriteras. Med en sådan\r\nstudie skulle vi kanske slippa att en del miljömässigt\r\nbetydelselösa symbolfrågor togs upp och\r\npresenterades som viktiga miljöinsatser. Sagan om\r\nPET-flaskan är bara ett exempel.</pre><pre>Vi moderater har i ett par reservationer pekat på\r\nhur vi vill driva på utvecklingen i miljövänlig\r\nriktning genom att använda ekonomiska styrmedel.\r\nDet var inte länge sedan socialdemokraterna\r\nmotsatte sig borgerliga förslag om olika\r\nmiljöavgifter. Socialdemokraterna försökte då\r\nanvända det felaktiga argumentet att\r\nmiljöavgifterna innebar att industrin skulle kunna\r\nköpa sig fria från miljövårdande insatser.</pre><pre>1988 svängde socialdemokraterna. Svängningen\r\nhade sin grund främst i statsfinansiella skäl; man\r\nhade funnit en ny luckrativ mjölkko. Från moderat\r\nsida säger vi nej till skattehöjningar. Vi vill därför\r\natt miljöavgifterna skall användas för att förbättra\r\nmiljön. Vi vill t.ex. att svavelskatten ändras till en\r\nsvavelavgift och används för att minska\r\nförsurningsskadorna, exempelvis genom ökad\r\nkalkning. Vi har på det viset velat tillföra\r\nkalkningsanslaget 50 miljoner. Kompromissen i\r\nutskottet stannade på en höjning med 20 miljoner.</pre><pre>Fru talman! Vi vill även använda ekonomiska\r\nstimulanser för att göra miljön bättre.\r\nMassaindustrin fick ju ett tufft beting av riksdagen\r\n1988. Senast år 1992 skulle utsläppen av organiska\r\nklorföreningar ner till 1,5 kilo TOC1 per ton massa.\r\nFör att ytterligare minska dessa utsläpp vill\r\nmoderata samlingspartiet införa en skatterabatt på\r\n50 kr. per kilo AOX -- som är det nya sättet att mäta\r\ndetta -- i intervallet 1 kilo till 0,3 kilo AOX per ton\r\nmassa. Så länge vår omvärld, med ofta lägre krav\r\nän de vi har på svensk industri, inte har infört\r\nmiljöavgifter tycker vi att stimulansmodellen är den\r\nenda möjliga. Vi får annars en orimlig\r\nskattebelastning på vår egen industri. Vi tror att\r\ndenna metod kan ge goda miljöeffekter även på\r\nandra områden. Vi har här en delvis annan\r\ninställning än centerpartiet. Vi är rädda för att\r\nmiljöavgifter på svensk industri i detta avseende\r\nkan medföra oacceptabla risker.</pre><pre>Vi vill också pröva ett nytt miljöpolitiskt instrument\r\ni Sverige, det gäller s.k. utsläppsrätter. Ordet leder\r\negentligen tanken fel. Det är ju i själva verket fråga\r\nom att sätta så låga utsläppsvärden för ett område\r\natt man vet att inga miljöskador uppkommer. När\r\ndetta väl är gjort får de anläggningar som står för\r\nutsläppen anpassas så att kraven uppnås. Det visar\r\nsig då mycket ofta att denna anpassing sker till en\r\nbetydligt lägre kostnad än med andra metoder.\r\nMan får därigenom en stor miljöförbättring för\r\npengarna.</pre><pre>Vi har i en reservation tillsammans med folkpartet\r\nliberalerna givit ett exempel på hur metoden skall\r\nkunna användas på ett aktuellt område. I\r\npropositionen föreslås att kustbaserade\r\nreningsverk för mer än 10 000 personer från norska\r\nkusten till Stockholms norra skärgård skall ha en\r\n50-procentig kvävereduktion. Den svenska\r\nmiljöskyddslagen föreskriver att varje anläggning\r\nskall bedömas för sig och alltså få egna villkor.\r\nKommunförbundet har uppvaktat\r\njordbruksutskottet och redovisat\r\ninvesteringskostnaden för detta alternativ till ca 4\r\nmiljarder kronor. Man har också varnat för att den\r\nhöga kostnaden kommer att leda till kraftigt höjda\r\nvatten- och avloppsavgifter.</pre><pre>Eftersom kväveutsläppen påverkar miljön i större\r\nområden skulle systemet med utsläppsrätter kunna\r\nanvändas för att radikalt minska\r\ninvesteringskostnaderna. Det räcker ju att indela\r\nkusten i lämpliga zoner och inom dessa kräva\r\nkväveminskningar med minst 50 %. Kommunerna\r\nkan då förhandla med varandra om hur målet skall\r\nuppnås. Om kväveutsläppen kan minskas på andra\r\nsätt, exempelvis genom anläggande av våtmark\r\nsom kvävefälla, skall detta också kunna användas\r\noch inräknas i denna måljsättning. Våtmarkerna\r\nkan ju dessutom tillföra nya naturvärden.</pre><pre>Jag är övertygad om att Sverige skulle spara\r\nåtskilliga miljarder i minskade investeringar om\r\ndenna metod kunde tillämpas. Dessa besparingar\r\nskulle då till en del stå till förfogande för andra\r\nviktiga miljöinsatser. Det har tyvärr i utskottet inte\r\nfunnits möjligheter att få gehör för denna tanke.</pre><pre>Fru talman! Enligt vår uppfattning kommer i\r\nframtiden de största miljöinsatserna att komma till\r\nstånd i ett nära samarbete med EG och\r\nförhoppningsvis från 1995 med vårt land som en del\r\nav EG. EG kommer att driva på\r\ndemokratiseringsprocessen i Öst- och\r\nCentraleuropa. Om de gigantiska miljöproblemen i\r\nÖst- och Centraleuropa skall kunna lösas fordras en\r\növergång till marknadsekonomi och politisk\r\npluralism.</pre><pre>Vi vill att Sverige som medlem av EG verkar\r\npådrivande i miljöfrågorna. I en rad reservationer\r\nhar vi angivit områden för detta. Vi bör t.ex. verka\r\nför att likvärdiga ekonomiska styrmedel på\r\nmiljöområdet införs i Europas länder. Det pågår\r\nför närvarande ett omfattande arbete i EG-\r\nkommissionen för att undersöka möjligheterna att\r\ninföra just miljöavgifter. Vi vill samordna vårt\r\nmiljömärkningssystem med det som nu tas fram\r\ninom EG. Vi tycker att Sverige skall verka för\r\nskärpta avgasreningskrav för tunga fordon från\r\n1996. EGs krav är för närvarande något lägre än de\r\namerikanska. Det finns möjlighet att verka för en\r\nförändring på detta.</pre><pre>Även på jordbrukets område är det viktigt att vi får\r\ntill stånd en anpassning av våra regler till dem inom\r\nEG. I de fall vi tycker det är motiverat av miljö-\r\neller djurhälsoskäl skall vi självfallet också verka\r\nför skärpta bestämmelser inom EG. Vi tycker\r\nockså att vi i Sverige på vissa områden skall kunna\r\ninföra miljökvalitetsnormer för luft och vatten på\r\nsamma sätt som man gjort i EG. Vi uppskattar\r\nutskottets skrivning, att vi utgår från att Sverige\r\nskall bli fullvärdig medlem i EGs miljövårdsbyrå\r\nEEA.</pre><pre>Fru talman! Jag vill till slut beröra en fråga som vi\r\nhar reserverat oss emot. Den kom upp i samband\r\nmed naturvårdsverkets inköp av skogsmarker.\r\nMånga skogägare har haft idéer om att skapa ett\r\nmer mångfasetterat skogbruk, med stor hänsyn till\r\nskogens skönhetsvärden. De har ofta hindrats av\r\nSveriges stelbenta, byråkratiska\r\nskogsvårdslagstiftning. Regleringarna har\r\ndärigenom skapat ett allvarigt hot mot många unika\r\nbiotoper. Samma politiker som tidigare i detalj styrt\r\nmarkanvändningen i skogen vill nu råda bot på\r\ndetta problem genom nya regleringar. Man vill\r\ninskränka ägande- och brukanderätten. I det\r\nbetänkande som vi nu behandlar har\r\nsocialdemokraterna stött en motion från\r\nvänsterpartiet som har denna inriktning.\r\nUtskottsmajoriteten vill att ersättningsvillkoren\r\nskall försämras. Markägaren skall i framtiden\r\ntvingas acceptera större intrång utan ersättning.</pre><pre>Birgitta Dahl har i en artikel nyligen förklarat att\r\nhon helhjärtat stöder dessa tankegångar.\r\nSocialdemokraterna har åter valt den socialistiska\r\nvägen. På samma sätt som löntagarfonderna var ett\r\nförsök till socialisering av företagen med företagens\r\noch löntagarnas pengar, är detta ett sätt att\r\nsocialisera naturvården med markägarnas\r\ntillgångar.</pre><pre>I en tid när svensk naturvård är i kris och krisen till\r\nstor del beror på de starka socialistiska inslagen i\r\nvår naturvård föreslår vänstern och\r\nsocialdemokraterna åtgärder som kommer att\r\ncementera krisen. Detta är ett allvarligt förslag i en\r\ntid när alternativ i form av ökade ideella insatser\r\nkrävs för att bryta den onda cirkeln och då vårt\r\nbehov att tillvarata markägarnas engagemang är\r\nstort. Man kommer att betrakta\r\njordbruksutskottets skrivningar som en kraftig\r\nörfil. Majoritetens beslut hotar att trasa sönder det\r\npersonliga engagemang som finns inom\r\nnaturvården.</pre><pre>Vår kände författare Vilhelm Moberg har vältaligt\r\nberättat om svenska bönders frihetskrav och vilja\r\natt vara befriade från förmynderi, föreskrifter och\r\nregler, påhittade av folk som inte på samma sätt\r\nsom de levt med naturen. Begränsningar i\r\näganderätt och förfoganderätt ökar klyftorna\r\nmellan brukare och andra grupper i vårt samhälle.</pre><pre>Jag är övertygad om att ett avskaffande av de flesta\r\ndetaljregler i skogsvårdslagstiftningen skulle skapa\r\nde bästa förutsättningarna för en fin utveckling av\r\ndet spontana naturvårdsintresse som finns hos de\r\nflesta skogsägare. Vetskapen om att de\r\ninskränkningar som kan krävas för att skydda vissa\r\nbiotoper kommer att ersättas på ett rättvist sätt ger\r\nen stimulans även för egna insatser. Konsekvensen\r\nav inskränkningar i äganderätten kommer alltid att\r\nbli en minskning av det personliga ansvaret. Det\r\ngäller på alla områden. Naturvården är inte ett\r\nundantag.</pre><pre>Fru talman! Med det anförda vill jag yrka bifall till\r\nreservation nr 1.</pre><pre>Anf. 3 KARL ERIK OLSSON (c) replik:</pre><pre>Fru talman! Jag beklagar egentligen att jag tvingas\r\nbegära replik på Ivar Virgin, som jag bedömer som\r\nen ärlig miljö- och naturvän och som dessutom\r\nvanligtvis är ganska förståndig.</pre><pre>Mot den bakgrunden ter sig de senaste uttalandena\r\nsom ovanligt oförståndiga. Ivar Virgin talar först\r\nom att det hos varje skogsägare finns en vilja att ta\r\nett ansvar, och det tror jag stämmer. En sådan vilja\r\nfinns, och detta skall man naturligtvis ta vara på och\r\ninte störa med onödig lagreglering. Å andra sidan\r\nskulle jag kunna citera vad en av Virgins egna\r\npartivänner sade i ett annat sammanhang, men jag\r\nskall i varje fall inte återge det ordagrant. Denne\r\nsade att man kanske också måste hålla efter dem\r\nsom är litet för egoistiska och för gnidna, eftersom\r\nman annars kan ta viljan att göra något från de\r\nambitiösa.</pre><pre>Mot den bakgrunden tror jag att det är rimligt att\r\nutskottsmajoriteten i dag skriver i betänkandet att\r\nman skall ta normal naturvårdhänsyn, att en\r\nmarkägare måste ställa upp på det. Samtidigt är det\r\nutomordentligt viktigt att vi i de skrivningar som\r\nmajoriteten ställde sig bakom tillförde att detta\r\nskall ske inom ramen för det beslut som fattades\r\n1987 om intrångsreglerna i plan- och bygglagen.\r\nDet är alltså inte fråga om någon ändring i de\r\nprinciperna, vilket är mycket viktigt. Det är också\r\nangeläget att inte moderaterna springer runt och\r\nsprider några villoläror på det här området,\r\neftersom det då kanske kan komma surt efter en\r\nannan gång.</pre><pre>Vi ställer alltså upp på ett ökat ansvar. Det ligger\r\nnämligen i tiden att varje företagare, alla bönder\r\noch alla skogsbrukare måste vara beredda att ta\r\nansvar när det gäller miljöfrågorna. Men det är inte\r\nfråga om någon ny debatt om intrångsreglerna, som\r\ncentern och socialdemokraterna kom överens om\r\n1987. Jag hoppas att detta här med kan vara\r\nklarlagt.</pre><pre>Anf. 4 IVAR VIRGIN (m) replik:</pre><pre>Fru talman! Jag tror att Karl Erik Olsson och jag\r\nhar exakt samma utgångspunkt i det här\r\nresonemanget. Naturvårdshänsyn skall självfallet\r\ntas, och det skall tas på det sätt som bönder alltid\r\nhar gjort. Däremot är jag utomordentligt oroad\r\növer de signaler som har kommit från den\r\nsocialdemokratiska regeringen på detta område.\r\nKan Karl Erik Olsson medverka till att mina\r\nfarhågor inte går i uppfyllelse är jag naturligtvis\r\nutomordentligt tacksam för det.</pre><pre></pre><pre>Anf. 5 SÖREN NORRBY (fp):</pre><pre>Fru talman! Hotet mot miljön växer ständigt och\r\nfår allt större spännvidd. Det finns nu klara\r\nsamband mellan t.ex. den samlade effekten av\r\nenskilda människors vardsagsbeteende och\r\nstorskalig påverkan på jordens klimat. Det\r\ngemensamma ansvaret inför kommande\r\ngenerationer blir allt tydligare.</pre><pre>Jag kan här inte avstå från mitt favoritcitat,\r\nindianhövdingens ord till de vita som ville köpa\r\nstammens mark: Vi har inte ärvt naturen av våra\r\nförfäder, vi har lånat den av våra barn. De\r\nvisdomsorden framstår som ännu angelägnare i dag\r\nän för 200 år sedan.</pre><pre>Hotet mot miljön är också det kanske allvarligaste\r\nhotet mot mänsklighetens framtid. Den viktigaste\r\nuppgiften, inte minst för oss politiker, är kampen\r\nför en bättre miljö. Därför är miljöpolitiken\r\negentligen riksdagsårets viktigaste ärende. Men\r\njust nu verkar det som om miljöfrågorna har\r\nkommit litet på mellanhand i den politiska\r\ndebatten. Symptomatiskt är att dagens debatt hålls\r\nen måndag utan voteringar. Det betyder att vi\r\ndebatterar för oss själva med få åhörare, men\r\nförhoppningsvis inte med lika svagt intresse utifrån,\r\nfrån våra uppdragsgivare.</pre><pre>Beredningen av jordbruksutskottets betänkande\r\nom miljöpolitiken har skett under stor tidspress.\r\nSakbehandlingen har genomförts på mindre än en\r\nmånad. Regeringens miljöproposition omspänner\r\ntill stora delar en treårsperiod och bygger på ett\r\noerhört omfattande underlag. Den är en\r\nimponerande lägesrapport. Om man lägger\r\nunderlagets alla rapporter, betänkanden och\r\nutredningar i en stor hög med rapporten Hav 90\r\növerst, är det nätt och jämt att man kan hålla näsan\r\növer vattnet.</pre><pre>Propositionen var på många punkter en besvikelse,\r\ninte minst mot bakgrund av de förväntningar som\r\nregeringen hade byggt upp. Prutningarna på\r\nnaturvårdsanslagen, nonchalansen mot riksdagens\r\nkrav på en samlad aktionsplan mot buller och\r\nåterhållsamheten med ekonomiska styrmedel var\r\ndet som folkpartiet liberalerna såg som de största\r\nsvagheterna. En hel del av detta har nu utskottert\r\nrättat till. Störst tillfredsställelse känner vi över att\r\nanslaget till markinköp för naturvård höjts med 60\r\nmilj.kr. enligt vårt förslag. Att ytterligare 20\r\nmilj.kr. satsas på kalkning och att utskottet gör\r\nett -- tyvärr nödvändigt -- ännu skarpare\r\ntillkännagivande om aktionsplanen mot buller är\r\nandra framgångar för oss. Utskottet ställer nu, med\r\ntre års fördröjning, upp på folkpartiets reservation\r\nfrån 1988 om en höjning av bilskrotningspremien\r\ntill 1 500 kr. och en förstärkning av informationen.\r\nVi tackar men vill nu ta också nästa steg, nämligen\r\nen extra höjning för de äldsta bilarna, de som helt\r\nsaknar avgasrening. 2 milj.kr. till\r\nNaturskyddsföreningens internationella\r\nförsurningssekreteriat står också på pluskontot.</pre><pre>På många andra för miljön viktiga punkter nådde vi\r\ninte ända fram utan måste reservera oss. Det gäller\r\nt.ex. ekonomiska styrmedel, återvinningslag,\r\ninformation och kampanjer, miljöinsatser i\r\nbarnomsorgen, miljöanpassat transportsystem och\r\nen rad naturvårdsanslag.</pre><pre>Vi har alltså tvingats till en delvis summarisk\r\nbehandling av propositionen, de många\r\nföljdmotionerna och en rad fristående\r\nmiljömotioner i det även i övrigt mycket\r\narbetstyngda jordbruksutskottet. Till vår tidigare\r\narbetsmetod med förenklad motionsbehandling har\r\nvi nu också fått lägga förenklade reservationer.\r\nSamordningen med andra utskott som bereder\r\ndelar av miljöpropositionen och motionerna har\r\ninte kunnat ske i tillräcklig omfattning. Under de\r\nhär omständigheterna har utskottskansliet gjort ett\r\nenastående arbete under mycket kompetent\r\nledning av kanslichefen. Jag uttrycker min stora\r\nbeundran.</pre><pre>Riksdag och regering måste i fortsättningen\r\neftersträva arbetsformer som gör det möjligt att ge\r\nmiljöfrågorna den förtur som alla i dag är eniga om\r\natt de måste få. Ett inslag kan då vara den årliga\r\nmiljörapport som regeringen nu aviserar. Jag\r\nerinrar mig att den idén framfördes från folkpartiet\r\nredan i början av 70-talet.</pre><pre>En annan åtgärd är att successivt omvandla\r\njordbruksutskottet till ett miljöutskott. Det är\r\nockså nödvändigt att regeringen visar en tydlig\r\nrespekt för riksdagens arbetssituation.\r\nPropositionsanhopningen under årets vårriksdag\r\nmed bl.a. en lång rad från miljöpolitisk synpunkt\r\nviktiga propositioner har varit påfrestande. Det\r\ntyder, i bästa fall, på en dålig planering i\r\nkanslihuset.</pre><pre>I miljöpolitiken har de politiska partierna i stor\r\nutsträckning en mer eller mindre samstämmig\r\nuppfattning. Det finns anledning att understryka\r\ndet när vi i debatten tar fram det som vi inte är\r\neninga om. Den gemensamma basen är en styrka\r\nnär det gäller att med kraft genomföra nödvändiga\r\nåtgärder eller hävda Sveriges uppfattning\r\ninternationellt. Varje parti har givetvis en\r\nideologisk grund för sin miljöpolitik. Jag skall nu\r\nredovisa den miljöpolitiska grunden för folkpartiet\r\nliberalerna och ge några exempel på hur det kan\r\növersättas till konkreta förslag. Jag passar först på\r\natt yrka bifall till reservation 2, där riktlinjerna för\r\nvår miljöpolitik redovisas.</pre><pre>Folkpartiet liberalernas miljöpolitik utgår från den\r\nenskilda människan, hennes överlevnad och\r\nönskan om en god miljö. Den bygger på vad vi\r\nkallar förvaltarskapstanken, dvs. att människan har\r\nrätt att bruka naturens resurser men inte förbruka\r\ndem, att utveckla men inte utarma dem. Gränsen\r\nsätts av vad naturen tål. Oförstörd miljö och\r\nbiologisk mångfald utgör en förutsättning för\r\növerlevnad och valfrihet även för kommande\r\ngenerationer. På få områden är den enskilda\r\nmänniskans engagemang och medverkan så viktig\r\nsom inom miljövården. Ingen kan undandra sig sitt\r\nansvar för det gemensamma arvet.</pre><pre>Hittills har svensk miljöpolitik alltför ofta inneburit\r\natt ekonomiska och tekniska faktorer har fått väga\r\ntyngre än miljökraven. Man kan säga att vi har köpt\r\nvår materiella standard på kredit, där krediten är\r\nden miljöskuld som vi har byggt upp. Nu måste vi\r\nsätta hänsynen till miljö framför andra intressen.\r\nDemokrati och marknadsekonomi, ekonomisk\r\ntillväxt är avgörande förutsättningar för en\r\nframgångsrik kamp för miljön. Eftersom\r\nmiljöproblemen i dag i stor utsträckning är\r\ninternationella och globala måste vi i olika former\r\nsamverka med och påverka andra länder. Ett\r\nsvenskt medlemskap i EG skulle t.ex. förstärka de\r\nkrafter både inom EG och i Sverige som vill föra en\r\nradikal miljöpolitik.</pre><pre>Utvecklingen i Östeuropa och i den tredje världen\r\nvisar tydligt att dikatur och fattigdom hotar miljön.\r\nPå nära håll ser vi miljösituationen i Baltikum, där\r\nvi som framgår av fp-motionen Jo720 måste känna\r\nett särskilt ansvar. För miljöns skull måste nu den\r\nliberala revolutionen i de kommunistiska länderna\r\nföljas av en demokratisk frigörelse också i de allra\r\nfattigaste länderna. De nödvändiga\r\nmiljösatsningarna kräver att Sverige och andra rika\r\nländer liksom FN ställer upp med särskilt bistånd\r\noch massiv kunskapsöverföring och även stöd till\r\ndemokratisering. De mycket stora resurserna är\r\nnödvändiga för att trygga vår överlevnad och som\r\nett slags försäkringpremier mot miljöbetingade\r\nfolkvandringar och revolutioner i fattiga länder\r\nsom gör anspråk på sin rättmätiga del av jordens\r\nresurser. Den svenska biståndpolitiken måste få en\r\nstarkare inriktning på miljön och sina resurser för\r\ndet ändamålet.</pre><pre>Inför FNs miljökonferens i Brasilien 1992 är\r\nförhållandet mellan fattiga och rika länder särskilt\r\naktuellt och kommer uppenbarligen att påverka\r\nmöjligheterna att nå resultat. Vid konferensen är\r\nvidare tre konventioner särskilt angelägna. De\r\navser jordens klimat, den biologiska mångfalden\r\noch jordens skogar. För den fortsatta debatten här\r\ni dag är det värdefullt om miljöministern kunde\r\nlämna en lägesrapport om förberedelsearbetet och\r\nsin egen bedömning av hur långt konferensen kan\r\nväntas nå. Jag vill också fråga Birgitta Dahl om när\r\nden svenska nationalrapporten till konferensen kan\r\nväntas föreligga.</pre><pre>Luftföroreningar är i dag lokalt ett allvarligt hot\r\nmot människors hälsa. Luftföroreningar försurar,\r\növergöder och förgiftar också mark och vatten i vårt\r\nland och andra länder. Mest är det då fråga om\r\ngränsöverskridande föroreningar vilket gör att\r\nkraftfulla åtgärder måste ske i internationell\r\nsamverkan som dessa förosakar. Utsläpp och de\r\nkemiska processer som dessa förorsakar i luften\r\nutgör nu mycket allvarliga hot mot jordens klimat\r\noch mot det skyddande ozonskiktet i stratosfären.\r\nDen här hotbilden ställer snabbt ökande krav på\r\nmiljöanpassning av bl.a. energiproduktion,\r\nenergianvändning, industriprocesser, transporter,\r\nkemikalieanvändning och avfallsbehandling.</pre><pre>Den strategi för minskad klimatpåverkan som är en\r\ndel av den enerigpolitiska överenskommelsen\r\nmellan socialdemokraterna, folkpartiet liberalerna\r\noch centerpartiet innebär ett stort steg framåt. Jag\r\nvill särskilt understryka den uppmärksamhet som\r\nstrategin riktar mot även andra växthusgaser än\r\nkoldioxid. Framför allt vill jag peka på att\r\nkväveoxider på medellång sikt kanske är de\r\nviktigaste föroreningarna att begränsa. De bedöms\r\ni t.ex. ett 20-årsperspektiv med nuvarande\r\nutsläppsnivåer ha ungefär lika stark växthuseffekt\r\nsom koldioxid men därutöver en rad andra skadliga\r\neffekter. De bidrar också till försurning,\r\nkvävemättnad i mark och vatten och därmed\r\növergödning, bildning och marknära ozon som\r\nskadar växtlighet och förstärker växthuseffekten\r\nsamt, vad gäller särskilt dikväveoxid, nedbrytning\r\nav det stratosfäriska ozonskiktet. Koldioxiden har\r\nbetydelse inte bara som växthusgas utan också som\r\nsymbol i den internationella klimatvården. Vi\r\nmåste se till att våra utsläpp inte överstiger den nivå\r\nde hade under det valda basåret. Om basåret är\r\n1987, som moderaterna vill, är det inga svårigheter\r\nmed utgångspunkt i tillgänglig, ej\r\ntemperaturkorrigerad statistik. Mot den här\r\nbakgrunden har folkpartiet liberalerna i reservation\r\n10, som jag yrkar bifall till, begärt en\r\nkonsekvensbeskrivning av en mer ambitiös\r\nminskning av kväveoxidutsläppen, men instämmer\r\ni övrigt givetvis i propositionens klimatstrategi,</pre><pre>En miljöstörning som också sprids genom luften är\r\nbuller. Vi måste vara rädda om tystnaden, den är en\r\ndel av vår livskvalitet. Därför var det en\r\nbetydelsefull markering som riksdagen på initiativ\r\nav folkpartiet liberalerna gjorde i höstas med\r\nuppdraget till regeringen att skyndsamt utarbeta en\r\nsamlad aktionsplan mot buller. I utskottet fick vi då\r\nveta att det arbetet redan pågick. Trots det\r\ntillgodoser inte propositionen riksdagens krav.\r\nRegeringens åtgärder mot buller sker tydligen i det\r\ntysta. I stället för en samlad aktionsplan väljer\r\nregeringen att fördela ett sektorsansvar för\r\nbullerfrågorna, något som vi utgått från som en\r\netablerad självklarhet. En bullerstörd människa\r\nfrågar inte vilken sektorsmyndighet som har ansvar\r\nför den upplevda störningen utan kräver med all\r\nrätt samlade åtgärder mot störd nattsömn, nedsatt\r\narbetsförmåga eller svårigheter att kommunicera.</pre><pre>Buller är ett av de mest försummade\r\nmiljöproblemen. Åtgärder mot buller är väldigt\r\ndyra kanske någon invänder. Ja visst, men\r\nsamhällsekonomiskt är det förmodligen ännu\r\ndyrare att inte ta krafttag mot buller, som miljontals\r\nmänniskor drabbas av. Många människor är t.o.m.\r\nhandikappade av överkänslighet för buller. De\r\nmåste mötas med samma respekt som\r\nrörelsehindrade och allergiker. Om regeringen\r\nsaknar idéer om bulleråtgärder så går det bra att läsa\r\nfolkpartiet liberalernas motioner. Där bjuder vi på\r\nunderlag för den samlade aktionsplan som\r\nriksdagen nu på nytt kräver.</pre><pre>I miljöpolitiken förfogar vi över en arsenal av\r\nstyrmedel. Där finns hela skalan från förbud och\r\ntillståndsprövning via ekonomiska styrmedel till\r\ninternationellt samarbete, planering, det nya\r\nstyrmedel som nu lanseras -- miljökvalitens\r\nnormer -- forskning, teknisk utveckling, utbildning,\r\nadministrativa och inte minst information som är\r\nett ofta förbisett, konstnadseffektivt styrmedel. Låt\r\noss i stället använda benämningen styrinstrument\r\noch konstatera att de -- liksom instrumenten i en\r\nsymfoniorkester -- måste vara samstämda för att\r\nresultatet skall bli harmoniskt. Partituret för\r\nmiljösymfonin är den miljöpolitik som vi genomför\r\nhär i Sverige och internationellt. Den symfonin får\r\ninte bli ofullbordad.</pre><pre>Ekonomiska styrmedel kan vara styrande,\r\nfinansierande och informerande. Finansieringen\r\nkan avse särskilda åtgärder eller vara en del av\r\nskattebasen. Styrande avgifter syftar enkelt\r\nuttryckt till att bli överflödiga, medan\r\ninformerande avgifter översätter\r\nsamhällsekonomiska kostnader till\r\nföretagskostnader eller privatekonomiska\r\nkostnader.</pre><pre>Ekonomiska styrmedel bygger på att vi kan sätta\r\npris på miljön. En sådan prissättning utgår från\r\nvärderingar, och den måste därför ytterst bygga på\r\npolitiska beslut. Målet är att priset på en vara skall\r\navspegla hela den resursuppoffring som krävs, inte\r\nbara för att producera och distribuera varan utan\r\nockså för att ta hand om varan när den har blivit\r\navfall. Konsumenternas efterfrågan skall sedan\r\nstyra produktionens inriktning, varför det är viktigt\r\natt priset ger en rättvisande bild av den samlade\r\nresursuppoffringen.</pre><pre>För oss liberaler, som i över 20 år funderat på\r\nekonomiska styrmedel, står det helt klart att\r\ntillämpningarna ofta är svåra. Det får inte hindra\r\nanvändningen. Tvärtom måste vi utveckla\r\nanvändingen av ekonomiska styrmedel, såsom\r\nfolkpartiet liberalerna föreslagit i många år och nu\r\nframhåller i en rad motionsyrkanden och\r\nreservationer, bl.a. reservationerna 14 och 60, som\r\njag yrkar bifall till.</pre><pre>Miljölagstiftningen är det grundläggande\r\nstyrmedlet, som miljöskyddskommittén nu utreder.\r\nDet första delbetänkandet fick en både glädjande\r\noch förvånande behandling av regeringen, som gav\r\nden socialdemokratiska kommittémajoriteten rejäl\r\nbakläxa och i stället tog upp reservanternas förslag\r\npå en rad viktiga punkter. I en samordnad\r\nmiljölagstiftning, i en miljöbalk, skall\r\nnaturresurslagen, vattenlagen och lagen om\r\nkemiska produkter kunna ingå. Frågan om talerätt\r\noch miljöombudsman skall utredas vidare. Det\r\ninnebär att regeringen på en rad punkter stöder den\r\nreservation i kommittén som bl.a. folkpartiet\r\nliberalerna står bakom. Nu har jordbruksutskottet\r\nenhälligt sagt att också strålskyddslagen och lagen\r\nom kärnteknik verksamhet skall tas upp i det\r\nfortsatta utredningsarbetet. För att använda ett\r\npopulärt ord: Bingo! Det blev alltså full utdelning\r\nför den linje vi har följt i detta utredningsarbete.</pre><pre>Folkpartiet liberalerna har länge förordat en\r\nåtervinningslag med generella krav på återvinning\r\noch begränsning av avfall. Den skulle kunna\r\npåskynda utvecklingen mot en nödvändig\r\nresurssnål teknologi samt slutna system vid\r\ntillverkning och produktutformning, som\r\nunderlättar återvinning och avfallsbehandling.</pre><pre>På hemmaplan liksom globalt är naturvården en\r\nhjärtefråga för folkpartiet liberalerna. Den\r\nbiologiska mångfalden, änglamarkerna, de orörda\r\nälvarna, urskogarna och kulturlandskapet måste\r\nbevaras för framtiden. Då duger det inte att, som\r\nregeringen, pruta på anslaget till markförvärv. Den\r\nprutningen fick inte ens stöd av regeringens egna\r\nföreträdare i utskottet. Det behövs mer kunskap,\r\nökade anslag och striktare regler. Det här kommer\r\nLars Ernestam att säga mer om senare i dagens\r\ndebatt. Jag nöjer mig nu med att yrka bifall till\r\nreservationerna 164, 168 och 227.</pre><pre>I reservation 227 kräver vi bl.a. att\r\nnaturvårdsverket skall slippa pruta 15 milj.kr. på\r\nmiljöforskning om bl.a. kalkning. På regeringens\r\nförslag skall vi nu införa miljökonsekvens\r\nbeskrivningar. Man skall ju leva som man lär.\r\nDärför vill jag be miljöministern om en\r\nkonsekvensebeskrivning av den prutningen. Vilka\r\nangelägna forskningsprojekt måste läggas ner?\r\nVilka forskare är det som på grund av brist på\r\npengar får sparken om en månad?</pre><pre>Avslutningsvis, fru talman, vill jag upprepa och\r\nkomplettera folkpartiet liberalernas yrkanden om\r\nbifall till reservationerna 2, 10, 14, 29, 60, 164, 168\r\noch 227. Av hänsyn till kammarens arbetssituation\r\navstår jag från yrkanden på våra övriga\r\nreservationer.</pre><pre>Anf. 6 ANNIKA ÅHNBERG (v):</pre><pre>Fru talman! Vad tjänar det till om någon vinner\r\nhela världen men förlorar sin själ. I den rika delen\r\nav världen håller vi på att förlora vår själ och inte\r\nbara vår själ utan också vår framtid, och inte bara\r\nvår framtid utan hela världens framtid. I den rika\r\ndelen av världen, som ju vi tillhör, drunknar vi i\r\nmateriell välfärd och i avfallet som denna\r\nmateriella välfärd ger upphov till utan att vi för den\r\nskull blir så mycket lyckligare. I den fattiga delen\r\nav världen kämpar människor för att överleva från\r\nen dag till en annan. Naturligtvis är det här en\r\ngeneralisering. Det finns givetvis också inom varje\r\nland stora skillnader. I tredje världens länder finns\r\ndet rika människor som konsumerar mer än vad vi\r\ngör, och det finns fattiga människor i vår del av\r\nvärlden, i vårt land, som ännu inte har nått upp till\r\nen materiell välfärd som kan anses vara rimlig.\r\nEgentligen tycker jag att detta är ett uttryck för att\r\nmiljöfrågor, miljöpolitik, i sig också handlar väldigt\r\nmycket om de gamla vanliga frågorna, om hur vi\r\nfördelar jordens resurser, om vem som är fattig\r\neller rik och vem som har makten. Den har som har\r\nmakten över ekonomin och andra resurser i ett\r\nsamhälle är den som kan förbruka världens resurser\r\noch missbruka miljön.</pre><pre>Från 1950-talet och fram till nu har vi lyckats\r\nförbruka lika mycket av världens resurser som alla\r\nmänsklighetens generationer innan dess hade gjort\r\nav med. Detta är någonting som vi har all anledning\r\natt fundera över.</pre><pre>Jag tror att det hos människor i vår del av världen\r\nfinns en mycket stor beredskap att vara med och\r\ndra sitt strå till stacken för att åstadkomma ett\r\nbättre förhållningssätt när det gäller miljön och för\r\nen jämnare fördelning av världens resurser. Men\r\ndetta förutsätter att det som man gör för egen del\r\nhar en mening, att det verkligen hjälper. Man kan\r\nsamla in papper eller återvinna glas eller batterier\r\nför att sedan upptäcka att det ändå hamnar på\r\nsoptippen. Det är ju inte ett meningsfullt bidrag till\r\nmiljökampen utan någon sorts terapi, där vi intalar\r\noss själva att vi gör någonting bra, trots att det i\r\nsjälva verket inte är så. Därför tror jag att\r\nmänniskor känner maktlöshet i vår del av världen.\r\nMan ser problemställningarna och vill göra\r\nnågonting åt dem, men man känner maktlöshet,\r\nman tycker att det är så litet som man kan göra\r\nsjälv. Jag tror att det som människor egentligen\r\nbegär av sina politiska makthavare är att\r\nmakthavarna skall åstadkomma de strukturer som\r\nmöjliggör för den enskilda människan att ge ett\r\nmeningsfullt bidrag till skapandet av en bättre\r\nvärld.</pre><pre>Om vi betraktar den hittills förda miljöpolitiken i\r\ndet perspektivet, måste vi konstatera att den är ett\r\nmisslyckande. Naturligtvis har det parti som utövat\r\nregeringsansvaret det största politiska ansvaret,\r\nmen ett mycket tungt ansvar vilar enligt min mening\r\npå de ekonomiska makthavare inom näringslivet\r\nsom ständigt protesterar vid varje försök att ställa\r\nhårdare krav och införa strängare restriktioner.\r\nOfta vinner dessa protester gehör inom den\r\npolitiska högern.</pre><pre>Alla vackra ord, utredningar och pappersmassor\r\nkan faktiskt inte dölja att vi inte har kommit särskilt\r\nlångt när det gäller att åtgärda miljöproblemen. Vi\r\nhar uppnått en medvetenhet om att problemen\r\nfinns. Denna medvetenhet saknades för bara 20 år\r\nsedan, men så mycket längre har vi faktiskt inte\r\nkommit. Ett enda exempel: Om utsläppen minskas\r\ni enlighet med de uppgjorda planerna, vilket inte är\r\nsärskilt troligt, kommer markförsurningen i Europa\r\nenligt nya undersökningsresultat ändå år 2040 att\r\nleda till kraftigt försurad mark på en yta som är fyra\r\ngånger så stor som den i dag. Det talas om mycket\r\nlåga pH-värden, bortåt 3,8, i många områden.\r\nUndersökningarna visar att utsläppen av\r\nsvaveldioxid på kort sikt måste reduceras med 60--\r\n80 %. Nästan halva Europa tar i dag emot utsläpp\r\nav försurande ämnen som är mer än vad naturen\r\ntål.</pre><pre>Jag vet naturligtvis att om man står tillräckligt länge\r\noch ropar att vargen kommer, orkar ingen reagera\r\nden dagen vargen är här. Kanske är det därför som\r\nregeringen valt att i sin proposition måla med glada\r\nfärger och tala mycket om det som vi faktiskt har\r\nuppnått i vårt land och mindre om de oerhörda\r\nproblem som återstår. Men jag menar att vi inte\r\nheller kan ställa oss och sjunga Ingen rädder för\r\nvargen här, när vargen faktiskt hela tiden nafsar oss\r\ni hasorna. Kanske nafsar den inte oss i hasorna i så\r\nhög utsträckning som den nafsar människor i tredje\r\nvärldens länder. Vi ser och hör varje dag i media\r\nhur fruktansvärd situationen är i många länder.</pre><pre>Den avskalade sanningen är att vi inte har lyckats\r\nvända utvecklingen. Miljöfrågorna handlar om mål\r\noch vi har ägnat lång tid i utskottet åt att diskutera\r\nmål i termer av siffror och procentsatser. Men det\r\nhandlar också om medel. Vi har tyvärr inte i\r\nutskottet hunnit föra en ingående diskussion, som\r\nvi borde ha gjort, om de medel som numera\r\ndiskuteras alltmer, t.ex. miljöavgifter. Men jag kan\r\nse när jag studerar alla de motioner som innehåller\r\nförslag om miljöavgifter, att om man skulle\r\nanvända miljöavgifter på det sättet, kommer vi att\r\nfå en samhällsbyråkrati och ett regleringssystem\r\nsom överskrider allt vi hittills har skådat. Vi\r\nkommer dessutom inte att ha en aning om vilka de\r\nsammantagna effekterna av alla dessa skilda\r\navgifter skulle bli. Hur man skall använda\r\nmiljöavgifter för att ge dem styrande effekter och\r\nhur man skall återföra de medel man tar in via\r\nmiljöavgifter för att ge också dem en styrande\r\neffekt är någonting som jag å det djupaste beklagar\r\natt vi inte har hunnit föra en ingående diskussion\r\nom. Det är detta som jag tycker är en av de\r\nviktigaste frågorna, som vi borde diskutera.</pre><pre>Utsläppsrätter har tidigare tagits upp. Inte heller\r\ndessa har vi egentligen hunnit diskutera. Vi har inte\r\ni utskottet hunnit ta reda på vilka erfarenheter man\r\nhar gjort i de länder där man har börjat försöka\r\ntillämpa utsläppsrätter. Jag är inte så övertygad\r\nsom moderaternas Ivar Virgin om att resultatet\r\nalltid har varit positivt, därmed inte sagt att man\r\ntotalt skall döma ut den här metoden. Men vi skulle\r\nha behövt diskutera den mer genomgående.</pre><pre>Inte heller har vi, trots den oerhörda mängd arbete\r\nvi har lagt ner på miljöpolitiken och trots de\r\noerhörda papperskvantiteter vi har haft att försöka\r\nta oss fram igenom, diskutera de viktigaste\r\nmiljöfrågorna. Vi vet alla att en del av dem\r\nbehandlas vid helt andra tillfällen i den här\r\nförsamlingen, t.ex. Öresundsbron, som enligt min\r\nmening är en av de viktigaste miljöfrågor vi har att\r\nta ställning till. Den tog vi i jordbruksutskottet oss\r\ninte ens tid att bereda för riksdagens räkning, så att\r\nriksdagen när beslutet om Öresundsbron skall\r\nfattas kunde ha ett underlag som rör\r\nmiljöeffekterna av detta projekt. Ändå är\r\nmiljöeffekterna de som har diskuterats mest. Jag\r\ntycker att det är skandalöst att vi under sken av att\r\nbehandla viktiga miljöpolitiska frågor inte hinner\r\nbehandla de verkligt aktuella och viktiga\r\nmiljöpolitiska frågorna.</pre><pre>Inte heller energipolitiken, som också har viktiga\r\nmiljöaspekter, har vi diskuterat i vårt utskott. Den\r\nfrågan kommer att bli föremål för diskussion en\r\nannan gång här i kammaren.</pre><pre>Jag tror att det här sättet att spalta upp\r\nverkligheten, att ena dagen slå på stora trumman\r\nhär i riksdagen och tala om hur oerhört viktig\r\nmiljöpolitiken är och nästa dag diskutera sådana\r\nprojekt som Öresundbron som om problemen inte\r\nfanns, bidrar till att förstärka känslan av\r\nmaktlöshet, av obönhörlighet inför utvecklingen,\r\nsom många människor i vårt samhälle känner.</pre><pre>Att målet för kvävereduktionen inte uppfyllts har\r\nvi också konstaterat i utskottet. Men vi har inte\r\nheller där hunnit ha en ingående diskussion, som vi\r\nborde ha haft, för att skaffa oss ett eget\r\nfaktaunderlag och verkligen tränga in i och\r\nanalysera den här problematiken. Enligt\r\nvänsterpartiets mening beror det problemet i vårt\r\nland i mycket hög grad på vägtrafikens utsläpp. Det\r\när därför helt otillräckligt att ha en diskussion\r\nenbart om hårda mål och inte diskutera hur vi skall\r\nnå dem, vilka medel vi skall använda när det gäller\r\ntrafikpolitiken. Jag tycker att det borgerliga\r\nblocket, åtminstone moderaterna, som har\r\nföreslagit detta, vill slå blå dunster i ögonen på\r\nmänniskor, när man talar om att sätta mycket hårda\r\nkrav på en kvävereduktion samtidigt som man, i\r\nnästa mening säger att detta kommer att uppnås\r\ndärför att tekniken kommer att bli så mycket\r\nbättre, motorerna kommer att bli så mycket\r\nenergisnålare. Därför kan vi fortsätta med den typ\r\nav trafiksystem som vi har. Vi kan fortsätta att åka\r\nbil, för det kommer att lösa sig ändå. När man\r\nkonstaterar faktum faller de vackra blå illusionerna\r\nihop som en sprucken ballong, till en liten blå trasa\r\noch det visar sig att de inte höll för verkligheten.</pre><pre>Vi är över huvud taget ofta överens. Alla är överens\r\nom hur viktig miljöpolitiken är. Men när man\r\nskrapar på enigheten, visar det sig att den inte är\r\nsärskilt djup. Jag tycker att det sätt som vi hanterar\r\nmiljöpolitiken på i vårt samhälle speglar\r\navsaknaden av visioner av det samhälle man vill\r\nbygga. Det speglar en sorts nyttomoral, där man\r\nsäger att det faktum att det blev på ett visst sätt\r\nockså är ett bevis på att det var det enda riktiga.\r\nDet faktum att vi åker så mycket bil, att vi har ett\r\nsådant trafiksystem, skulle också bevisa att det är\r\ndet riktiga.</pre><pre>Men det finns alltid val. Vi måste göra de\r\ngrundläggande valen och vi måste börja nu. Det\r\nfinns alltid olika tänkbara lösningar som avgör vilka\r\nval vi kommer att ha i framtiden. Det kommer\r\naldrig att vara konfliktfritt att välja de lösningarna,\r\nprecis som det aldrig var konfliktfritt när den\r\nsociala välfärden växte fram i vårt land.\r\nNäringslivets toppar sade aldrig att nu har vi tjänat\r\ntillräckligt med pengar, nu kan ni få ta resten och\r\ngöra litet social välfärd för. Det var en utveckling\r\nsom tvingades fram, för det fanns en vision om ett\r\nannat samhälle. Det fanns en politisk styrka och en\r\nkraft att arbeta i den visionens riktning. På samma\r\nsätt menar vi i vänsterpartiet att man måste se\r\nmiljökampen som en förlängning av den kamp för\r\nsocial välfärd som arbetarrörelsen en gång inledde.\r\nPå samma målmedvetna sätt måste\r\nmiljöförbättringarna drivas fram, i konflikt med\r\ndem som har den ekonomiska makten.</pre><pre>Arbetarrörelsens urspungliga kamp var i hög grad\r\nen kamp för en bättre livssituation. Men det var\r\nockså en kamp för människans värdighet, för att\r\nhon skulle få utrymme att utveckla sin kreativitet,\r\nsin fantasi och sin mänskliga förmåga, samt för att\r\nalla människor skulle mötas av respekt. Vi nådde\r\ndet ena i övermått. Men vart tog den andra\r\ndimensionen av kampen vägen? Jag vill påstå att vi\r\ninom arbetarrörelsen i hög grad har förlorat vår\r\nsjäl. Konsumtionen kommer aldrig att vara nog. Vi\r\nkommer aldrig att kunna döva den längtan vi har\r\ninom oss efter någonting bortom bergen, som Dan\r\nAndersson skrev. Vi kommer aldrig att kunna\r\nmätta denna längtan med konsumtion, för den\r\nhandlar i grunden om någonting annat. Den\r\nhandlar om att vara delaktig i skapandet av en\r\nbättre värld, inte bara var och en för sig själv, utan\r\nför oss alla, en värld som inbegriper solidaritet\r\nockså för människorna i de fattiga länderna och\r\nsom inbegriper framtiden.</pre><pre>Men vårt samhälle erbjuder inte så många\r\nmöjligheter för människorna att uttrycka denna\r\nlängtan. Hur skall vi kunna hävda denna längtan\r\nmot t.ex. en reklam- och marknadsföringsbudget\r\nsom i detta samhälle tangerar 30 miljarder per år?\r\nVi kan som vuxna, när vi betraktar barnens värld,\r\nse att barnen blir utsatta för reklam och lurade till\r\nen konsumtion som egentligen inte ger dem\r\nnågonting. Varje år lanseras nya leksaker som finns\r\ni tusentals olika varianter. Men varför genomskådar\r\nvi det inte när det gäller vuxenvärlden? Varför ser\r\nvi inte att vi är utsatta för precis samma\r\nmekanismer? Varför orkar vi inte motstå dem? Jag\r\ntror att det är här det politiska ansvaret kommer in,\r\nansvaret att formulera bärkraftiga visioner som gör\r\nmänniskor delaktiga i det grundläggande arbetet\r\nför en bättre värld.</pre><pre>Det är mycket i det som rör miljöpolitiken som nu\r\när i stöpsleven i vårt samhälle; lagstiftning, det\r\ninternationella samarbetet. På många områden har\r\nvi i utskottet kunnat konstatera att det sägs att den\r\nena eller den andra frågan just nu utreds eller\r\nbearbetas inom kommitté. Detta gör det också svårt\r\natt komma till klara ställningstaganden i\r\nmiljöpolitiken.</pre><pre>Utredningar kan naturligtvis vara banbrytande. De\r\nkan leda till att vi slår in på nya vägar. Men det kan\r\nockså vara så, att man när det gäller dessa\r\nutredningar egentligen bara lägger locket på.\r\nUnder en tid för man undan en viktig diskussion\r\nfrån dagordningen och sedan blir det aldrig något\r\nklargörande beslut.</pre><pre>Jag känner en viss oro för att det som kommer att\r\nhända med de många miljöfrågor som för\r\nnärvarande behandlas i olika kommittéer är just det\r\nsenare. Jag är alltså orolig för att utredningarna\r\nkommer att urvattnas och förvanskas och för att de\r\naldrig kommer att leda till den brytning med detta\r\nsamhälle som vi nu måste få till stånd för att det\r\nskall vara möjligt att bearbeta miljöproblemen.</pre><pre>Den grundläggande uppgift som vi står inför är att\r\nvi bryter med denna maktlöshet, denna kollektiva\r\nansvarslöshet. Det gäller att få till stånd en\r\nvändning, så att det i stället blir ett gemensamt\r\nansvarstagande, en solidaritet, inför framtiden.</pre><pre>Det är bl.a. därför, men också maktfrågorna är\r\nviktiga, som vi i vänsterpartiet har motionerat om\r\nen utökad talerätt i miljöärenden såväl för enskilda\r\nsom för organisationer.</pre><pre>Det är också därför som vi har krävt större resurser\r\noch ett mera intensivt arbete från\r\nnaturvårdsverkets sida när det gäller att informera\r\nmänniskor. Kunskapen om miljöproblem utgör ju\r\nockså en del när det gäller detta med att skaffa sig\r\nmakt över hanteringen av miljöproplemen.</pre><pre>Det är också därför som vi har krävt att\r\nkemikalieinspektionen skall få utökade resurser.\r\nDessutom behövs det en tuffare lagstiftning. När\r\nman från kemikalieinspektionens sida ger sig på\r\nmyggmedel är det inte utan att människor känner\r\natt man då verkligen silar mygg och sväljer\r\nelefanter. Väljer man den typen av områden därför\r\natt det är lättare att rå på dessa än det är att rå på\r\nde riktigt stora makthavarna?</pre><pre>Det är också därför som vi har krävt utökade\r\nfackliga befogenheter, och då inte bara när det\r\ngäller den inre arbetsmiljön utan också när det\r\ngäller den yttre miljön. Att vara arbetare, t.ex. på\r\nen fabrik där en produkt tillverkas som är skadlig\r\nför miljön, och att stå i fabriken dag ut och dag in\r\noch tillverka denna produkt utan att ha sådan makt\r\natt man kan ifrågasätta tillverkningen, det är\r\nverligen detsamma som att ta ifrån människan\r\nhennes grundläggande möjligheter att vara med\r\noch förbättra miljön.</pre><pre>Mot den bakgrunden vill jag gärna säga, fru talman,\r\natt jag känner mig djupt upprörd över att vi inte har\r\nfått något gehör för den motion där det krävs\r\nutökade fackliga befogenheter, där det krävs\r\nmöjligheter för de anställda inom industrin och\r\nandra verksamheter att påverka inte bara sin egen\r\narbetsmiljö utan också vad som produceras, där det\r\ntalas om hur detta påverkar den yttre miljön samt\r\ndär det talas om hur det kommer att fungera när\r\nprodukten en gång skall hanteras som avfall.</pre><pre>I maktperspektivet tycker jag att också frågan om\r\nden internationella anpassningen t.ex. till EG\r\nkommer med i bilden. Enligt min mening visar man\r\nfrån svensk sida ofta en sorts uppgivenhet. Någon\r\nhar sagt, och det tycker jag är bra sagt, att Sverige\r\ni själva verket är mera EG-anpassat än vad många\r\nEG-länder är. Även här tycker jag mig märka en\r\ntydlig attitydskillnad mellan den politiska högern\r\noch den politiska vänstern. Den politiska högern\r\nsäger gärna att vi måste ansluta oss till EGs system,\r\nmed hänvisning till den eller den anledningen.\r\nModeraterna har här t.ex. föreslagit att Sverige\r\nskall invänta EGs system för miljömärkning och att\r\nvi sedan skall ansluta oss till detta. Men det är\r\nuppenbart att EG-länderna inte hanterar den saken\r\npå det sättet. I västra Tyskland finns det sedan länge\r\nett miljömärkningssystem. Man har ett märke med\r\nen blå ängel. I många av EG-länderna har man inte\r\nansett sig hindrade av att EG arbetar på ett system.\r\nMan har inte ansett sig hindrade i det egna arbetet\r\natt gå snabbare fram. Jag tycker att EG-\r\nanpassningen misstänkt ofta används som ett skäl\r\nför att fördröja det egna svenska arbetet när det\r\ngäller att åstadkomma större miljöambitioner.</pre><pre>När det gäller de globala perspektivet -- som ju är\r\noerhört viktigt, eftersom det inte är möjligt att lösa\r\nmiljöproblemen inom ett lands gränser -- handlar\r\ndet naturligtvis om det som jag har talat mycket\r\nom. Vi måste alltså ställa om vår egen konsumtion.\r\nMen vi måste också bidra till en utveckling när det\r\ngäller teknik och kunnande i andra länder.\r\nSjälvfallet handlar det också om att vi måste arbeta\r\nför skärpta internationella konventioner och för att\r\nkraven på övervakningen av dessa uppfylls.</pre><pre>Men i mycket hög grad handlar det också om\r\nhandelspolitik. Det är en aspekt som vi hittills har\r\ndiskuterat alldeles för litet. Vi i vänsterpartiet anser\r\natt det i en tid då den internationella handeln ökar\r\när nödvändigt att miljödiskussionen i detta\r\nsammanhang får en väsentligt större tyngd. Vi\r\nmenar att Sverige har ett stort ansvar när det gäller\r\natt driva på den diskussionen.</pre><pre>Jag sade tidigare att det kan finnas en stor enighet\r\nkring miljöpolitiken. Naturligtvis finns det också en\r\ndjup enighet om det nödvändiga med att vidta\r\nåtgärder beträffande miljöproblemen. Men det\r\nfinns också en skenbar enighet, och denna borde vi\r\ni utskottet ha hunnit diskutera mera. Man använder\r\nsamma begrepp. Men egentligen avses helt olika\r\nsaker. Substitutionsprincipen är ett sådant\r\nexempel. För ett parti, moderaterna, innebär det\r\nhär begreppet att det är samhällets myndigheter\r\nsom har ansvaret för informationen om vilka\r\nprodukter som är bättre eller sämre och om vilka\r\nsom bör bytas ut. Men enligt oss i vänsterpartiet\r\ninnebär detta begrepp självfallet att ansvaret fullt\r\nut vilar på den som producerar eller importerar en\r\nprodukt. Det är denne ansvarige som själv skall se\r\ntill att en produkt byts ut. Det faktum att\r\nnaturvårdsverket och kemikalieinspektionen nu får\r\narbeta väldigt mycket med det s.k.\r\nbegränsningsuppdraget är ju ett bevis på att denna\r\nprincip långt ifrån har kommit att tillämpas.</pre><pre>Ja, det är mycket som vi i jordbruksutskottet inte\r\nhar hunnit diskutera. Jag måste instämma i den\r\nkritik som har framförts i det här sammanhanget.\r\nOm propositionen inte hade varit utformad som\r\nden är och om man hade låtit bli att ta upp så\r\noerhört många viktiga frågor samtidigt, skulle vi i\r\nsjälva verket ha haft mycket större möjligheter att\r\narbeta med miljöpolitiken. Miljöfrågornas\r\nbetydelse kan ju inte mätas utifrån tjockleken på de\r\nbuntar som föreläggs riksdagen, utan den måste\r\nmätas i förhållande till hur ofta miljöperspektivet\r\nfinns med i de diskussioner som vi för i samband\r\nmed riksdagsarbetet. Tyvärr är det fortfarande så,\r\natt miljöfrågorna föses undan och buntas ihop för\r\natt sedan behandlas i ett sammanhang. Därigenom\r\nfår man alltför litet tid för miljöfrågorna i\r\nförhållande till den tid som avsätts för andra\r\ndiskussioner här i kammaren.</pre><pre>De många yrkandena och reservationerna är\r\nnaturligtvis i hög grad ett uttryck för ett missnöje\r\nmed förslagen i propositionen. Men de är också,\r\ndet vill jag påstå, ett uttryck för att det saknas en\r\nhelhetssyn -- en brist som kommer sig av att vi har\r\ntvingats hantera miljöfrågorna på det här sättet.</pre><pre>Jag hoppas, fru talman, att riksdagen aldrig mera\r\nskall behöva uppleva att ett ärende på\r\nmiljöpolitikens område är utformat på detta sätt.</pre><pre>I detta mitt första anförande i den här debatten\r\nyrkar jag bifall till reservationerna 4, 47 och 50.\r\nMen givetvis står vi i vänsterpartiet bakom alla de\r\nreservationer som vi har varit med om att\r\nunderteckna. Vi kommer dock inte att yrka bifall\r\ntill alla på grund av tidsbristen. Våra andra\r\nföreträdare kommer senare i debatten att\r\nåterkomma till olika områden. De kommer då att\r\nyrka bifall till de reservationer som vi finner att det\r\när särskilt viktigt att lyfta fram.</pre><pre>Avslutningsvis, fru talman, vill jag säga följande.\r\nNaturligtvis kan man gripas av en känsla av\r\nuppgivenhet inför de oerhört stora\r\nmiljöproblemen. Om jag skulle våga mig på att\r\ngöra en alldeles oerhört förenklad indelning av\r\nmänniskorna -- det är då inte fråga om ett försök att\r\ngöra en ny klassanalys -- i förhållande till\r\nmiljöproblematiken, måste jag säga att jag tycker\r\nmig finna å ena sidan pessimistiska optimister och\r\nå andra sidan optimiska pessimister. De senare är\r\nfullkomligt övertygade om att vi i rasande takt\r\nnärmar oss undergången. Men de senare är\r\noptimistiska i den meningen att de ständigt finner\r\nbekräftelser på denna sin undergångsteori. Den\r\nförra kategorin därmot, som jag själv gärna vill\r\nräknas till, dvs. de pessimistiska optimisterna, är\r\nalla vi som tror att människan kan förändra denna\r\nvärld, att människan kan få bukt med\r\nmiljöproblemen, och som samtidigt vet att detta är\r\noerhört svårt att åstadkomma.</pre><pre>Tanken på att alla miljöproblem som vi står inför är\r\neffekter av det mänskliga handlandet leder\r\nnaturligtvis till en kollektiv känsla av skam. Men\r\nden leder också till att vi ser en strimma av hopp.\r\nOm miljöproblemen vore effekter av opåverkbara\r\nnaturkatastrofer, skulle det kanske finnas skäl för\r\nden allra mest grundläggande pessimismen. Men vi\r\nvet ju att miljöproblemen är orsakade av\r\nmänniskan. Då måste vi nästa sekund ha klart för\r\noss att människan kan åtgärda detta. Dessutom vet\r\nvi att tekniken, kunnandet och resurserna finns.\r\nVidare finns det nu också en medvetenhet, något\r\nsom ännu är ganska nytt. Det som återstår för oss\r\noch som inte är lätt men som är möjligt är att samla\r\nallt detta och göra det till den bärande grunden för\r\nvårt fortsatta arbete för att förändra detta vårt\r\nsamhälle och för att förändra världen.</pre><pre></pre><pre>Anf. 7 IVAR VIRGIN (m) replik:</pre><pre>Fru talman! Annika Åhnberg tillhör de\r\nstimulerande debattörerna här i riksdagen. När hon\r\ntalar om personligt ansvar och om engagemang i\r\nolika frågor, får man ibland en känsla av att hon är\r\nen sann konservativ. Men någon mening efteråt\r\nkommer det tal om starka politiska beslut, och då\r\nmanas ändå bilden av socialismen fram. Med tanke\r\npå Annika Åhnbergs partitillhörighet tror jag nog\r\natt det är en mera korrekt bild.</pre><pre>Vad socialismen har lyckats åstadkomma på\r\nmiljöområdet har vi utomordentligt tydliga\r\nexempel på. Annika Åhnberg var inne på\r\nsvavelutsläppen i olika delar av Europa. I södra\r\ndelarna av Polen är nedfallet 1 700 kilo svavel per\r\nhektar. Vårt högsta värde ligger på mellan 20 och 30\r\nkilo. I det området vet vi att barn föds med\r\nmissbildningar och sjukdomar som är direkt\r\nmiljörelaterade. Det finns oerhörda effekter av\r\nmiljöproblemen i det området. Vi kan konstatera\r\natt det är en direkt följd av valet av ekonomiskt\r\nsystem. Därför måste jag säga att jag tycker att det\r\när oansvarigt att ändå i den politiska debatten\r\nframföra tanken att man vill ha ett annat\r\nekonomiskt system. Det är den fria\r\nmarknadsekonomin som ändå på något sätt har\r\nlyckats tackla miljöproblemen och som ändå visar\r\npå möjligheter att fortsätta att tackla miljöproblem\r\npå ett rimligt sätt. Detta är möjligt genom den\r\nekonomisk-tekniska utveckling som sker inom\r\nmarknadsekonomin. Man kan förstärka effekten\r\ngenom ekonomiska stimulanser och olika typer av\r\nåtgärder.</pre><pre>Annika Åhnberg var också inne på vårt miljömål\r\nnär det gäller vägtrafiken. Man kan bara ge det\r\nmycket enkla exemplet att skulle alla bilar i dag ha\r\nkatalytisk avgasrening, hade vi redan nått det\r\nmiljömål som är uppsatt. Det visar ändå att det\r\nligger väl inom våra möjligheter att uppnå de\r\nmiljömål som är angivna i den reservation som\r\nAnnika Åhnberg hänvisade till.</pre><pre>Anf. 8 ANNIKA ÅHNBERG (v) replik:</pre><pre>Fru talman! Egentligen uppskattar jag väldigt\r\nmycket försöket att bygga på den mera ideologiska\r\ndelen av miljödebatten. Det är någonting som jag\r\ntycker att vi tar oss alldeles för liten tid med.</pre><pre>Jag har ingen annan mening än Ivar Virgin när det\r\ngäller de fruktansvärda konsekvenserna av de\r\nekonomiska system som har tillämpats i Östeuropa.\r\nMen jag har naturligtvis en annan mening när det\r\ngäller det ideologiska perspektivet. Vi kan hålla på\r\nså här och lägga tyngder i varandras vågskålar. Jag\r\nkan säga att skövlingen av regnskogarna i\r\nAmazonas minsann inte är någon följd av en\r\nsocialistisk planhushållningsekonomi utan av en\r\nohämmad kapitalism, som också innebär att\r\nfackföreningsledare såsom Chico Mendes, försöker\r\nförena kampen för bättre sociala förhållanden med\r\nkampen för regnskogarna i Amazonas, mördas.\r\nÅtskilliga hundra personer har mördats i den delen\r\nav världen.</pre><pre>Jag tror egentligen, fru talman, att vi inte gagnar\r\nvare sig miljön eller den ideologiska debatten\r\ngenom att på det här sättet hålla på att lägga\r\ntyngder i varandras vågskålar för att försöka\r\nkomma fram till vems elände som är störst. Vad vi\r\nmåste inse är att det finns en politisk tomhänthet i\r\ndag. Det finns ingen renodlad marknadsekonomi\r\nsom klarar miljöproblemen. Det finns inte heller\r\nnågon renodlad planhushållningsekonomi som\r\nklarar miljöproblemen eller många andra problem.</pre><pre>Vad vi har att försöka trassla oss fram i är ett\r\nekonomiskt system, som visst kräver ett starkt\r\nsamhälle -- det är jag alldeles övertygad om.\r\nMiljöavgiften, som moderaterna är väldigt förtjusta\r\ni, är uppenbart ett ingrepp i den fria\r\nmarknadsekonomin, ingenting annat. Vi måste\r\ntrassla oss fram i ett samhälle, som försöker bevara\r\nmarknadsmekanismer och förena dem med ett\r\nstarkt samhälle, som sätter ramar och gränser. Men\r\ntill syvende og sidst står vi inför den fråga som är\r\ngrundläggande för oss alla: Var går gränsen för hur\r\nmycket vi egentligen skall producera? Kan vi\r\nacceptera ett samhälle, som i sig har som mål att\r\nständigt öka produktionen? Eller måste vi inte\r\nförsöka ta steget över till ett samhälle, där man i\r\nnågon mening bevarar resurserna och också\r\nförsöker sätta upp andra mål och försöker få dessa\r\nmål att tränga in i det på marknadsekonomin\r\nbaserade samhället? Annars kommer vi aldrig att\r\nkunna lösa problemen.</pre><pre>Det här tycker jag är en viktig diskussion. Vi borde\r\negentligen föra en sådan diskussion i mycket större\r\nutsträckning för att se i vilken mån den kan föra oss\r\nframåt och hjälpa oss att utveckla medlen för att\r\ntackla miljöproblemen.</pre><pre>Anf. 9 IVAR VIRGIN (m) replik:</pre><pre>Fru talman! Annika Åhnberg frammanar bilden av\r\nen tillväxt, som är hämningslös, som hela tiden\r\nsyftar till att åstadkomma nya produkter, fler\r\nprodukter och som innebär ett ökat avfallsproblem.\r\nDet här är faktiskt en felaktig beskrivning av den\r\nutveckling som vi ser för närvarande. Tillväxten i\r\nde flesta av industriländerna har för närvarande en\r\nmycket kvalitativ inriktning. Det är förutsättningen\r\nför att vi skall få råd att satsa på katalytisk\r\navgasrening av bilarna. Det är förutsättningen för\r\natt vi skall kunna lösa alla de miljöproblem som vi\r\nstår inför. Jag är helt övertygad om att tillväxten\r\nunder 80-talet har varit inriktad på just dessa\r\nområden. Under 90-talet kommer det att bli så i\r\nännu högre grad. Men förutsättningen för att det\r\nskall kunna ske är att vi ger styrsignaler på det sätt\r\nsom Annika Åhnberg talade om. Här har vi\r\npolitiker ett ansvar att ge stimulanser, införa\r\nmiljöavgifter i vissa fall och använda andra\r\nstyrmetoder för att så att säga kompensera för de\r\nmiljöeffekter som ekonomin åstadkommer. Det\r\nskall vi göra, det är rätt. Dock är jag helt övertygad\r\nom att den tillväxt som Annika Åhnberg är så rädd\r\nför i själva verket kommer att ta helt andra banor i\r\nen mycket mer miljövänlig riktning.</pre><pre>Vi ser i dag möjligheter att i stort sett lösa varje\r\nmiljöproblem. Det är bara så att kostnaden i vissa\r\nfall är så orimligt hög, att vi inte för närvarande\r\nklarar av att göra en sådan övergång som krävs. Vi\r\nmåste göra det i en takt som ekonomin så att säga\r\ntål. Det här är en mycket viktig diskussion, men jag\r\ntycker att Annika Åhnberg gör en beskrivning av\r\ndagsläget som är felaktig.</pre><pre>Anf. 10 ANNIKA ÅHNBERG (v) replik:</pre><pre>Fru talman! Det är uppenbart att här finns en\r\nskärningspunkt. Här skär sig åsikterna. Jag delar\r\ninte Ivar Virgins uppfattning.</pre><pre>Med hänvisning till det enda exempel som jag själv\r\ngav just när det gäller stegringen av konsumtionen,\r\natt vi från 1950-talet och fram till nu har förbrukat\r\nlika mycket av jordens resurser som alla\r\ngenerationer dessförinnan har gjort, vill jag betona\r\natt det är helt uppenbart att vi inte kan fortsätta på\r\ndetta sätt. Det är helt uppenbart att vi måste hitta\r\nmekanismer, som styr över från denna\r\nmasskonsumtion till en mer immateriell\r\nkonsumtion, där det är andra värden som vi får råd\r\natt konsumera, värden som vi i dag inte i särskilt\r\nhög grad längre har i vårt samhälle, därför att de\r\nhar ätits upp av den ohejdade materiella\r\nkonsumtionen.</pre><pre>Den stora fråga som vi står inför är hur vi skall\r\nkunna skapa dessa mekanismer och hur vi skall\r\nkunna länka in det här kapitalistiskt dominerade\r\nsamhället -- detta inte sagt som ett skällsord utan\r\nsom en beskrivning av det produktionssystem som\r\nvi har -- i en sådan process. Lyckas vi inte hitta\r\nsvaret, kommer vi aldrig att lyckas med att tackla\r\nmiljöproblemen. Vi kommer heller aldrig att lyckas\r\nmed att skapa en social utveckling, som är rimlig för\r\nmänniskor i de länder det som i dag är de fattiga\r\nländerna i världen.</pre><pre>Anf. 11 MARIANNE SAMUELSSON\r\n(mp):</pre><pre>Fru talman! Det var en intressant liten debatt om\r\nmarknadsekonomi kontra planekonomi. Min\r\nuppfattning är att vår enda chans att klara den\r\nmiljösituation som vi står inför är att införa en grön\r\nekonomi.</pre><pre>Ivar Virgin berättade tydligt att om man skall klara\r\ndetta, behöver man en stark ekonomisk tillväxt. Jag\r\nförmodar att vad han avsåg med marknadsekonomi\r\nfortfarande är den lilla begränsade del av världen\r\ndär vi rika bor.</pre><pre>''Varje människa i västvärlden måste se sig själv\r\nsom en säkerhetsrisk. Vår slösaktiga och\r\nresurskrävande livsstil är ett hot mot hela jordens\r\nmiljö.'' Så säger doktor Maurice Strong,\r\ngeneralsekreterare för FNs konferens i Rio de\r\nJaneiro nästa år om världens miljö och utveckling.\r\nHan beskriver Riomötet som ''kanske\r\nmänsklighetens sista chans att styra in på en\r\nekologiskt hållbar kurs''.</pre><pre>Maurice Strong säger vidare: ''Miljön måste in i\r\ncentrum för den ekonomiska politiken, och vi\r\nmåste börja tänka på miljön vid vartenda beslut\r\nsom vi fattar med anknytning till ekonomi, det kan\r\ngälla bilkörning eller kylskåp med freoner som\r\nförstör ozonlagret.''</pre><pre>Maurice Strong rekommenderar också ''ett liv i\r\navancerad anspråkslöshet''.</pre><pre>Dessa uttalanden från Maurice Strong är mycket\r\nintressanta och väldigt viktiga. Jag anser att han har\r\nrätt.</pre><pre>Jag upplever egentligen den här dagen som litet av\r\nen sorgens dag. Varför? Jo, i dag begraver 1988 års\r\nmiljöriksdag miljöpolitiken, och det gör man\r\ngenom att hantera miljöfrågorna på ett sätt som är\r\nhelt oacceptabelt för en riksdag. Vi har tidigare\r\nkrävt att det skulle inrättas ett särskilt miljöutskott.\r\nDetta krav fick vi inte gehör för. Om vi hade fått\r\ngehör, hade vi naturligtvis i detta miljöutskott\r\nkunnat behandla miljöpropositionen och alla\r\nnästan 900 yrkanden på ett betydligt mer seriöst sätt\r\nän vad jordbruksutskottet nu har gjort.</pre><pre>Jag blir litet förvånad när jordbruksutskottets\r\nordförande så kraftfullt talar om att han anser att\r\nhanteringen i utskottet var dålig. Med mitt naiva\r\noch nya sätt -- jag har ju inte varit med här så\r\nlänge -- trodde jag att vice ordföranden och\r\nordföranden i utskottet tillsammans hade att\r\nplanera utskottsarbetet så att det blir ett en seriös\r\nbehandling av de motioner och de betänkanden\r\nsom läggs på riksdagens bord. Det är därför mycket\r\nförvånande när man både i masmedia och här i\r\nkammaren får höra att just utskottsordförandena är\r\nmissnöjda med hanteringen av ärendet.</pre><pre>Jag misstänkte nämligen att det var precis så här\r\nsom majoriteten i riksdagen ville att miljöfrågorna\r\nskulle hanteras, exakt så här: hafsigt och utan\r\nnågon som helst möjlighet att höja ribban. Vid ett\r\nflertal tillfällen försökte jag att trycka på för att\r\nribban skulle höjas när det gäller miljöfrågorna,\r\nmen vi fick ingen majoritet för detta.</pre><pre>Det är lätt att säga att man har avgett motioner på\r\nområde efter område. Men var finns viljan?\r\nPropositionen i sig var väl inte riktigt det som vi på\r\nmiljösidan hade förväntat oss. Det är därför kanske\r\ninte så konstigt att det blev så många\r\nmotionsyrkanden i anledning av propositionen.</pre><pre>Det framgår klart och tydligt att när en proposition\r\nfrån regeringen inte innehåller det som riksdagen\r\nförväntar sig, blir det många motioner. Vi har ju\r\nockså skjutit på en mängd seriöst behandlade\r\närenden som tidigare har legat på bordet. Dessa\r\närenden skulle ha en förenklad behandling i\r\nutskottet för att senare behandlas mer djupgående\r\ni samband med denna proposition. Så blev tyvärr\r\nicke fallet.</pre><pre>Propositionen innehåller bl.a. regeringens förslag\r\nnär det gäller den miljöpolitiska inriktningen:\r\n''Arbetet för att trygga en livsmiljö för oss själva\r\noch kommande generationer påkallar nya\r\nkonsumtionsmönster och en omläggning av\r\nlivsstil.'' Det låter ju mycket bra, tycker jag. Men\r\ndet är klart att om detta skall kunna förverkligas,\r\nmåste också övriga beslut som skall fattas stämma\r\növerens med denna inriktning.</pre><pre>Jag vill fråga regeringens representant vad man\r\negentligen menar med en omläggning av livsstil. Är\r\ndet en omläggning till mer bilåkande? Det har ju\r\ntidigare lagts fram förslag om höjd moms på\r\njärnvägstrafik och kollektivtrafik. Det har också\r\nfattats en rad nedläggningsbeslut vad gäller\r\njärnvägen. Detta kan knappast ses som en allvarligt\r\nmenad omläggning av livsstil. Likaså framförs i\r\ntillväxtpropositionen förslag om nya kringleder\r\nrunt storstäderna, vilket naturligtvis också\r\nstimulerar bilåkandet och gör det näst intill\r\nomöjligt att lägga om livsstil och åka kollektivt. Nu\r\nsenast kom ett nytt förslag om en Öresundsbro. Är\r\ndet också ett förslag som underlättar för oss att\r\nlägga om livsstil? Eller är det den nya\r\njordbrukspolitiken som innebär en ny livsstil?</pre><pre>Den nya jordbrukspolitiken leder till allt färre\r\noch större gårdsenheter med skogsplantering över\r\nstora delar av vårt kulturlandskap. Det står\r\nvisserligen i propositionen att det kommer att ta tid\r\ninnan effekterna av insatta åtgärder bli påtagliga.\r\nJa, det är förvisso sant. Vi vet t.ex. att det tar lång\r\ntid innan man ser effekterna av en eventuell\r\nÖresundsbro. Det kan ta 10--15 år innan man\r\nmärker att torskens reproduktionsförmåga har\r\nförsvunnit. Likaså vet vi att ökningen av\r\ncancerfrekvensen inte märks omedelbart.</pre><pre>Var det detta som regeringen ville med sin\r\nmiljöpolitiska inriktning? Vi i miljöpartiet de gröna\r\nanser att det är just dessa felsatsningar som måste\r\nstoppas omedelbart om de miljömål som\r\nregeringen uppger innebär att regeringen vill\r\nförbättra miljön.</pre><pre>Om vi människor i i-världen menar något med vår\r\ninternationella solidaritet, som vi ofta talar varmt\r\nför, måste vi förändra vår livsstil.</pre><pre>Utskottet anför att man som utgångspunkt skall ha\r\nkritiska belastningsgränser för miljön. Inte heller i\r\ndetta sammanhang får man någon klar bild av vad\r\nsom menas. Återställningen av Östersjön skall\r\nprioriteras. Jag skulle vilja veta hur.</pre><pre>Jag hade en debatt med biståndsministern\r\nangående de 300 miljonerna som vi årligen satsar\r\nför att, som jag trodde, förbättra miljön i våra\r\ngrannländer runt Östersjön. Det visade sig att\r\ningenting av dessa pengar hade gått till\r\nmiljösatsningar.</pre><pre>Beträffande gränsöverskridande luftföroreningar\r\nvill jag säga följande:</pre><pre>Svavelutsläppen skall minskas kraftigt, sägs det i\r\npropositionen. Detta får mig att tänka på den\r\ndebatt som jag hade med Rune Molin angående\r\nutförsäljningen av beredskapsolja till Polen. Vi i\r\nSverige hade beredskapsolja som hade så höga\r\nsvavelhalter att den inte fick användas i Sverige.\r\nVad hände då? Mitt under pågående Gulfkris, när\r\noljepriset var som högst, såldes oljan till Polen. Jag\r\ntycker att detta är ett mycket inkonsekvent\r\nhandlande.</pre><pre>Vår motion om den s.k. 13-listan avfärdas med att\r\nden är orealistisk. Vi anser inte att den är\r\norealistisk. Vi anser snarare att det måste vidtas\r\nåtgärder i enlighet med de krav som miljöpartiet\r\nställer och med de tidsmarginaler som vi anger, för\r\natt man över huvud tagets skall klara av\r\nmiljösituationen i världen.</pre><pre>Trots att frågor som rör hänsynen till miljön och\r\nhushållningen med naturresurserna är klart\r\növergripande behandlas de inte som sådana av\r\nriksdagen som beslutsfattande organ. Många håller\r\nmed oss i miljöpartiet de gröna om att naturen\r\nfaktiskt sätter gränser för samhällets verksamhet.\r\nSjälva basen för välstånd är en god hushållning med\r\nnaturens resurser. Ofta märks det inte omedelbart\r\natt miljöförstöringen leder till fattigdom. De\r\nnegativa effekterna kommer många gånger långt\r\nefter det att naturens gränser har överskridits. Det\r\ntar, som jag sade tidigare, långt tid innan\r\nmiljöförstöringen slår igenom i form av en\r\nförsämrad hälsa och ett sämre materiellt välstånd.</pre><pre>Försurningen av skogsmarken har pågått i\r\ndecennier. Till att börja med kan skogsmarken\r\nförsvara sig genom sin buffringsförmåga. Men till\r\nslut faller pH-värdet tvärt, och aluminium, som är\r\ngiftigt för trädens rötter, löses ut. Nästa steg är de\r\nekonomiska skadorna i form av minskad\r\nproduktion av skogen. Vi märker den redan.\r\nFörsaltning av bevattnad mark är också en\r\nsmygande process. Saltkoncentrationen stiger,\r\nmarkstrukturen försämras, och skadorna blir till\r\nslut så svåra att marken måste överges som\r\nodlingsmark. På samma sätt är det med de globala\r\nmiljöproblemen -- växthuseffekten och förstörelsen\r\nav ozonskiktet. När processen inleds märks den\r\ninte så mycket. Men på sikt blir de negativa\r\nkonsekvenserna mycket stora.</pre><pre>Men trots att det är lätt att se att miljön faktiskt\r\nsätter gränser för samhällets verksamhet, får vi i\r\npropositionen inte tillräckligt med konkreta\r\ngränser för när saker och ting skall vara åtgärdade.</pre><pre>Samma problem finns när det gäller\r\nenergiprocessen. Om miljöfrågan hade behandlats\r\nsom en övergripande fråga hade regeringen lagt\r\nfram förslag om avveckling av kärnkraften och om\r\nstopp för användningen av fossila bränslen. Men\r\neftersom andra intressen anses viktigare, skall\r\nkärnkraften i stället börja avvecklas när det går\r\nmed hänsyn tagen till annat som anses viktigare.</pre><pre>Vi anser att förståelsen för att miljöförstöringen är\r\nett hot mot hälsa och bra levnadsstandard för\r\nkommande generationer saknas i det beslut som\r\nriksdagen har fattat. För att få miljöfrågorna att\r\nbehandlas som överordnade och övergripande\r\nfrågor måste miljön få sätta gränser för politik och\r\nsamhällsutveckling på samma sätt som\r\nfinanspolitiken gör det. Det är därför som det är så\r\nviktigt att riksdagen inrättar ett särskilt\r\nmiljöutskott. Det måste till någon som har det\r\növerordnade ansvaret. Det märks mycket tydligt\r\nnär man läser jordbruksutskottets betänkande hur\r\nmånga områden miljön går in på och hur många\r\nutskott som har varit berörda av de motioner som\r\nhar väckts på miljöområdet. Om vi hade haft ett\r\növergripande miljöutskott som hade haft ansvaret\r\nför dessa frågor hade den här miljöpropositionen\r\noch detta betänkande inte varit så svårlästa som de\r\när. Men framför allt hade vi hunnit få en seriös\r\nbehandling av frågan.</pre><pre>Vi har i ett otal motioner ställt krav som vi anser\r\nbehöver ställas för att vi över huvud taget skall\r\nklara av överlevnadsfrågorna. I stort sett alla har\r\nmer eller mindre avstyrkts av utskottets majoritet.\r\nDet är dock glädjande att vi på några få punkter har\r\nlyckats lägga ned så pass mycket tid att vi har\r\nkunnat enas i utskottet om skrivningar som är\r\nannorlunda än skrivningarna i propositionen.</pre><pre>Vi i miljöpartiet de gröna anser att de här frågorna\r\ninte kan hanteras på det sättet som nu har skett. Vi\r\nyrkar därför på att detta ärende återremitteras till\r\nutskottet för vidare behandling. Det skulle ge\r\nutskottet möjlighet att, precis som har efterlysts av\r\nföregående talare, behandla ärendet mer seriöst\r\noch mer djupgående.</pre><pre>Det finns i betänkandet en del ärenden som berör\r\nekonomin. Därför anser vi att talmannen skall\r\ninkalla en urtima riksdag som skall behandla\r\nåtminstone ekonomifrågorna.</pre><pre>Jag hoppas på att jag kan få en majoritet i\r\nkammaren för förslaget och att miljöfrågorna får\r\nden seriösa behandling som ett miljöutskott borde\r\nvara förtjänt av att kunna åstadkomma.</pre><pre>Jag har förstått, i samband med de yrkanden som\r\nhar lagts fram, att utskottet inte heller anser att\r\nriksdagen skall rösta och bestämma i dessa frågor.\r\nBifall har yrkats till endast en eller två\r\nreservationer. Jag tycker att det är ytterst\r\notillfredsställande. Jag tänker höra mig för litet om\r\ndet går att få en återremiss av ärendet. I annat fall\r\ntänker jag ta upp frågan till diskussion med mina\r\npartikollegor, huruvuda inte riksdagen borde få ta\r\nställning till varje enskild punkt i betänkandet. I så\r\nfall är det fråga om att yrka bifall till samtliga\r\nreservationer.</pre><pre>Vi är fler talare på listan som kan göra samma\r\nyrkande vid ett senare tillfälle. Jag kommer att ta\r\nupp frågan så att vi återigen kan diskutera den. Den\r\nbehandling som den absolut viktigaste frågan för\r\ndenna riksdag faktiskt har fått i utskottet är helt\r\notillfredsställande. Det har fler talare gett uttryck\r\nför.</pre><pre>I detta anförande instämde Eva Goe s, Anna Horn\r\naf Rantzien, Åsa Domeij, Paul Ciszuk, Krister\r\nSkånberg, Lars Norberg, Kaj Nilsson, Kjell\r\nDahlström, Eva Bengtsson, Elisabet Franzén, Carl\r\nFrick, Inger Schörling och Roy Ottosson (alla mp).</pre><pre>Anf. 12 KARL ERIK OLSSON (c) replik:</pre><pre>Fru talman! Man kan bedriva miljöarbete på olika\r\nsätt i den här världen. Detta kverulerande\r\nanförande hade inte föranlett mig att begära replik\r\nom det inte hade varit för att utskottets personal\r\noch presidium blev direkt angripna.</pre><pre>Jag har i mitt anförande kritiserat hanteringen av\r\nmiljöfrågan. Jag menar att vi inte kan ha så här\r\nstora betänkanden i slutet av en mandatperiod. Vi\r\nmåste fundera på hur det hela skall gå till, dela upp\r\nfrågorna och ha en återkommande behandling av\r\nmiljöfrågorna.</pre><pre>Beträffande förslaget om återremiss kan jag\r\ngarantera, jag tror att jag har hela riksdagen bakom\r\nmig, att vi kommer att fortsätta debatten om\r\nmiljöfrågor även utan en återremiss. Detta är inte\r\nden sista gången som dessa frågor behandlas.</pre><pre>Jag blev mycket upprörd när Marianne Samuelsson\r\nsade att detta arbete har utförts slarvigt och hafsigt.\r\nVi har haft för kort tid, och det har varit för mycket\r\natt behandla. Vi behöver säkert, där kan jag hålla\r\nmed Marianne Samuelsson, fundera över\r\norganisationen av utskottet och vårt sätt att hantera\r\nfrågor både här i kammaren, i utskotten och i\r\nregeringskansliet.</pre><pre>Men vad har miljöpartiet bidragit med under den\r\ntid ni har suttit i riksdagen? Har ni lagt några nya\r\nförslag? Knappast ett enda. Så gott som alla frågor\r\nsom har diskuterats de tre senaste åren,\r\ndiskuterades även innan ni kom in i riksdagen. Ni\r\nhar tagit upp fler detaljer, skapat längre debatter,\r\nfler reservationer och, som Marianne Samuelsson\r\nsade, i ett otal motioner presenterat er syn. Det har\r\nni också gjort i ett otal reservationer. Nu vill ni\r\ndessutom att vi skall använda en hel del tid till ett\r\notal voteringar i kammaren.</pre><pre>Jag vill gärna säga att jag inte kritiserar era\r\nambitioner, men jag kritiserar sättet och förmågan\r\natt hantera dem. Man får inte förlora sig i detaljer.\r\nNi har i det här sammanhanget hjälpt regeringen att\r\nkomma bort från helhetssynen och de principiella\r\nställningstagandena.</pre><pre>Anf. 13 ANNIKA ÅHNBERG (v) replik:</pre><pre>Herr talman! Det händer onekligen ibland att man\r\nlängtar efter att det skall inträffa oväntade saker i\r\nkammardebatten. Det gör det ju ganska sällan.\r\nMen det är inte precis den här sortens oväntade\r\nsaker som jag går och längtar efter. Vad jag förstår\r\nmåste detta med att begära återremiss vara ett\r\nhugskott som Marianne Samuelsson hastigt och\r\nlustigt i sista minuten kommit på. Det har annars\r\nfunnits åtskilliga möjligheter att i utskottet under\r\nhanteringen ta upp denna fråga till diskussion.</pre><pre>Jag kan i efterhand beklaga att vi inte inledde\r\nhanteringen av propositionen med att fundera över\r\nom det fanns möjligheter att skjuta upp delar av\r\nden till hösten och att behandla bara vissa delar nu.\r\nFör min del beror det på min bristande erfarenhet.\r\nJag hoppas att det inte kommer att bli så i\r\nframtiden. Men att nu i det här läget komma och\r\nbegära återremiss anser jag vara mindre\r\ngenomtänkt. Det finns ändock många punkter i\r\ndetta betänkande som handlar om medel till\r\nmyndigheter. Vi har t.ex. anslagit ytterligare\r\npengar till naturvårdsverket för inköp av mark. Det\r\när min bestämda uppfattning att vi gör\r\nmiljöpolitiken och naturvården den största tjänsten\r\ngenom att se till att myndigheterna får de\r\nresurserna, så att de fortast möjligt kan börja\r\narbeta.</pre><pre>Visst finns det mycket som vi borde ha diskuterat\r\nigenom mer noggrant. Det är ingenting som hindrar\r\natt vi tar upp diskussionen på nytt och för den\r\nvidare. Men att återremittera ärendet under ett\r\nförtäckt hot av att annars skall minsann miljöpartiet\r\nbegära votering på alla sina reservationer . . . Jag\r\nskall inte riktigt säga vad jag tycker! Vi kommer\r\ninte från vänsterpartiets sida att yrka bifall till\r\ndetta.</pre><pre>Anf. 14 MARIANNE SAMUELSSON (mp)\r\nreplik:</pre><pre>Herr talman! Miljöpartiet är ett nytt parti och kom\r\nin i riksdagen på grundval av att valet 1988 var ett\r\nmiljöval och att miljöfrågorna bland folket ansågs\r\nvara viktiga. Jag tycker inte att det är så underligt\r\nom vi i miljöpartiet anser att detta inte har fått den\r\nseriösa behandling som det borde ha fått. Det är\r\nklart att jag borde ha yrkat tidigare. Men jag tror\r\ninte att jag hade fått utskottet med mig. Jag har inte\r\nsuttit i utskottet så länge. Men vad jag har fått höra\r\nsedan jag kom in i utskottet är hur överbelastad\r\nutskottet är, hur sliten personalen är och hur snabbt\r\nvi måste behandla ärendena. Vi har nogsamt fått\r\nreda på att vi kan få 36 sekunder på oss för varje\r\nyrkande som läggs fram. Som jag ser det innebär\r\ndet naturligtvis att dessa viktiga frågor inte har fått\r\nden seriösa behandling som de borde ha fått.</pre><pre>Det förvånar mig att Karl Erik Olsson kan påstå att\r\nvi inte har bidragit med något på miljösidan. I så fall\r\när det ju underligt att det plötsligt blivit så många\r\nmiljömotioner i riksdagen att vi inte ens hinner\r\narbeta med dem seriöst. Vi har faktiskt lagt fram\r\nlagförslag som i stor utsträckning gäller den\r\növergripande sidan och inte alls koncentrerat oss så\r\nmycket på detaljerna.</pre><pre>Men vi har också skjutit på just dessa frågor ett\r\nflertal gånger genom en förenklad behandling.\r\nUtskottsutföranden och jag hade en annan gång en\r\ndebatt här i kammaren, när jag ville skicka med vår\r\nbiotoplag som ett yttrande. Jag skulle inte få ha\r\nmed ett yttrande som såg ut på det sättet, för\r\nutskottet hade bestämt sig för att vi bara skulle\r\nskriva några få ord och tala om att vi\r\nsnabbehandlade detta ärende.</pre><pre>Hur skall man över huvud taget få upp\r\nmiljöfrågorna i Sveriges riksdag, om man hanterar\r\ndem på detta vis? Detta är ju förvånande. I stort\r\nsett alla människor i landet anser att miljöfrågorna\r\när mycket viktiga, men utskottet anser att det skall\r\nvara förenklad behandling, att man inte skall votera\r\nom reservationer. Och snart skall vi väl inte ens\r\ndebattera frågorna i kammaren.</pre><pre>Anf. 15 ANNIKA ÅHNBERG (v) replik:</pre><pre>Herr talman! Jag måste säga att jag tycker att det\r\nhär delvis är en rätt pinsam diskussion. Det är\r\npinsamt att se miljöpartiet reducera den oerhört\r\nviktiga miljödebatten till någon sorts\r\nprocedurfråga.</pre><pre>Jag delar uppfattningen att man mycket noga i\r\nutskottet -- och också från regeringens och\r\nkammarkansliets sida -- måste fundera över hur\r\nman kan förbättra hanteringen av miljöpolitiken.\r\nJag tror att man inte kan beta av så många områden\r\npå en gång. När man tänker efter, visar det sig\r\nockså att det som finns i denna proposition och i\r\ndetta betänkande ändå sönderfaller i delar som\r\nmycket väl hade kunnat behandlas självständigt.\r\nNaturvården hade kunnat vara ett ärende som vi\r\nkunnat ägna mycken tid åt. Varuhanteringen --\r\nkemikaliehanteringen -- hade kunnat vara ett\r\närende, och det internationella och övergripande\r\nmiljöarbetet hade kunnat vara ett. Jag tror att vi nu\r\ntillsammans måste föra en konstruktiv diskussion\r\nom hur vi i framtiden skall förbättra hanteringen av\r\nde miljöpolitiska frågorna.</pre><pre>Men det är fel att nu väcka förslaget, efter det att\r\nhela våren har gått. Vi kunde ju ha diskuterat detta\r\ni utskottet, och jag förstår inte varför miljöpartiet\r\ninte där har väckt dessa frågor. Jag kom inte själv\r\npå att göra det, men jag hade välkomnat en sådan\r\ndiskussion, och jag tror att också flera andra i\r\nutskottet hade gjort det.</pre><pre>Att nu återremittera ärendet får ju ingen annan\r\nkonsekvens än att det som vi ändå faktiskt har\r\nbeslutat försenas; genomförandet av verksamheten\r\nförsenas och myndigheternas arbete försvåras\r\nytterligare. Vi gör inte miljöfrågorna någon tjänst\r\ngenom att i det här skedet återremittera ärendet till\r\njordbruksutskottet för en ny hantering. Däremot\r\ngör vi miljöfrågorna en tjänst genom att\r\nkonstruktivt diskutera hur vi i framtiden skall\r\nkunna undvika den här typen av hantering.</pre><pre>Anf. 16 KARL ERIK OLSSON (c) replik:</pre><pre>Herr talman! Vi visste naturligtvis i början av\r\nbehandlingen av denna proposition, och alla\r\nmotioner, att det skulle bli ett mycket stort arbete\r\noch att vi egentligen hade för litet resurser till det.</pre><pre>Efteråt kan man fundera över om man har valt den\r\nriktiga vägen. Jag tror att vi alla, och inte minst\r\npersonalen, har gjort så gott vi har kunnat. Det har\r\ngjorts mycket stora insatser under de gångna\r\nmånaderna. I det sammanhanget vill jag gärna\r\nunderstryka vad Annika Åhnberg säger. Det är mer\r\nangeläget att vara konstruktiv för framtiden än att\r\nnu obstruera i slutskedet av den här debatten.</pre><pre>Miljödebatten är naturligtvis nyare än debatten på\r\nandra politiska områden i riksdagen. Därför har vi\r\ninte den slutliga formen för att hantera dessa frågor.\r\nVi har också i miljödebatten svårare at skilja mellan\r\nprinciper och detaljer. Vi skulle kunna göra en\r\njämförelse med socialutskottet. Det är ju sällan\r\nsom man där diskuterar medicineringen vid olika\r\nsjukdomar; man håller sig till principiella\r\nståndpunkter. Jag tror att det hade varit nyttigt om\r\nvi också kunde lära oss att göra det.</pre><pre>Jag uppskattar i och för sig mycket av de\r\nambitioner som ligger bakom miljöpartiets\r\nagerande -- inte i den här kammaren men i\r\nallmänhet. Det som är bekymmersamt för mig och\r\nför många andra miljövänner är ju att\r\nmiljöengemanget i dag är mindre ute i samhället än\r\nföre 1988 års val, när vi inte hade miljöpartiet i\r\nriksdagen. Men läget kan kanske ordnas upp igen\r\nså småningom.</pre><pre></pre><pre>Anf. 17 MARIANNE SAMUELSSON (mp)\r\nreplik:</pre><pre>Herr talman! Ja, man kan fråga sig varför\r\nmiljöengagemanget är mindre ute i samhället i dag.\r\nDet kan ju möjligen vara just därför att vi i denna\r\nkammare inte ägnat miljöfrågorna den stora andel\r\nav tiden som de faktiskt bör ha. Vi har här i\r\nkammaren debatterat små detaljer som i och för sig\r\nkan vara viktiga, men inte på långt när så viktiga\r\nsom just miljöfrågorna.</pre><pre>Annika Åhnberg minns, hoppas jag, att hon i likhet\r\nmed mig blev mycket upprörd över att vi i utskottet\r\ninte hade tid att yttra oss över Öresundsbron, när\r\ntrafikutskottet bad oss göra det.</pre><pre>Det är klart att jag i utskottet skulle ha kunnat\r\nbegära den här förlängningen av hanteringen, om\r\njag hade tänkt på det. Men vore det väl i så fall mer\r\nrimligt att de som suttit här i kanske 20 år hade\r\ntänkt på att det hade gått att förlänga\r\nriksdagsarbetet än att jag, som var ny i utskottet,\r\nskulle veta detta.</pre><pre>Nu var det så att man tänker förlänga hanterandet\r\nav Öresundsbron i Danmark. Då började jag läsa\r\nvad som stod i riksdagsordningen, och därvid kom\r\njag fram till att det går mycket väl att återremittera\r\ndet här ärendet till utskottet, som hanterar och\r\nbehandlar det under sommaren, varefter man\r\ninkallar en urtima riksdag. Det skulle ju vara\r\nypperligt, och det kunde t.ex. utskottets\r\nordförande ha föreslagit, så hade jag sluppit göra\r\ndet nu.</pre><pre>Dessutom har jag inte begärt att få en debatt om\r\nsakhanteringen i det här ärendet. Jag har begärt en\r\nåterremiss. Det är ni andra som har tagit upp\r\ndebatten om återremissärendet.</pre><pre>Anf. 18 JAN FRANSSON (s):</pre><pre>Herr talman! Jag får väl börja med att yrka avslag\r\npå återremissyrkandet. Jag vill också helt instämma\r\ni ordförandens synpunkter å kansliets och\r\npresidiets vägnar när det gäller Marianne\r\nSamuelssons inlägg. Man kan ju inte förneka att\r\nden här omfattande propositionen har inneburit en\r\nväldig press i vårt arbete. Vårt kansli har slitit hårt,\r\noch det finns all anledning att ge kansliet en eloge\r\nför detta. Det finns naturligtvis också anledning att\r\nför framtiden ifrågasätta formerna för hanterandet.\r\nJag vet att man har haft det jobbigt också på\r\ndepartementet. Även ledamöterna har ändå ställt\r\nupp i det här jobbet.</pre><pre>Jag tror att det finns en förklaring till att vi nu bör\r\nse en samlad miljöproposition 1991. År 1988\r\nframlades också en heltäckande miljöproposition.\r\nMed tanke på vad Karl Erik Olsson i dag efterlyser\r\nvill jag säga att den propositionen gav möjligheter\r\natt ta upp de principiella diskussionerna.\r\nRiksdagens beslut 1988 innebar att man gav\r\nklartecken för framtagande av ett underlag som\r\nskulle ge riksdagen möjlighet att ta ställning till den\r\nfortsatta inriktningen av miljövårdsarbetet.</pre><pre>I den förda debatten har det något framskymtat att\r\ndetta skulle vara en ursäkt för att man avslöjar\r\nsvårigheterna med att presentera en alternativ\r\npolitik, men jag tror inte att det kan skyllas på vare\r\nsig formerna eller regeringens proposition. Det är\r\nväl så dags att försöka skapa en genomtänkt\r\nmiljöpolitik i samband med utskottsbehandlingen.\r\nVi kan väl så här efteråt se att det i den process som\r\njordbruksutskottet genomgått vid behandlingen av\r\nen sådan här proposition har funnits en vilja att\r\nmarkera en samsyn i frågorna. Men miljöpartiet\r\ninkl. Marianne Samuelsson har helt ställt sig\r\nutanför den process som förekommer i ett\r\nparlament där inget parti har majoritet.</pre><pre>Som en liten personlig kommentar till de\r\nförutvarande replikskiftena måste jag säga att\r\nmiljöpartiet blivit en besvikelse sedan det kom in i\r\nriksdagen. Det kan inte vara lätt för miljöpartiet att\r\nnu gå ut och presentera för väljarna vad man har\r\nåstadkommit i riksdagen. Ofta har man ställt sig\r\nlångt utanför en realistisk diskussion om hur vi steg\r\nför steg reformerar ett sådant här stort arbete. Man\r\nhar litet grand sig själv att skylla för att man nu i\r\nslutet på riksdagsåret i miljödebatten hamnar i en\r\nprocedurdiskussion. Det är litet symptomatiskt.</pre><pre>Alla partier har goda ambitioner för en bättre\r\nmiljö, och vi socialdemokrater hyser stor respekt\r\nför detta. Det har också kommit till uttryck i det\r\nmiljöpolitiska betänkandet. Det finns en bred\r\nuppslutning bakom regeringens förslag till\r\nhuvudlinjer för hur miljöarbetet skall drivas vidare.\r\nIngen ifrågasätter att det internationella\r\nsamarbetet blir allt mer betydelsefullt. Vi måste\r\nförbättra kunskapsuppbyggnaden och ha en bättre\r\növervakning och uppföljning av miljötillståndet, så\r\natt vi kan få ett bra underlag för att genomföra den\r\nförebyggande principen i miljöarbetet, ett ökat\r\nsektorsansvar och en ökad decentralisering för att\r\nfå en så bred förankring av miljöarbetet som\r\nmöjligt. Såvitt jag förstår föreligger det nu en stor\r\nsamsyn om tagen och om färdvägen i det fortsatta\r\nmiljöarbetet.</pre><pre>Det är svårt att hitta några skillnader i de första\r\nreservationerna, som handlar om inriktningen av\r\nmiljöpolitiken -- möjligen beroende på att de som\r\nåtminstone jag tycker intressanta synpunkter som\r\nAnnika Åhnberg anförde i sitt inlägg inte har\r\nkommit till uttryck. Men vi har naturligtvis olika\r\nutgångspunkter. Den stora ideologiska skiljelinjen\r\ni miljöpolitiken går mellan dem som har den synen\r\natt naturen egentligen inte tillhör någon, utan att vi\r\nalla måste ta ett gemensamt ansvar för den, och\r\ndem som är beredda att sätta särintressen av olika\r\nslag framför det gemensamma intresset.</pre><pre>Rolf Edberg har i sin bok Årsbarn med plejaderna\r\nskrivit några tänkvärda ord, som jag som\r\nsocialdemokrat känner starkt för:</pre><pre>''Ingenting på ett virvlande klot kan finnas för\r\nnågon enskild, någon samfällighet eller generation\r\natt fritt förfoga över, inte den bärande myllan eller\r\nde strömmande vattnen, inte skogar eller annat liv.\r\nAllt är ett lån till varje generation att gemensamt\r\nförvalta.''</pre><pre>Men det är när de målsättningarna skall omsättas i\r\npraktisk handling som det blir litet svårare för vissa,\r\noch det är naturligtvis det som är orsaken till den\r\nmycket stora mängden av reservationer.</pre><pre>När olika intressen skall vägas mot varandra och\r\nnär obekväma beslut skall tas väger miljön olika\r\ntungt. Skall något bli gjort måste man ha medlen\r\noch instrumenten, och då går det naturligtvis inte\r\natt, som moderaterna gör, först tala om\r\nekonomiska styrmedel, t.ex. miljöavgifter, och\r\nsedan när det kommer till praktisk politik undanta\r\nområde efter område från politisk styrning.</pre><pre>Herr talman! Vi socialdemokrater är stolta över\r\nSverige och det välfärdssamhälle som\r\narbetarrörelsens politiska och fackliga grenar och\r\nfolkrörelser har varit med om att skapa. Ivar Virgin\r\ngjorde ett försök att här i kammaren nedvärdera\r\nden svenska miljöpolitiken. Det är därför som jag\r\nsäger att vi socialdemokrater även när det gäller\r\nmiljöpolitiken är stolta över vad vi hittills i politiskt\r\nledande ställning har uträttat. Socialdemokratin\r\nhar en lång tradition och erfarenhet av arbete med\r\nmiljöfrågor.</pre><pre>Anna Lindhagen, Fredrik Ström, Fabian Månsson\r\noch många andra var aktiva miljökämpar på 30-\r\ntalet, långt innan begreppet miljökamp var\r\nuppfunnet. Gösta Netzén skrev oförtröttligt om\r\nmiljön i tidningen Arbetet på 40-talet. Redan på 50-\r\ntalet inleddes det reformarbete som har gjort\r\nSverige till ett föregångsland i kampen mot\r\nmiljöförstöringen.</pre><pre>Jag bejakar naturligtvis den parallell som Annika\r\nÅhnberg, någon generation yngre än jag, drog när\r\nhon framhöll hur den sociala tryggheten för alla\r\nmänniskor byggdes upp i vårt land. På samma sätt\r\när det med miljökampen.</pre><pre>Själv blev jag engagerad för 25 år sedan när\r\nmiljöarbetet lades ner på länsplanet. Jag hade\r\ntillfälle att följa framväxten av naturvårdslagen,\r\nmiljöskyddslagen, vattenvården osv. Jag skulle\r\nkunna hålla ett särskilt anförande om hur\r\nmoderaterna och även andra partier utifrån sina\r\nolika intressynpunkter försökte att bromsa detta\r\nmiljöarbete. Vi känner stolthet över att\r\nsocialdemokratin behåller initiativet och driver på\r\nreformarbetet på miljöpolitikens område.\r\nRegeringens proposition är ett bra uttryck för\r\ndetta.</pre><pre>De många reservationerna avslöjar, trots\r\nprocedurdebatten och de pressade förhållandena,\r\nobönhörligen att det saknas ett samlat borgerligt\r\nalternativ när det gäller miljöpolitiken.\r\nReplikskiftet mellan Ivar Virgin och Annika\r\nÅhnberg var ganska klargörande. Det går å ena\r\nsidan inte med en ohämmad marknadsekonomi,\r\nsom mycket lätt kan styras, å andra sidan inte heller\r\nmed planhushållning. Det är den tredje vägen, som\r\nSverige har valt och som har väckt respekt ute i\r\nvärlden, som vi skall fortsätta på. 90-talets uppgift\r\när att ställa om samhällets alla verksamheter i\r\nekologisk riktning.</pre><pre>Det ställdes en fråga här tidigare: Vad menar\r\nsocialdemokraterna med livskvalitet? Har man inte\r\nens läst sammanfattningen av propositionen, är det\r\nju väldigt svårt att i ett utskottsarbete ge sig in i\r\ndiskussion med andra om att försöka skapa en\r\npraktisk politik.</pre><pre>Miljöproblemen har förändrats under de senaste\r\n20--30 åren. Huvuddelen av belastningen på miljön\r\nkommer nu från andra länder eller andra källor.\r\nFrån att ha varit lokala och påtagliga har utsläppen\r\nblivit diffusa och globalt spridda.</pre><pre>Miljöpolitiken i dag och i framtiden handlar om att\r\nbegränsa de miljöskador som vårt sätt att leva och\r\natt utnyttja naturresurser och energi för med sig.\r\nDen förebyggande principen skall vara\r\nkännetecknet för det framtida miljöarbetet. Den\r\nprincipen genomsyrar också regeringens\r\nproposition.</pre><pre>Nu tar miljöarbetet ytterligare ett steg framåt. Vi\r\nhar en heltäckande genomgång av den framtida\r\nmiljöpolitiken på riksdagens bord i dag. Mål och\r\nriktlinjer och ett stort antal förslag till konkreta\r\nåtgärder på olika områden presenteras.\r\nHuvudfrågan som vi skall ta ställning till är hur vi\r\npå 1990-talet skall ställa om samhällslivets alla\r\nverksamheter så att vi inte skadar hälsan och\r\nmiljön.</pre><pre>Det handlar om omställning av trafiken,\r\nenergiproduktionen och jordbruket. Det handlar\r\nom avvecklingsplaner för de farligaste ämnena, om\r\nomprövning och skärpning av industrins\r\nutsläppsvillkor och om förbättrad övervakning av\r\nmiljön. Det handlar om ökade resurser till miljö-\r\noch landskapsvård, ett utbyggt program för sjö- och\r\nskogsmarkskalkning och större miljöhänsyn i\r\nsamhällsbyggnadsprocessen. Miljölagstiftningen\r\nskärps, och lagarna samordnas i en särskild\r\nmiljöbalk. Vi har tidigare behandlat\r\nmiljöundervisningen, och att den nu skrivs in i\r\nläroplanen för grundskolan och gymnasiet är en\r\nutomordentligt viktig åtgärd.</pre><pre>Ansvaret för miljöarbetet breddas. Varje sektor i\r\nvårt samhälle skall ta sitt miljöansvar. Vi går över\r\nfrån utsläppsmål till miljömål. Utsläppen skall inte\r\nvara större än hälsan och naturen tål.</pre><pre>Tillgången till orörd natur och säkerställande av\r\nden biologiska mångfalden är en fråga som är viktig\r\nför människorna i vårt land. Regeringen föreslår nu\r\nen skärpning av naturvårdslagen. Ett särskilt skydd\r\nför småbiotoper införs, liksom förbud mot\r\nmarkavvattning i särskilt känsliga områden. Det\r\nblir också möjligt att fridlysa hotade arter, även om\r\ndessa inte är akut utrotningshotade.</pre><pre>Det kommer även i framtiden att vara nödvändigt\r\natt bevara ekologiskt viktiga markområden i skilda\r\ndelar av vårt land. Det är då varken möjligt eller\r\nrimligt att detta sker enbart genom att staten köper\r\nin marken eller ersätter markägarna för intrång.\r\nMargareta Winberg kommer senare att ta upp den\r\nfrågan mera. Jag vill bara slå fast att även på detta\r\nområde måste sektorsprincipen gälla.</pre><pre>''Rent från början'' är ett annat viktigt inslag i den\r\nfortsatta miljöpolitiken. Arbetet med att rena\r\nutsläppen och städa upp efter gamla miljöskador\r\nhar varit framgångsrikt. Nu kan vi alltmer inrikta\r\noss på att förhindra att skador uppkommer. De\r\nvaror som produceras skall vara så rena att de inte\r\nskadar miljön, vare sig när de används eller när de\r\ntill slut blir avfall.</pre><pre>Tillverkningsprocesserna skall självklart också vara\r\nrena. Ansvaret för detta har producenterna.</pre><pre>Kontrollen av hälso- och miljöfarliga ämnen\r\nskärps. Användningen begränsas genom införande\r\nav miljöavgifter och panter. Vissa varor förbjuds,\r\nt.ex. termometrar, strömbrytare och instrument\r\nsom innehåller kvicksilver. Farliga kemikalier skall,\r\nnär detta är möjligt, bytas ut mot sådana som inte\r\nskadar människor och miljö.</pre><pre>När regeringen presenterade sin miljöproposition i\r\nfebruari, var oppositionens kommentarer mycket\r\nnegativa. Gammal skåpmat, för litet, för allmänt\r\nhållet, osv. -- det var vanligt förekommande\r\nomdömen. När vi nu har facit av\r\nutskottsbehandlingen, är man naturligtvis åtskilligt\r\nundrande. På några punkter har vi som\r\nrepresenterar regeringspartiet hjälpt till att\r\nformulera tillkännagivanden som vi har tyckt vara\r\nbra. I övrigt har oppositionspartierna, som jag sade\r\ntidigare, inte lyckats samla sig till några egna\r\nförslag.</pre><pre>De nya greppen, som Ivar Virgin var inne på i sitt\r\nanförande, fördes i varje fall aldrig fram i utskottet,\r\nså att det blev möjligt att ta ställning till dem där.\r\nDe lyser med sin frånvaro, även i reservationerna.</pre><pre>Jag instämmer med dem som avger omdömet att\r\nintresset för miljöfrågorna är i avtagande. Det är\r\nmöjligt att förklaringen kan vara att det finns ett\r\nökat förtroende för den miljöpolitik som bedrivs i\r\nvårt land. Inte heller på andra områden är det\r\novanligt att aktiviteten kan gå ner, men jag vill säga\r\natt det naturligtvis är oerhört viktigt med en fortsatt\r\nlevande debatt om miljöfrågorna. I det arbetet har\r\ninte minst miljöorganisationerna en stor och viktigt\r\nuppgift.</pre><pre>Jag skall göra några kommentarer till de inlägg som\r\nhar gjorts. Den internationella delen vet jag att\r\nmiljöministern efter mig kommer att ägna\r\nutrymme. Vissa andra frågor har också riktats\r\ndirekt till miljöministern.</pre><pre>Flera talare har varit inne på de ekonomiska\r\nstyrmedlen. Jag hade tillfälle att delta i\r\nmiljöavgiftsutredningen och kunde ganska snart i\r\ndet arbetet konstatera att intresset för det\r\nuniversalmedel som de borgerliga partierna förde\r\nfram i valrörelsen 1988 dalade betänkligt när man\r\ninsåg svårigheterna och även vid prövningen av\r\ndetta medels effektivitet. Det handlade egentligen\r\ninte om någon omprövning eller omsvängning, som\r\nnågon debattör försökte ge sken av.</pre><pre>Vi socialdemokrater är naturligtvis öppna för alla\r\nmedel som är bra att använda i miljöpolitiken och\r\nsom har styrande effekter. De ekonomiska\r\nstyrmedlen ställer vi självfallet vissa krav på: De\r\nskall vara styrande. Man måste också kunna väga\r\neffektiviteten hos ekonomiska styrmedel mot\r\nexempelvis ett administrativt styrmedel, lagar osv.\r\nDet är också den väg som regeringen använder.\r\nArsenik och krom i träskyddsmedel är ett exempel\r\npå, har jag förstått, att regeringen först vill pröva\r\nen reglering.</pre><pre>Många hävdar att det borde läggas miljöavgift på\r\nexempelvis blyhagel. Vi socialdemokrater tror att\r\nman i vissa fall kan lita till ideella frivilliga krafter.\r\nGår inte det, får man tillgripa något annat, t.ex.\r\nlagstiftning.</pre><pre>Jag förmodar att miljöministern kommer att\r\nbemöta det påstående som Karl Erik Olsson gjorde\r\natt den svenska regeringen har saknat engagemang\r\nnär det gäller förslaget om en internationell\r\nluftvårdsfond. Det är naturligtvis fel. Karl Erik\r\nOlsson vet att sakläget är att vi inte har fått gehör\r\nfrån andra länder för den tanken. Utskottet har\r\nockså mycket noga beskrivit att förslaget om global\r\nmiljöfond är så att säga i verkställighet.</pre><pre>Låt mig komma med några synpunkter på\r\nmoderaternas miljöpolitik. Den utgår ju i från två\r\nav partiets politiska hörnstenar, den enskilda\r\näganderätten och marknadsekonomin. Linjerna är\r\natt -- när man studerar moderaternas inställning till\r\nolika miljöfrågor i riksdagen bakåt i tiden, men\r\näven i det här betänkandet -- det skall ske en\r\nprioritering av privata markintressen före miljön.\r\nMan har en mycket stor tilltro på att marknad och\r\nprivata initiativ av sig själva skall lösa\r\nmiljöproblemen. Det finns alltid en ovilja att ge det\r\nprivata näringslivet ålägganden i fråga om\r\nmiljöåtgärder. Det är också ganska märkligt att\r\nman kopplar miljöavgifterna till den moderata\r\nskattepolitiken. Vi vet ju rent allmänt att man för\r\nfram förslag om våldsamma skattesänkningar.\r\nVilket land är det som är föredöme för detta, Ivar\r\nVirgin? Har ni några exempel att peka på där detta\r\nhar blivit framgångsrikt? Det är självklart att\r\nsocialdemokraterna är ljusår ifrån den inställningen\r\natt sätta prislappar på miljön, som moderaterna är\r\ninne på.</pre><pre>Utsläppsrätter är ett exempel. Det var Ivar Virgin\r\ninne på. Man skall alltså kunna köpa och sälja\r\nutsläppsrätter. Det skulle bli en marknad där\r\nrättigheterna att förorena skulle kunna köpas och\r\nsäljas. Det är helt främmande för oss\r\nsocialdemokrater.</pre><pre>När det gäller koldioxiden tycks det vara den enda\r\nfråga som moderaterna egentligen driver här. Man\r\nvill minska utsläppen med 20 % till år 2005. Ivar\r\nVirgin försökte att rättfärdiga moderaternas\r\nståndpunkt i den här frågan genom att pådyvla oss\r\nandra, som inte har samma mening, att det inte var\r\nsakligt. Jag skall bara citera vad centern säger i sin\r\nreservation om detta: ''Det finns de som tror, att en\r\nacceptabel utveckling av växthuseffekten\r\nförutsätter ökad användning av kärnkraft.''</pre><pre>Man har naturligtvis, i det här huset, för länge\r\nsedan genomskådat vad moderaterna är ute efter.\r\nMen det är också intressant att notera att även folk\r\nute i samhället allt oftare ställer den frågan. Jag tror\r\natt det blir svårt för moderaterna att skaffa sig en\r\ntrovärdighet i miljöfrågorna med detta\r\nparadnummer. Man har ju haft litet klent med\r\ntrovärdigheten tidigare.</pre><pre>Får jag även säga ett par ord till folkpartiet. Man\r\nanvänder en teknik -- och har använt den under 80-\r\ntalet -- att lägga motioner där man har ett överbud\r\npå beslut som ibland redan är fattade eller håller på\r\natt genomföras. Även i denna omgång slår\r\nfolkpartiet in öppna dörrar, t.ex. när det gäller de\r\nglobala frågorna, internationell samverkan,\r\npåtryckningar inom EG och EFTA,\r\nmiljölagstiftningen osv.</pre><pre>När Sören Norrby talar om bingo har jag ingenting\r\nemot att han gläds åt framgångar. Det är inte därför\r\njag säger detta, men det finns absolut ingen\r\ndramatik i detta, att efter den här stora\r\ngenomgången av miljöpropositionen kommer\r\nregeringen att se över vilka tilläggsdirektiv som den\r\nhär miljöskyddskommittén skall få.</pre><pre>Herr talman! Får jag avsluta med att säga, att det vi\r\nser som den stora utmaningen inför 90-talet är att\r\nåstadkomma en långsiktigt hållbar och uthållig\r\ntillväxt som är i samklang med miljö och\r\nnaturresurser. Vi vill förena industriella och\r\nekonomiska framsteg med vad människor och\r\nnatur tål. Vi är övertygade om att med det beslut\r\nsom riksdagen senare kommer att fatta har vi flyttat\r\nfram våra positioner när det gäller miljöarbetet.</pre><pre>Jag yrkar bifall till hemställan i utskottets\r\nbetänkande.</pre><pre>Anf. 19 KARL ERIK OLSSON (c) replik.</pre><pre>Herr talman! Ingen skulle mer än jag bejaka ett\r\nförhållande där ett ökat förtroende för\r\nmiljöpolitiken leder till att människor inte är lika\r\nengagerade som tidigare. Det hade varit den bästa\r\nav alla situationer, även om vi behöver ett\r\nengagemang inte bara för den svenska miljön, utan\r\nkanske än mer för den internationella miljön i\r\nframtiden. Jag är emellertid orolig för att det är\r\navståndet mellan beslut och väljare,\r\nfrämlingsskapet och känslan av att inte kunna\r\npåverka som gör att det inte är så bra som det skulle\r\nkunna vara i det här sammanhanget.</pre><pre>Jan Fransson kommenterade frågan om\r\nkoldioxidtaket och moderaternas inställning till\r\ndet. Det har i internationella undersökningar med\r\nstor bestämdhet påvisats att en ekonomisk satsning\r\npå besparing i energisystemen ger mycket större\r\nsänkning av koldioxidhalten än satsning på\r\nkärnkraft. Jag tycker att det räcker för att avvisa de\r\nsynpunkter som moderaterna för fram.</pre><pre>Sedan är det naturligtvis inte så, Jan Fransson, att\r\nde politiska partierna sitter uppträdda på en tråd\r\nfrån höger till vänster som när man plockade\r\nsmultron på ett strå förr i världen. De gör det i vissa\r\nfrågor, men inte i miljöfrågor. Det är därför som\r\nden gamla idén om att göra kakan större, utan\r\nhänsyn till vilka effekter det får, ofta förenar\r\nsocialdemokrater och moderater. Men sedan är\r\nman inte riktigt överens om hur man skall komma\r\ntill rätta med problemen. Det är detta att\r\nmiljöpolitiken arbetar i ett annat perspektiv som\r\ngör att vi i jordbruksutskottet ofta har en\r\nkonstellation av centerpartiet, vänsterpartiet och\r\nmiljöpartiet som bygger på något slags ekologisk\r\ngrundsyn som vi kanske har gemensam. Ibland följs\r\nvi även av folkpartiet i det sammanhanget. Vi\r\nbehöver inte ha ett alldeles entydigt linjärt\r\nförhållande i miljöpolitiken som vi har i de\r\nekonomiska frågorna. Det tycker jag är bra.</pre><pre>Sedan skulle jag bara vilja säga: Tack och lov att det\r\nfinns likheter och att det finns en viss samsyn. Men\r\ndet finns en stor skillnad, och jag vill fråga Jan\r\nFransson hur man kan säga att vi inte har någon\r\nolika uppfattning jämfört med centerpartiet, och\r\nsedan avslå vår motion när det gäller att lägga fram\r\nförslag om ytterligare införande av ett pantsystem\r\nför avfallshantering eller när det gäller en ny\r\nstrategi för en resurssnål avfallshantering. Där tar\r\nman bort möjligheterna att utveckla den rena\r\nproduktionen som vi har föreslagit.</pre><pre>Anf. 20 MARIANNE SAMUELSSON (mp)\r\nreplik:</pre><pre>Herr talman! För det första vill jag tala om att jag\r\nockså anser att vi har en fantastisk personal på\r\nutskottskansliet. Den har arbetat stentufft med det\r\nhär betänkandet. Det enda man kan säga är väl att\r\nde var kanske för få i förhållande till arbetet.\r\nDärför fick de arbeta litet för mycket, men det kan\r\nju inte de hjälpa.</pre><pre>Sedan vill jag säga till Jan Fransson att vi inte alls\r\nhar ställt oss utanför någon uppgörelse. Jag förstår\r\ninte var Jan Fransson fick de orden ifrån. Vi har\r\ndeltagit i ärendets hantering i utskottet. Det var i\r\nden livsmedelspolitiska uppgörelsen vi ställde oss\r\nutanför, eftersom vi ansåg att den inte hade den\r\nmiljöprofil som behövdes för att bevara miljön.\r\nMen när det gäller just detta betänkande har vi\r\nvarit med och arbetat.</pre><pre>Jag har också vid ett flertal tillfällen framfört att vi\r\nskall höja ribban på miljöpolitikens område och\r\nvarit villig att göra det. Men där har\r\nsocialdemokraterna gjort gemensam sak med\r\nmoderater och lagt sig på den nivå som\r\npropositionen föreslår, och den gick inte att höja.</pre><pre>Mina partikollegor har just kommit in i kammaren\r\nmed en symbol. Dessa tjugo gula blommor\r\nsymboliserar livet. Vi vill ställa dem här framme på\r\npodiet i dag för att poängtera hur viktiga vi anser\r\natt dessa miljöfrågor är.</pre><pre>Den tilltänkta tallen, tallplantan som står bredvid,\r\nskulle möjligen kunna vara hämtad från Jan\r\nFranssons hemtrakter. Mellan Skövde och Skara\r\nfinns något som vi brukar kalla för dieseldödens\r\ndal. Där ser träden ut ungefär så här på grund av att\r\nman inte har lärt sig att varor kan transporteras\r\nmed tåg, den spårbundna miljövänliga trafiken.\r\nDet är precis sådana viktiga åtgärder som enligt vår\r\nmening behövs för att vi inte skall få denna typ av\r\nträd i framtiden.</pre><pre>Jag förstår att Ivar Virgin inte anser att man kan\r\nhöja nivån och att Jan Fransson tycker att man skall\r\nvara realistisk, eller vad det nu var. Ni vill inte gå\r\nså långt som vi i miljöpartiet i miljöfrågorna. Vi är\r\nradikalare i miljöfrågorna, eftersom vi anser att det\r\när livsnödvändigt om vi över huvud taget skall\r\nkunna behålla en livskraftig miljö för kommande\r\ngenerationer och en solidaritet med tredje världens\r\nmänniskor.</pre><pre>Ta som exempel detta med en miljöbalk. För något\r\når sedan blev vi i miljöpartiet hånade i valrörelsen\r\nför att vi kom med ett så idiotiskt förslag som att en\r\nmiljöbalk skulle införas. Nu ligger förslaget här på\r\nbordet. Substitutionsprincipen är en annan princip\r\nsom vi också varit med och drivit igenom.</pre><pre>Anf. 21 IVAR VIRGIN (m) replik:</pre><pre>Herr talman! Jan Fransson talade om enskild\r\näganderätt och marknadsekonomi. Det är alldeles\r\nrätt att vi moderater är för marknadsekonomi och\r\nden enskilda äganderätten. Vi har sett många\r\nexempel på att när den enskilda äganderätten\r\nurholkas, sker det förändringar på miljöområdet\r\nsom är starkt negativa.</pre><pre>Faktum är att motsatsen till äganderätt och\r\nmarknadsekonomi faktiskt är socialism. Inom\r\nsocialismen är ägandrätten överförd till staten. De\r\nexempel vi har från sådana system fordrar\r\negentligen inte någon debatt, eftersom de själva har\r\ngivit facit.</pre><pre>Vi erkänner att marknadsekonomin inte kan ta alla\r\nmiljöhänsyn, utan att marknadsekonomin behöver\r\nkorrigeras på vissa punkter. Vi föreslog då\r\nekonomiska styrmedel för att åstadkomma detta.\r\nSocialdemokraterna var i början starkt emot detta,\r\noch argumentet var nu som då att man inte skulle få\r\nköpa sig fri. Det är samma argument de använder\r\nom det nya instrumentet utsläppsrätter.</pre><pre>Det verkar som om Jan Fransson inte har satt sig in\r\ni systemet. Det utgår från att nivån sätts med\r\nhänsyn till vad naturen tål. Det är faktiskt\r\nutgångspunkten. Det görs en preciserad\r\nbedömning av vad naturen tål i fråga om utsläpp.\r\nDärefter fördelas rätten till utsläppen, som alltså\r\nnaturen tål, på olika aktörer vilka själva får\r\nbestämma hur utsläppen skall ske. Detta är tvärtom\r\nett utomordentligt effektivt system för att\r\nåstadkomma den utsläppsminskning som vi vill ha.</pre><pre>Sedan talde Jan Fransson litet om att vi betraktade\r\nmiljöpropositionen som skåpmat. Ja, i den mån\r\nregeringen i stort sett enbart upprepar beslut som\r\nfattades 1988 anser vi faktiskt att det är klokt att\r\nkalla det för skåpmat. Riksdagen fattade t.ex. ett\r\nbeslut på bl.a. moderat initiativ om att minska\r\nsvavelutsläppen med 80 %. Det upprepas nu i\r\nmiljöpropositionen som om det vore ett förslag som\r\nkommer från regeringen när det i själva verket är\r\nett tre år gammalt riksdagsbeslut.</pre><pre>På många andra punkter är det fråga om beslut som\r\nfattades 1988 och som nu genomförs tre år senare.\r\nAtt åstadkomma den typen av dokument anser jag\r\ninte vittnar om något särskilt stort engagemang på\r\nmiljöområdet.</pre><pre>Anf. 22 ANNIKA ÅHNBERG (v) replik:</pre><pre>Herr talman! De blommor som ställdes här framme\r\när vackra. Jag trodde först att de var konstgjorda,\r\nmen det var de inte. Med tanke på att det är så stora\r\noch vackra vid den här tiden på året är de säkert\r\nbekämpade och gödda, och dessutom har de säkert\r\ngått åt en hel del energi för att få fram dem hit till\r\noss. Men det är vackra i alla fall, och jag vill tacka\r\nmiljöpartiet för dem.</pre><pre>Jan Fransson sade i sitt anförande att han kände\r\nstarkt för, eller någonting liknande, den parallell\r\nsom vi i vänsterpartiet gör mellan den kampför\r\nsocial välfärd som arbetarrörelsen har drivit och\r\nmiljökampen. Det är nu bara det att jag inte sade\r\natt det fanns en sådan parallell, jag sade att den\r\nborde finnas. Men tyvärr har man inte, Jan\r\nFransson, på samma konsekventa sätt som\r\narbetarrörelsen gjorde i sin början drivit\r\nmiljökampen. Man har inte mobiliserat\r\nmänniskorna till stöd för detta arbete på det sätt\r\nsom man borde ha gjort. Tvärtom har vandrandet\r\npå den tredje väg som Jan Fransson var så nöjd med\r\nbyggt på att vinsterna från näringslivet skulle vara\r\nså höga att de räckte både till vinster och\r\nutbyggnaden av den sociala välfärden.</pre><pre>Vad som hänt i dag är att vi kommit till vägs ände.\r\nSituationen har förändrats av en lång rad skäl, bl.a.\r\nmiljöskäl. Det gör att vi nu vet att tillväxten i\r\nframtiden inte kan se ut på det sätt den tidigare\r\ngjort. Den måste räcka för att garantera social\r\ntrygghet, men den måste vara sådan att den inte\r\nförstör miljön. Den internationella utvecklingen är\r\nockså en annan. Dessutom har vi det faktum att\r\nsocialdemokratin alltid har gjort halt inför makten\r\ninom det privata näringslivet. Det är därför som\r\nman aldrig har gett de fackliga företrädarna, och\r\ninte bara dem, utan också de anställda, makten att\r\nbestämma mer över sitt arbete.</pre><pre>Det är precis här vi står och stampar i dag. Vi rår\r\ninte på miljöproblemen om vi inte skapar ett\r\nsamhälle som ger människor makt att påverka sitt\r\nliv och sitt arbete. Vi kan vara aktiva som\r\nkonsumenter, och det finns en oerhört stor vilja hos\r\nmänniskor i dag att vara det. Men som\r\nlagstiftningen och maktfördelningen ser ut i dag\r\nkan vi inte ha makt och inflytande över vårt arbete.\r\nMänniskorna måste få det inflytandet.</pre><pre>Jag måste därför upprepa min fråga från mitt första\r\nanförande. Varför kan socialdemokraterna inte\r\nställa sig bakom det som vi har krävt i vår motion,\r\nnämligen att människor i sitt dagliga arbetsliv skall\r\nha större makt och inflytande över de faktorer som\r\ndär påverkar miljön? Jag tror att detta är av\r\navgörande betydelse för våra möjligheter att agera\r\ni framtiden.</pre><pre>För det andra, även om det inte hör hit: Hur kan\r\nman tala om allt det fina som har gjorts och att vi\r\när på rätt väg när fakta pekar i en annan riktning?\r\nUtvecklingen har inte vänt, vi har inte brutit den\r\nnegativa miljöutvecklingen.</pre><pre>Hur kan man i ett sådant läge vara för att\r\nÖresundsbron byggs, när man vet att det är precis\r\nden typ av handling som kommer att fortsätta att\r\nöka det som är vårt allvarligaste miljöproblem? Det\r\ngår inte ihop. Om man däremot hade sagt nej till\r\nÖresundsbron hade det gett människor hopp inför\r\nframtiden. Det hade varit ett oerhört viktigt\r\navgörande. Men det finns ännu en chans att ändra\r\nsig.</pre><pre></pre><pre>Anf. 23 SÖREN NORRBY (fp) replik:</pre><pre>Herr talman! Jag sade i mitt tidigare anförande att\r\ni miljöpolitiken har de politiska partierna i stor\r\nutsträckning en mer eller mindre samstämmig\r\nuppfattning. Det finns anledning att understryka\r\ndet när vi i debatten tar fram det som vi inte är eniga\r\nom. En hel del av det Jan Fransson sade tycker jag\r\ngav uttryck för samma tanke.</pre><pre>När Jan Fransson talade om ekonomiska styrmedel\r\noch beskrev sin erfarenhet från\r\nmiljöavgiftsutredningen -- dvs. att miljöavgifter\r\nkanske inte är det universalmedel som somliga har\r\ntrott och att de är svåra att genomföra -- kan jag\r\nredovisa exakt samma erfarenhet från\r\nmiljökostnadsutredningen, som pågick under\r\nstörre delen av 1970-talet. Där lärde vi oss det som\r\nandra sedan lärde sig i miljöavgiftsutredningen. Jag\r\nkommer ihåg att jag i en reservation år 1974\r\nformulerade det så här: ''Det regionala\r\nsvavelproblemet bör enligt vår uppfattning\r\nangripas med ekonomiska styrmedel i form av en\r\nanpassning av energiskatten så att svavelutsläpp i\r\nenergiproduktionen utgör en tillkommande faktor\r\nvid bestämningen av skattenivån.''</pre><pre>Redan 1968 tog jag upp frågan om användningen av\r\nskattesystemet som ett miljöpolitiskt instrument.\r\nFör oss som funderat länge kring frågan om\r\nekonomiska styrmedel är det väldigt\r\nuppmuntrande att andra nu har upptäckt vad\r\nekonomiska styrmedel går att använda till. Men\r\nman har också upptäckt svårigheterna, såsom vi\r\ngjort förut.</pre><pre>Jag kostade på mig att utstöta ett ''bingo!'', dvs. det\r\nsom inträffar när alla markeringar ligger på en rad.\r\nDet var just precis vad som inträffade med\r\nmiljöskyddskommitténs reservanters förslag när\r\nregeringen hade fått ta hand om betänkandet.\r\nDetta späddes ytterligare på genom utskottet. Jag\r\ntyckte detta var ett typexempel på när man kan\r\nanvända utropet ''bingo!'', men det var uteslutande\r\nför miljöavgiftskommitténs reservanter som jag\r\nanvände det uttrycket.</pre><pre>Jan Fransson antydde sedan att folkpartiet ibland\r\nslår in öppna dörrar, särskilt när det gäller\r\ninternationella miljöfrågor. Vi är väldigt glada om\r\nvi har lyckats öppna en dörr när det gäller miljömål\r\ni biståndspolitiken. Där var vi tidigt ute.</pre><pre>Jag vill slutligen konstatera att propositionen är en\r\nbra lägesrapport, en plattform att arbeta vidare\r\nifrån. Regeringen hade genom sitt agerande skapat\r\nförväntningar, som vi emellertid inte anser riktigt\r\ntillgodosågs av propositionen. Det innebär inte att\r\npropositionen är dålig.</pre><pre>Anf. 24 JAN FRANSSON (s) replik:</pre><pre>Herr talman! Till Annika Åhnberg vill jag säga att\r\nanledningen till att jag berörde den tredje vägen är\r\natt vi faktiskt kan visa att det varit en framgångsrik\r\nväg -- att styra marknadskrafterna, att reformera\r\nsteg för steg. Detta är vi stolta över, och vi tror att\r\nden vägen är framkomlig och kan bli framgångsrik\r\näven i framtiden. Det är klart att också hela det\r\ninternationella engagemanget kommer att\r\nbehövas. Jag vill för min personliga del säga att det\r\nhar varit ganska avgörande för att jag tycker att vi\r\nskall gå offensivt in i Europafrågan. Vi behöver\r\nförena oss med de progressiva krafter som vi vet\r\nfinns inom arbetarrörelsen. Det ger mig hopp inför\r\nframtiden när det gäller att klara många av de\r\nmiljöproblem som har internationella\r\nkännetecken. Det är tillsammans vi skall bli den\r\nstarka politiska kraft som kan driva miljöarbetet\r\nvidare.</pre><pre>Som svar på Annika Åhnbergs fråga om fackliga\r\nbefogenheter vill jag ge svaret, som jag också tror\r\nfinns i betänkandet, att regeringen har gett ett\r\nuppdrag till de berörda myndigheterna att\r\nundersöka på vilket sätt man kan få en ökad\r\nsamverkan i den regionala och lokala tillsynen av\r\narbetsmiljön och den yttre miljön. Man har på\r\nfackligt håll synpunkter på att man där inte bör få i\r\nvarje fall ett formaliserat ansvar i denna fråga. I den\r\nmån man redan nu har skapat goda kontakter med\r\ntillsynsmyndigheterna vet vi att det är en\r\nframgångsrik väg. Till Karl Erik Olsson vill jag säga\r\natt jag markerade att detta kunde vara en synpunkt\r\nnär vi försöker analysera miljöengagemanget.\r\nGivetvis ingår detta i en större fråga, nämligen att\r\navståndet mellan besluten och människorna är ett\r\ngemensamt problem för oss att tackla.</pre><pre>Till debatten med Ivar Virgin om den ideologiska\r\nfrågan om äganderätten får jag återkomma vid ett\r\nsenare tillfälle eftersom min taletid nu är slut.</pre><pre>Anf. 25 ANNIKA ÅHNBERG (v) replik:</pre><pre>Herr talman! Om det vore så väl att regeringen och\r\nsocialdemokraterna med stark hand styrde\r\nmarknadskrafterna, skulle vi kanske kunna tillhöra\r\nsamma parti, Jan Fransson och jag. Men det är inte\r\nriktigt så. Vi ställer oss frågan: Vem är det\r\negentligen som styr? Är det verkligen så att det är\r\nmarknadskrafterna som blir styrda? Är det inte\r\nfortfarande i väldigt hög grad de som styr? Det är\r\nav det skälet som vi inte, efter vad jag kan se, inom\r\növerskådlig tid kan komma att tillhöra samma\r\nparti.</pre><pre>Menar Jan Fransson t.ex. att Öresundsbron är\r\nnågonting som har drivits fram av\r\nsocialdemokraterna? Är det er ärliga och djupt\r\nkända vilja att detta är ett framtidsprojekt för att\r\nvärna miljön? Jag trodde annars att ni hade drivits\r\ndithän av marknadskrafterna och inte förmått att\r\nvärja er mot dem. Detta är en ny vinkling av saken,\r\nsom jag i och för sig inte tycker gör det hela ett enda\r\ndyft bättre.</pre><pre>I fråga om Europasamarbetet delar jag verkligen\r\nuppfattningen att vi skall ha ett utvecklat samarbete\r\nmed det som Jan Fransson kallar progressiva\r\nkrafter och som jag utgår från innebär både partier,\r\nfackliga rörelser och miljöorganisationer. Jag\r\nförstår dock inte på vilket sätt ni varit förhindrade\r\nfrån ett sådant samarbete tidigare. Varför har ni\r\ninte tidigare med kraft drivit på den utvecklingen,\r\nt.ex. genom att förbättra möjligheterna till\r\nkoncernfackligt samarbete över nationsgränserna?\r\nDet har gått väldigt trögt. Men nu, i skenet av EG-\r\nanpassningen, är det plötsligt väldigt angeläget.\r\nDet är beklagligt, för vi behöver det här\r\nsamarbetet. Men jag kan inte för en sekund anse att\r\nEG-medlemskapet är nödvändigt för att\r\nåstadkomma ett utökat europeiskt samarbete.</pre><pre>Samordningen mellan yrkesinspektionen och andra\r\ntillsynsmyndigheter är väl bra. Den saken har vi\r\nockså tagit upp i vår motion. Det är emellertid inte\r\ndetta vi nu diskuterar utan det är de utökade\r\nbefogenheterna, som är någonting annat än\r\nsamhällets tillsyn. Dessa båda saker bör inte\r\nblandas ihop. På den punkten anser jag fortfarande\r\natt jag inte har fått något tillfredsställande svar.</pre><pre>Anf. 26 KARL ERIK OLSSON (c) replik:</pre><pre>Herr talman! För att återknyta till mitt tidigare\r\ninlägg kan jag säga att när Annika Åhnberg nu\r\nhänvisar till marknadskrafterna inser jag att, även\r\nom vi blir överens i miljöfrågorna, så lär vi aldrig bli\r\nfullständigt överens. Det understryker egentligen\r\nockså problemet för socialdemokraterna i\r\ndagsläget. Man har inte till fullo accepterat\r\nmarknadsekonomin som den modell man skall\r\narbeta efter. Denna är emellertid accepterad av de\r\nallra flesta runt om i världen. I dag har vi alltså inget\r\nval. Jag tror därför att en borgerlig regering klarar\r\ndet arbetet bättre. Men det är naturligtvis\r\nofrånkomligt att det måste vara ett mycket starkt\r\ncenterinslag och ett miljöengagemang också i en\r\nsådan regering.</pre><pre>Jag kommer sedan tillbaka till frågan om principer\r\noch hur man hanterar detaljer. Jag pekade i mitt\r\nförra anförande på avfallsområdet. Vi har\r\nföreslagit att man till en början skulle ha en\r\navfallsavgift och därefter utreda frågan om\r\npantsystemet. Detta avfärdas av majoriteten med\r\nen enkel hänvisning till att kommunerna får ett ökat\r\nansvar. Det stämmer ju inte alls med att man säger\r\natt man håller med oss om våra principer om slutna\r\nkretslopp. Vårt förslag skulle vara ett steg på vägen\r\nmot det målet.</pre><pre>Detsamma gäller ren produktion. Ni säger att ni\r\ninte har någon avvikande mening från det som vi\r\nsäger i inledningen till Miljöpolitikens inriktning.\r\nMen när vi föreslår ett riksdagsuttalande om\r\ninriktningen av tillståndsprövningen för ren\r\nproduktion svarar ni att ni egentligen tycker\r\nlikadant, men ni är inte beredda att ge några\r\ntilläggsdirektiv. Jag tror inte att regeringen\r\nkommer att få förtroende för en politik där man\r\nsäger sig ha vissa principer men sedan inte vågar\r\nleva efter dem.</pre><pre>Anf. 27 MARIANNE SAMUELSSON (mp)\r\nreplik:</pre><pre>Herr talman! Jan Fransson talade här mycket\r\nvarmt om miljöorganisationernas viktiga roll i\r\narbetet med att driva miljöfrågorna framåt. Jag\r\nskulle då vilja höra om Jan Fransson är villig att\r\ndriva frågan att miljöorganisationerna kan få bli\r\nsakägare i miljömålen enligt vår reservation.</pre><pre>Jan Fransson uttryckte sig i fråga om\r\nmiljöavgifterna som om de vore någonting som\r\nman skulle ta till i allra sista hand när det visat sig\r\natt det absolut inte gick på frivillig väg. Är det så ni\r\nräknar i dessa frågor?</pre><pre>Anf. 28 IVAR VIRGIN (m) replik:</pre><pre>Herr talman! Jan Fransson talade om den tredje\r\nvägens politik. Jag tycker att det var litet\r\noförsiktigt. I Kjell Olof Feldts bok står det bl.a.:\r\n''Vi hade nu kommit därhän att den tredje vägens\r\nekonomiska politik höll på att bryta samman. Vid\r\nnästa anhalt väntade arbetslösheten.'' Detta gällde\r\når 1989. Senare har han sagt: ''Tredje vägen ledde\r\ntill ett stup, till avgrunden.''</pre><pre>Om detta är karaktäristiken på socialdemokratisk\r\nmiljöpolitik tycker jag att det var litet djärva\r\nliknelser. Jag skulle ändå inte vilja betrakta det\r\nriktigt så, även om jag har starkt kritiska\r\nanmärkningar mot den.</pre><pre>Jan Fransson tog åter upp frågan om utsläppsrätter.\r\nJag tog exemplet med kväveutsläpp från\r\nreningsverk. Om man kan få samma miljöeffekt\r\nmed ett annat instrument än det vi använder i dag\r\noch detta dessutom enligt alla bedömningar är\r\nbilligare att använda, varför skall man då inte\r\nanvända det instrumentet. Jag kan inte förstå\r\nlogiken i att säga nej till ett instrument av det här\r\ntypen. I det fallet handlar det egentligen om att ge\r\nen typ av gruppkoncession, att inte göra en\r\nindividuell prövning av varje enskilt verk, något\r\nsom leder till resursslöseri, utan i stället använda en\r\nmetod där marknaden själv kommer att visa den\r\nenklaste och billigaste lösningen. Jag tycker att vi\r\nalla borde vara intresserade av att de resurser som\r\npå detta sätt friställs används för andra viktiga\r\nmiljöåtgärder.</pre><pre>Sedan vill jag konstatera att även om vissa\r\nmiljöåtgärder medför problem, har de ändå på\r\nmånga områden varit och är framgångsrika. I\r\nutvecklingen åt det hållet har socialdemokraterna\r\nhela tiden kommit stapplande efter och tvingats\r\nacceptera en majoritets uppfattning mot sin egen\r\ninnersta önskan. Det visar bara att man inom\r\nsocialdemokratin har svårt att tänka i nya banor.\r\nDet är på miljöområdet särskilt allvarligt att man\r\ninte har haft den förmågan.</pre><pre></pre><pre>Anf. 29 JAN FRANSSON (s) replik:</pre><pre>Herr talman! Det är naturligtvis inte på det sättet\r\nsom Ivar Virgin försökte ge sken av i slutet av sitt\r\nanförande, nämligen att socialdemokratin kommer\r\nstapplande efter.</pre><pre>När det gäller ekonomiska styrmedel är det\r\nintressant att se hur man från industrins sida\r\nuttryckte sig i valrörelsen 1988 och hur betänksam\r\nman sedan har blivit. På det har Ivar Virgin inte\r\nhaft några synpunkter. Industrin har alltså svängt i\r\nden här frågan. Om man, som vi gör från\r\nsocialdemokratins sida, ställer krav på att de\r\nekonomiska styrmedlen skall få effekt är det klart\r\natt industrin inte kommer att tycka om dem. Men\r\nså länge som moderaterna i debatten för ett par år\r\nsedan talade om att man kunde ge subventioner,\r\nskattesänkningar, premier osv., såg naturligtivs\r\nindustrin detta mer som en subvention än som ett\r\nåtagande i miljöarbetet.</pre><pre>Den stora skiljelinjen mellan moderaterna och\r\nsocialdemokratin gäller naturligtivs ytterst\r\ninflytandefrågan, demokratifrågan. Det finns\r\nmånga exempel på att moderaterna driver frågorna\r\npå så sätt, att de vill föra bort så mycket som möjligt\r\nfrån politiska beslut till förmån för ägare och\r\naktörer. Man vill att avfallsmonopolet skall\r\nflyttas -- där har centern förvånat oss.\r\nMarknadslösningar skall klara det miljöfarliga\r\navfallet och SAKAB privatiseras. I fråga om\r\nutsläppsrätter skall varje kommun kunna agera\r\ninom sin lilla kvävebubbla och själv välja de\r\nåtgärder man vill vidta. Det finns naturligtvis\r\nmöjligheter att inom nuvarande system ta de\r\nhänsyn som Ivar Virgin säger att man kunde\r\nåstadkomma genom en sådan här kvävebubbla.\r\nHan får aldrig mig att förstå vad man skulle vinna\r\npå att man på en marknad säljer rätten att förorena.\r\nDet må vara att man gör så i Amerika, men för mig\r\när det ett helt främmande sätt att hantera\r\nmiljöpolitiken på.</pre><pre>Anf. 30 Miljöminister BIRGITTA DAHL\r\n(s):</pre><pre>Herr talman! Så här efter flera timmars debatt\r\nskulle väl vi som funnits här hela tiden behöva\r\nnågot för både kroppen och själen. Jag kan inte\r\nbidra med det lekamliga, men jag tänkte inleda mitt\r\nanförande med att läsa en dikt av Stig Sjödin.\r\nDikten handlar om den underbara försommar som\r\nnu under den här debatten omger oss.Dikten heter\r\n''Junivykort från Sverige 1976''. Dikten inleds så\r\nhär:</pre><pre>Hej!</pre><pre>Här är väldigt skönt!</pre><pre>Om kvällen känner jag från balkongen</pre><pre>hur rönn och syren blandar sina dofter</pre><pre>på ett sätt som inga parfymer kan härma.</pre><pre>Hjärtat tumlar runt av glädje.</pre><pre>Efter regn luktar gräset så frikst och gott</pre><pre>att man vill äta det.</pre><pre>Den här starka känslan för naturen är någonting\r\nsom vi svenskar bär inom oss och som naturligtvis\r\när ett världigt starkt skäl till miljöengagemanget,\r\neftersom det är den natur vi älskar så mycket som\r\nhotas. Men nog ter det väl sig nästan overkligt att\r\nbegripa att den här underbara försommaren som\r\nomger oss också inrymmer de miljörisker som hotar\r\nvår hälsa, naturens kretslopp och våra långsiktiga\r\nmöjligheter till överlevnad.</pre><pre>Vi behöver ju bara bege oss tvärs över Östersjön,\r\nså möter oss där mångdubbelt värre problem.\r\nBilderna från katastrofområdena i Östeuropa, från\r\nGulfen med den pågående miljökatastrofen, från\r\nflyktinglägren i Afrikas Horn och barnen i världens\r\nslumstäder, de förföljer oss, liksom insikten om vad\r\nhotet mot klimat och ozonskikt, mot världshaven,\r\nmot den biologiska mångfalden, mot Arktis och\r\nAntarktis egentligen innebär och kräver av oss.</pre><pre>Det är naturligtvis så att vi för debatten här i dag i\r\nen väldigt allvarlig stämning, eftersom vi har den\r\nhär insikten. Jag har trots det blivit något förvånad\r\növer den litet olustiga ton som också funnits i\r\ndebatten.</pre><pre>Jag har stor respekt för riksdagens arbetsbörda. Jag\r\nhar själv många år i riksdagen bakom mig. Jag kan\r\nförsäkra att också många av mina medarbetare och\r\ntjänstemän i andra departement, liksom\r\nmyndigheter och utredningar, som har arbetat med\r\nden här stora propositionen, som har suckat under\r\nresans gång över mängden av arbete. Det är sant att\r\ndet har varit väldigt arbetskrävande för oss alla. Så\r\nblir det när man går från ord till handling och fyller\r\nde vackra orden med massor av konkreta förslag på\r\narbetsuppgifter som skall genomföras.</pre><pre>Man kan diskutera om detta är en bra metod eller\r\när det inte, t.ex. att föra så många konkreta förslag\r\ntill riksdagen eller att ge en sådan här samlad\r\nredovisning. Vi valde att göra så 1988 och 1991,\r\neftersom det var första gången som riksdagen -- och\r\njag tror något parlament -- fick en så samlad\r\nredovisning av hur vi skulle bära oss åt för att låta\r\nmljöhänsynen genomsyra alla samhällslivets\r\nområden, just därför att det nya i miljöpolitiken är\r\natt så skall det vara. Vi skall göra rätt från början.\r\nVi skall se till att vi får en tillväxt som är i balans\r\nmed vad naturlagarna och omsorgen om\r\nmänniskors hälsa och miljö kräver. Då måste det bli\r\nså här.</pre><pre>Jag vill säga till riskdagens ledamöter att vi har\r\nkommit fram till att detta sannolikt är sista gången\r\nvi gör på detta sätt, eftersom det blir så\r\narbetskrävande Om jag vore väldigt populistisk och\r\nville ta poäng många gånger för regeringens\r\nräkning, hade det varit bättre att lägga fram 20\r\npropositioner i stället för en. Vi för gärna\r\ndiskussionen med riksdagen om de framtida\r\narbetsmetoderna, men det ligger en hög\r\nambitionsgrad bakom satsningen att ge denna\r\nsamlade redovisning. Jag tycker kanske inte att det\r\nmed tanke på allvaret i den situation som råder\r\nanstår oss att klaga över att det är jobbigt.</pre><pre>Jag vill också ge riksdagen -- både ledamöterna och\r\nutskottskansliets personal -- en eloge för deras\r\narbetsinsatser. Samma eloge vill jag ge alla dem\r\nsom tidigare arbetat med propositionen.</pre><pre>Vi ser nu resultatet, inklusive den mycket breda\r\nenighet som jag kan konstatera råder. Utskottet\r\nförelsår tio olika uttalanden från riksdagen, som\r\nalla är uttryck för en hög ambitionsnivå och som\r\negentligen inte är riktade mot regeringen -- i ett\r\nsådant här jättelikt fält av förslag. Det är en\r\nfantastisk uppslutning som vi här kan konstatera\r\nbåde kring riktlinjerna, de grundläggande\r\nprinciperna, dagordningen för 90-talet och de\r\nmånga enskilda förslagen. Jag tycker att detta är en\r\nmanifestation av att Sverige är berett att ta sitt\r\nansvar och vill fortsätta att vara ett föregångsland\r\npå miljöns område. Det är naturligtvis en särskild\r\nstyrka att regeringen kan uppträda med detta i\r\nryggen, dvs. att riksdagen slutit upp på det sätt som\r\nden har gjort.</pre><pre>Den här veckan kommer att gå i miljöns tecken.\r\nUnder det veckoslut som vi har bakom oss var den\r\neuropeiska miljörörelsen samlad i Sverige för\r\ndiskusisoner om arbetet i Europa inför 1992. För\r\ndetta möte var Naturskyddsföreningen värd. I dag\r\ndiskuterar riksdagen miljöpolitiken. I morgon har\r\nden svenska nationalkommittén sammanträde. Då,\r\nSören Norrby, kommer den svenska\r\nnationalrapporten att redovisas också offentligt. Vi\r\nkommer också att redovisa hur vi ser på\r\nförberedelsearbetet med enskilda punkter inför\r\n1992 års konferens.</pre><pre>På onsdag firas Världsmiljödagen i Stockholm.\r\nDen här gången kommer chefen för FNs\r\nmiljöstyrelse Mustafi Tobla och\r\ngeneralsekreteraren i UNCED-kommittén Maurice\r\nStrong, Brasiliens president och Sveriges\r\nstatsminister kommer att delta i den\r\nmanifestationen.</pre><pre>På torsdag, då president Gorbatjov besöker\r\nStockholm, kommer miljöfrågorna att diskuteras.\r\nPå måndag i nästa vecka inleds i Sundsvall en stor\r\ninternationell konferens om hälsa och miljö.</pre><pre>Med detta fullföljer Sverige en tradition.\r\nStockholmskonferensen om den mänskliga miljön\r\n1972 var ett svenskt initiativ och ett genombrott för\r\ndet internationella miljöarbetet. Sedan dess har det\r\nfaktiskt nåtts framgångar på många områden, men\r\nnya dimensioner har tillkommit i miljöarbetet, och\r\nde totala miljöhoten har ökat. Till de klassiska stora\r\nutsläppen från skorstenar och avlopp fogas nu med\r\nförfärande fart uttrycken för framför allt de rikas\r\növerflöd, nämligen de miljoner diffusa utsläppen\r\nfrån små utsläppskällor.</pre><pre>Fattigdoms- och överbefolkningsproblemen har\r\nökat, både som mänskligt lidande och som\r\nmiljöförstörelseorsak. Krig och rustningar är och\r\nförblir det värsta av alla hoten mot människors\r\nhälsa och miljö.</pre><pre>Under den tid som har gått sedan 1972 har också\r\nsambandet mellan miljö och utveckling visat sig\r\nmycket tydligt -- ja, man kan säga att det har\r\nmångdubblats. Det har aldrig någonsin varit mer\r\naktuellt att använda uttrycket att vi skulle behöva\r\nsmida om svärdet till plog ännu. Om vi för\r\nmiljöarbetet kunde få bara en del av de resurser\r\nsom de senaste decennierna har gått till rustnings-\r\noch rymdforskningsprojekt, skulle vi kunna klara\r\nav uppgiften att skapa en långsiktigt hållbar tillväxt,\r\ngoda levnadsvillkor och god miljö på en generation.</pre><pre>I bilagan till miljöpropositionen, ''Hur mår\r\nSverige?'', ställs frågan: ''Hur många kan leva som\r\nvi utan att vi förstör jordens miljö och resurser?''\r\nDet svar som ges är 500 miljoner människor. Det\r\nkan låta mycket, men det är inte fler än de som bor\r\ni Västeuropa och Centraleuropa. I dag har jorden\r\nmer än tio gånger så många invånare, dvs, 5,5\r\nmiljarder.</pre><pre>Det är fullständigt omöjligt att använda sig av den\r\nteknik och den standard vi lever på för att försörja\r\nhela jordens befolkning. Då vore miljökatastrofen\r\nmycket snabbt ett faktum.</pre><pre>Det här illustrerar ju hur långt vi befinner oss från\r\nmålet att skapa en långsiktigt hållbar utveckling. Vi\r\nkan inte heller säga till jordens fattiga, vare sig i\r\nÖsteuropa eller i u-länderna, att de inte skall ha rätt\r\ntill utveckling. Det svar vi skall ge är att vi måste --\r\noch det är vår generations stora utmaning -- klara\r\natt skapa förutsättningar för ett gott liv för alla\r\nmänniskor på jorden utan att tära på jordens\r\nresurser. Vi måste klara uppgiften att skapa en\r\nlångsiktigt hållbar utveckling som -- såsom det\r\nuttrycks i vårt partiprogram -- kan förena framsteg\r\nför de mänskliga samhällena med vad människorna\r\noch naturen tål.</pre><pre>Det var mot den här bakgrunden som Sverige år\r\n1987 tog initaitivet till en ny FN-konferens, 20 år\r\nefter Stockholmskonferensen. Den här gången är\r\ntemat Miljö och utveckling. Den här gången\r\nkommer konferensen att hållas i et u-land, i Rio de\r\nJaneiro i Brasilien. På onsdag, på\r\nVärldsmiljödagen den 5 juni, markerar vi\r\nsambandet mellan Stockhomskonferen 1972 och\r\nkonferensen i Rio de Janeiro 1992. Det sker i en\r\nceremoni där både Brasiliens och Sveriges\r\nstatsöverhuvuden kommer att delta.</pre><pre>Förberedelserna för konferesen befinner sig just nu\r\ni ett intensivt skede. Hittills har arbetet varit\r\nkonstruktivt, men de mest kontroversiella och\r\navgörande frågorna har ännu inte lösts. Det\r\nåterstår mycket i sak innan vi kan säga att\r\nRiokonferensen kommer att bli frramgångsrik.</pre><pre>Den svenska regeringen har spelat en avgörande\r\nroll i utformningen av den strategi och det\r\nhandlingsprogram som för närvarande diskuteras i\r\nUNCED-processen. Det innebär bl.a. att vi arbetar\r\nmycket intensivt för konventioner till skydd för\r\nklimatet, den biologiska mångfalden och världens\r\nskogar. Vi arbetar också aktivt för en\r\nprincipdeklaration, en s.k. Earth Charter, som skall\r\nutarbetas och antas. Alla frågor kommer inte att\r\nkunna lösas till konferensen. Ett aktionsprogram,\r\nsom går under arbetsnamnet Agenda 21, för\r\nfortsatta åtgärder och förhandlingar inom ett brett\r\nfält kan vara ett effektivt instrument, men bara\r\nunder förutsättning att det förses med konkreta\r\nåtaganden och tidtabeller. Detta är den svenska\r\nståndpunkten.</pre><pre>Till detta kommer att det är nödvändigt att\r\nteknologiska och ekonomiska resurser ställs till\r\nfattiga länders förfogande. Mot denna bakgrund är\r\ndet naturligtvis upprörande att bara fyra länder\r\nhittills har nått ens till FN-målet att avsätta 0,7 %\r\nav bruttonatinalinkomsten till bistånd. Det är den\r\nsvenska regeringens uppfattning att i-länderna har\r\nett alldeles särskilt ansvar att genom\r\nomställningsåtgärder i de egna länderna, så att vi\r\nstädar upp i eget hus -- det är vi som står för fyra\r\nfemte delar av miljöförstöringen på jorden -- och\r\ngenom resursöverföringar till fattiga länder\r\nmöjliggör en varaktigt hållbar utveckling. Detta\r\nfråntar naturligtvis inte u-ländernas deras eget\r\nansvar för den inhemska utvecklingen eller deras\r\nskyldighet att konstruktivt bidra i den\r\ninternationella processen, men det ger dem\r\nmöjlighet att göra det. Det är det som är så viktigt.\r\nDen svenska regeringen ser Riokonferensen som\r\nett led i en process och som en möjlighet att\r\naccelerera det internationella miljöarbetet och\r\nsamtidigt förstärka FN-systemets roll på det\r\nekonomiska och sociala området. Vi håller en hög\r\nprofil i förhandlingarna. Vi kommer att satsa hårt\r\npå att uppnå konkreta resultat.</pre><pre>Vi har särskilt tagit upp två frågor, som jag vill\r\nnämna för riksdagens ledamöter. Den ena är\r\nfattigdomsproblematiken. Det gäller fattiga\r\nmänniskors dagliga levnadsvillkor i världens\r\nslumområden både i storstäderna och på\r\nlandsbygden samt naturligtvis arbetsmiljöfrågorna.\r\nDen andra är sambandet mellan krig och miljö.\r\nDetta illustrerades tydligt i Gulf-kriget, där\r\nmiljökatastrofen fortfarande pågår. Under FNs\r\nmiljöstyrelses senaste möte, som avslutades i\r\nhelgen, har vi lyckats att få ett svenskt förslag om\r\natt föra upp dessa frågor på den internationella\r\ndagordningen antaget. Vi kommer att fortsätta att\r\narbeta mycket intensivt med det.</pre><pre>Det finns också goda exempel på att det går att nå\r\nkonkreta framsteg. Det bästa exemplet är, tycker\r\njag, genombrottet i CFC-förhandlingarna. Där har\r\nSverige spelat en mycket hedersam roll med sitt\r\nexempel. Montrealprotokollet och ännu mer\r\nWienkonventionen var inte tillräckligt\r\nlångtgående. Det var det svenska\r\navvecklingsprogrammet -- som vi beslöt om för tre\r\når sen -- som kom att visa att det var praktiskt\r\nmöjligt att gå längre. Det ledde också till\r\növerenskommelsen i London för snart ett år sedan\r\ndär världens länder förband sig att genomföra en\r\ntotal avveckling till sekelskiftet. Man beslöt också\r\natt skapa den fond som fattiga länder behöver för\r\natt kunna ansluta sig.</pre><pre>Kina och Indien betraktas ju som nyckelländer i\r\ndetta fall. Sverige har just haft en delegation i Kina\r\nför att demonstrera freonfri teknik för användning\r\npå olika områden. Delegationen fick med sig hem\r\nbeskedet att Kina nu avser att ansluta sig till\r\nLondonprotokollet när tillräckligt många har\r\nundertecknat det för att det skall träda i kraft. Det\r\när ett mycket stort och betydelsefullt genombrott i\r\narbetet till skydd för inte bara ozonskiktet, utan\r\nockså för klimatet. Vad är det då som har varit\r\navgörande? Jo, det avgörande har varit att vi har\r\ngått före, visat på möjligheterna till något bättre,\r\natt teknik utvecklats och att resurser ställts till\r\nförfogande.</pre><pre>Jag vill också ta upp en annan aspekt med\r\nkammaren. Många av de internationella\r\nkonventioner som vi i dag har, t.ex.\r\nluftvårdskonventionen eller Baselkonventionen, är\r\nju liksom Montrealprotokollet bara det första\r\nsteget på vägen mot vad som måste anses vara\r\nmålet, nämligen att komma ned till utsläpp eller\r\nskador som inte överstiger den s.k. kritiska\r\nbelastningsgränsen. Man skall alltså i stället för de\r\ngamla utsläppsmålen ha tydligt hälso- och\r\nmiljörelaterade mål som utgår från vad omsorgen\r\nom hälsan och miljön kräver.</pre><pre>Denna linje driver vi nu i förhandlingarna t.ex. om\r\nEuropas luftvård, inom ECE och inför den\r\nkommande klimatkonventionen. Vi gör detta först\r\noch främst därför att det är det enda rätta när det\r\ngäller hälsan och miljön, men också därför att detta\r\när det mest rättvisa sättet att arbeta; den som\r\nförorenar mest får störst åtaganden. Det ger också\r\nen viss möjlighet för u-länderna att få utrymme för\r\nsin utveckling. Det ställer störst krav på rika\r\nindustriländer. De allra största kraven ställs på dem\r\nsom släpper ut mest och har sämst miljöpolitik. Det\r\ninnebär också att man får de mest\r\nkostnadseffektiva insatserna och kan hitta en\r\nnyckel till uppgörelser i många svåra frågor.</pre><pre>Detta är tydligt när det gäller klimatfrågan. Det var\r\ndär som det var möjligt att hitta en gemensam\r\nståndpunkt. Det var på Sveriges vägnar som jag\r\npersonligen, Ivar Virgin, dagen före\r\nmiljökonferensen i höstas vid de gemensamma\r\növerläggningarna mellan EGs och EFTAs\r\nmiljöministrar lade fram vår ståndpunkt. Den\r\nbygger på att man gör ett gemensamt åtagande som\r\ninnebär att hela Västeuropa skall klara att närma\r\nsig vad som kan kallas kritiska belastningsgränser\r\nför klimatet. Det kommer att ta flera decennier.\r\nDet var också Brundtlandskommissionens\r\nrekommendation. Men man får olika åtaganden.\r\nEngland, USA och Japan som har 5 ton utsläpp per\r\nperson och år får andra åtaganden än Sverige som\r\nhar 2 ton och Indien eller Kina som har 0,5 ton.</pre><pre>Det är där vi har kunnat hjälpa till att förlösa\r\nförhandlingarna. Det var oerhört viktigt att hela\r\nVästeuropa, som svarar för 17 % av världens\r\nklimatpåverkan när det gäller koldixidutsläpp,\r\nkunde enas om en gemensam linje gentemot de två\r\nandra stora ekonomierna, Japan och USA, som\r\ntillsammans svarar för 33 %. 17 plus 33 blir 50, som\r\nkammarens ledamöter lätt kan räkna ut. Vi har inte\r\ndessa länder med oss ännu. För att vi skall kunna\r\nvara framgångsrika är det oerhört viktigt att de\r\nkommer med.</pre><pre>Det är också oerhört viktigt att vi -- som den\r\nsvenska regeringen nu redovisar för riksdagen --\r\nhar en strategi för hur vi skall hantera samtliga\r\nmiljöpåverkande gaser. OECD kunde i början på\r\nåret i en studie visa att Sverige på detta område\r\nligger före samtliga andra länder. Vi har minskat\r\nvåra koldioxidutsläpp med 36 %. Vi ligger därmed\r\nväsentligt under andra industriländer. Vi ligger\r\nockså främst när det gäller avvecklingen av CFC.\r\nUtöver det vi redan gjort kommer vi, med den\r\nstrategi som regeringen redovisar för riksdagen, att\r\nunder 90-talet kunna halvera vår miljöpåverkan.\r\nDet är ett mycket hedervärt åtagande som vi har\r\nanledning att känna stolthet över.</pre><pre>OECD och EG är naturligtvis nyckelorganisationer\r\nnär det gäller att klara de rika ländernas särskilda\r\nansvar och åtaganden. Det är dessa länder som\r\nskall göra åtagandena och stå för\r\nteknikutvecklingen och resursöverföringen. Det är\r\nett skäl till att vi alltmer intensivt arbetar i dessa\r\norganisationer. Ett annat skäl är den betydelse som\r\nvarorna, de många små diffusa utsläppen, har fått\r\nför miljöproblemen. Miljöproblemen passerar\r\ngränserna inte bara med luft och vatten, utan även\r\nmed varuströmmarna. Det är, för att ta ett tydligt\r\nexempel, viktigare både för Sverige och Europa\r\nvad 350 miljoner kan göra tillsammans -- de som\r\nfinns i EG och EFTA-länderna -- än vad vi som är\r\n8,5 miljoner ensamma kan göra. För att driva på\r\ndet arbetet är då EG ett nyckelforum.</pre><pre>Den svenska strategin är att vi skall finnas med där\r\nför att driva på. Vi skall ställa tuffa krav och försöka\r\nfå EG med på dessa krav. Vi skall välja en väg för\r\nharmonisering som stegvis går mot en högre nivå.\r\nDenna nivå skall bli gemensam först när vi nått\r\nvarandra på den högre nivån. Vi har varit mycket\r\nframgångsrika i det arbetet. EGs\r\nmiljökommissionär Ripa de Meana föreslog\r\nnyligen att EGs miljödirektiv eller normer skall\r\nutarbetas i två steg. Den första nivån utgörs av den\r\nexisterande bästa tekniken. Den andra nivån\r\ninnebär framtida teknik. Till detta kopplas någon\r\nform av ekonomiska styrmedel för den högre nivån.\r\nDetta förslag tycker vi är mycket tilltalande dels för\r\natt den grundläggande nivån kommer att krävas av\r\nalla -- även de ovilliga måste klara detta för att få\r\ntillgång till marknaden --, dels för att förslaget ger\r\nutrymme för att gå längre och driva på den tekniska\r\nutvecklingen. På så sätt kan en framtida\r\nobligatorisk högre nivå förberedas. Detta är vår\r\nstrategi. Det är t.ex. det som ligger bakom det\r\nförslag om miljöklasser för fordon som kammaren\r\nnu skall ta ställning till.</pre><pre>Jag har själv den erfarenheten att miljösamarbetet\r\ni EG kommer att vara till stor nytta för\r\nmiljöskyddet i hela Europa. Utvecklingen är för\r\nnärvarande väldigt dynamisk. Det styrks av våra\r\nerfarenheter av EEC-förhandlingarna, som vi i\r\nstort sett nu klarat ut. Vi kommer inte att tvingas\r\nsänka våra ambitioner. Det vet vi redan, för det har\r\nvi förhandlat klart om. Vi har varit framgångsrika\r\npå speciellt två områden. Vi kommer, det är min\r\növertygelse, att kunna få med EG på att ta\r\nytterligare ett steg i mitten på 90-talet. Det står i\r\npropositionen. Det andra gäller kemikaliefrågorna.\r\nVi behöver på det området inte på någon punkt\r\nsänka våra ambitioner. Vi har däremot blivit direkt\r\nombedda av EG att hjälpa dem att förbättra sitt\r\nkemikaliedirektiv. En särskild arbetsgrupp arbetar\r\nför närvarande med dessa frågor. Arbetsgruppen är\r\ngemensam för EG och Sverige. Det är mycket\r\nunikt.</pre><pre>För någon månad sedan hade vi ett EG--EFTA-\r\nseminarium. Vi gick där i detalj igenom hur man\r\nskulle se på olika problem på detta område. Vi tror\r\natt vi genom att driva frågorna på detta sätt kan\r\nspela en viktig roll i det fortsatta arbetet.</pre><pre>Det är inte bara Europas miljösituation som vi ett\r\nnära samarbete med EG kan påverka. Vi kan\r\ngenom gemensamma strategier påverka det\r\ninternationella förhandlingsarbetet inför 1992. Det\r\nvar precis det som hände i Bergen i maj 1990, på\r\nCFC-förhandlingarna i London i juni förra året och\r\npå klimatkonferensen i Genève i november.</pre><pre>Ett sådant aktivt samarbete har vi också när det\r\ngäller att ge stöd och hjälp till Öst- och\r\nCentraleuropa. Den nya öppenheten har ju\r\navslöjat en förfärande situation i dessa länder. Jag\r\ntänker inte ägna mig åt så billiga saker som att\r\nskylla allt det på kommunismen. Vi\r\nsocialdemokrater underkänner faktiskt både\r\nkommunismen och kapitalismen när det gäller att\r\nklara ut miljöproblemen. Ett resonemang kring\r\ndessa frågor finns som en mycket viktig del med i\r\nvårt nya partiprogram. Vi tror att man måste söka\r\nen annan lösning, en lösning som sätter människan\r\noch miljön före både statsnyttan och marknaden.\r\nDet är det bidraget som vi tror att vi har att komma\r\nmed både i Europa, Öst- och Västeuropa, och på\r\nvärldsscenen. Vi tror, i all ödmjukhet, att det är\r\nnågot mycket fint att komma med. Det betyder att\r\nbesluten i dessa avgörande frågor om hur\r\ngemensamma resurser används skall fattas av\r\nmänniskorna själva och av deras valda\r\nrepresentanter. Ett av de starkaste argument jag\r\nkänner till för det vi ibland brukar tala om som\r\nekonomisk demokrati är just resurshushållningen\r\noch omsorgen om miljön.</pre><pre>Vi har också i det arbetet varit pådrivande, som\r\nkammarens ledamöter vet. Ett exempel är att vi\r\nkallade dem till konferens om Östersjöns miljö som\r\nhölls i Ronneby i september 1990. Det arbetet har\r\nnu framskridit långt. Alla länder har redovisat sina\r\nnationella program. Arbetet med det gemensamma\r\naktionsprogrammet pågår, och det kommer i\r\nbörjan av nästa år att hållas ett miljöministermöte\r\ndär detta aktionsprogram skall läggas fast. Arbetet\r\nskall vara i gång under 1993, i enlighet med de\r\nåtaganden som gjordes i Ronneby. Det som är\r\nintressant med åtagandet är att det just utgår från\r\nmål som är klart och kompromisslöst relaterade till\r\nhälsan och miljön.</pre><pre>Vi kommer nu också att hålla ett alleuropeiskt\r\nmiljöministermöte i Prag i midsommar. Det är\r\nförsta gången i mitt liv som jag lämnar Sverige en\r\nmidsommarafton, men jag tycker att detta är så\r\nviktigt att jag gärna gör det. Där kommer Europas\r\nalla miljöministrar, inkl. EGs, att träffas för att\r\ndiskutera hur Västeuropas solidariska stöd till\r\nåteruppbyggnaden och miljöarbetet i Östeuropa\r\nskall kunna ske. Inte minst skall vi diskutera hur\r\nekonomiska resurser skall kunna kanaliseras så\r\neffektivt som möjligt.</pre><pre>Karl Erik Olsson får kalla det en ''fond'' eller vad\r\nhan vill, men det viktiga är ju att vi får resurser till\r\ndetta angelägna arbete. Vi har både i samband med\r\nÖstersjöarbetet och nu inför Pragmötet lyckats\r\nintressera de stora ,internationella finansinstituten\r\natt direkt ge sig in i projekten. Vi har lyckats\r\nmobilisera EG till att säga att det är önskvärt att så\r\nmycket som möjligt av den europeiska\r\nutvecklingsbankens resurser används för\r\nmiljöinsatser i Östeuropa. Jag tycker då att vi har\r\ngjort ett gott arbete när det gäller att uppfylla de\r\nönskemål som även denna riksdag har framfört i\r\ndenna väldigt angelägna fråga.</pre><pre>Samarbetet för miljön, som blir allt viktigare i\r\nEuropa, har dessutom på ett verksamt sätt kunnat\r\nbidra till att stödja de krafter som arbetar för frihet\r\noch demokrati i Östeuropa. Det har t.ex. genom ett\r\nmödosamt förhandlingsarbete varit möjligt att se\r\ntill att de baltiska staterna nu deltar i\r\nÖstersjösamarbetet. Det gjorde de vid det möte\r\nsom hölls i Stockholm i maj. Jag tror att vi kommer\r\natt lyckas också med Pragmötet.</pre><pre>Jag hade svårt att förstå när Karl Erik Olsson\r\nframförde kritik mot att propositionen bestod av\r\nmassor av fragmentariserade förslag där man inte\r\nkunde se mönstret. Om det är något som är\r\npåtagligt i den här propositionen om en god\r\nlivsmiljö, är det att den ställer sig principiellt och\r\nkompromisslöst på ekologins grund, på hälsans och\r\nmiljöns grund. Den innebär att man lägger fast\r\nnågra oerhört viktiga principer och att man också\r\nvisar hur dessa skall genomföras -- det är därför vi\r\nhar med alla de konkreta förslagen. Där redovisas\r\nhur vi skall gå från reparerande till förebyggande\r\narbete, hur vi skall bära oss åt för att från början\r\nställa de rätta kraven, hur vi från början skall\r\nutforma produktion, infrastruktur och livsstil på\r\nrätt sätt så att de blir rena och resurshushållande,\r\nhur vi går från krav på bevis för att något är farligt\r\ntill den s.k. försiktighetsprincipen och\r\nsubstitutionsprincipen samt den omvända\r\nbevisbördan.</pre><pre>Förslaget om myggmedlen är ingen liten fråga i\r\nsammanhanget. Det är ett exempel på att en\r\nmyndighet tillämpar denna princip gentemot stora\r\nmultinationella kemiföretag. Då får dessa företag\r\nvara så goda att bevisa att deras produkt är ofarlig.\r\nMen de har inte lyckats med det. Det gäller då att\r\nmed användning av substitutionsprincipen se till att\r\nprodukten blir ofarlig. Vi skall väl tycka att det är\r\nbra att myndigheterna vågar ta striden med de stora\r\nindustrijättar som säljer sina produkter på den\r\nsvenska marknaden. Det lilla exemplet är inte\r\nbetydelselöst när det gäller att stå fast vid\r\ntillämpningen av en mycket viktig princip gentemot\r\nmycket starka intressen; det är nämligen vad det\r\nhandlar om.</pre><pre>Vi går också från utsläppsmål till och klara tydliga\r\nhälso- och miljömål, vilket i propositionens\r\ngrundformulering uttrycks med orden: De\r\nlångsiktiga målen i miljöpolitiken är att skydda\r\nmänniskors hälsa, bevara den biologiska\r\nmångfalden, hushålla med uttaget av naturresurser\r\nså att de kan utnyttjas långsiktigt samt att skydda\r\nnatur och kulturlandskap.</pre><pre>Detta tillämpas sedan på samhällslivets alla\r\nområden. Jag skall inte nu gå igenom dem ett för\r\nett, men jag skall ta upp ett område som är mycket\r\nviktigt och som jag vet att utskottet också har lagt\r\nned mycket arbete på, nämligen omställningen av\r\nde areella näringarna och naturvården. Liksom på\r\nandra områden har vi på detta nu ställt upp klara\r\nmiljömål för omställningen. Vi har sedan vi kom\r\ntillbaka i regeringsställning 1982 också tillfört\r\nnaturvården betydande resurser, t.ex. vad gäller\r\nanslag för inköp av mark för naturvård. Det\r\nanslaget låg stilla under hela den borgerliga\r\nregeringsperioden, mellan 1976 och 1982. Sedan\r\n1982 har den mark som skyddas som naturreservat\r\nutökats från 8 000 till 18 000 hektar. Anslaget har\r\nökats med 250 %. Vi har tillfört pengar för\r\nlandskapsvård, för vård av hotade arter och\r\nkulturminnen och för restaurering av\r\nHornborgasjön.</pre><pre>Men det arbete vi inledde 1985 med en inventering\r\nav hur mycket urskog som behöver skyddas för att\r\nvi skall kunna bevara den biologiska mångfalden\r\nhar ju visat på större behov än dem vi från början\r\nräknade med. Det initiativ den socialdemokratiska\r\nutskottsgruppen har tagit för att ytterligare stärka\r\ndetta anslag till 140 milj. kr. förbättrar naturligtvis\r\nläget. Jag tycker emellertid att vi måste vara så\r\närliga mot varandra att vi erkänner att vi via\r\nstatsbudgeten aldrig kommer att komma i närheten\r\nav målet om att säkerställa den biologiska\r\nmångfalden och att vi därför måste kräva ett större\r\nansvar av markägarna och de areella näringarna.</pre><pre>I processindustrin är det numera en även i lag\r\nsjälvklar princip att utövaren skall tåla de\r\ninskränkningar som miljöskyddet kräver. Nu har vi\r\nkommit till en punkt då en sådan princip måste\r\ngälla även naturvården och den biologiska\r\nmångfalden. Utskottets uttalande på den här\r\npunkten stämmer också väl överens med vad som\r\nsägs i propositionen om målen för politiken och de\r\ngrundläggande principerna liksom med beslut vi\r\nfattade på vår partikongress i höstas.</pre><pre>Hur viktiga delar av dessa målsättningar skall\r\nförverkligas skall nu diskuteras i den skogspolitiska\r\nutredningen, i miljölagstiftningskommittén och\r\näven i den uppföljning som skall göras av den\r\nlivsmedelspolitiska omställningen. Andra frågor\r\nbehöver däremot diskuteras ytterligare, och\r\nregeringen kommer därför redan på torsdag att\r\ntillsätta en interdepartemental arbetsgrupp som\r\nskall utreda hur principen om ett ökat\r\nkostnadsansvar kan få större tillämpning inom de\r\nareella näringarna. Utredningens uppdrag\r\ninkluderar också en översyn av reglerna för\r\nintrångsersättning i samband med att pågående\r\nmarkanvändning försvåras till följd av en ökad\r\nnaturvårdshänsyn. Detta arbete skall vara klart\r\nföre utgången av detta år. Vi tar oss alltså an det\r\nuppdrag som riksdagen ger oss med stor snabbhet.</pre><pre>Herr talman! Jag har stor respekt för andra partiers\r\nambitioner. Det är nämligen ovedersägligen så att\r\nden allmänna ambitionsnivån på senare år har höjts\r\nhögst väsentligt. Men jag känner ändå en mycket\r\nstor oro inför tillträdandet av en borgerlig regering,\r\nledd av högeralliansen med moderaterna som\r\nstörsta parti och tokhögern som stödparti.</pre><pre>Den sista punkten har inte diskuterats mycket, men\r\njag menar att man inte kommer runt den, eftersom\r\nen eventuell borgerlig regering blir beroende av Ny\r\ndemokrati. Ny demokrati värvar sina röster att\r\nvädja till det allra sämsta hos människor, vilket är\r\nen helt oanständig politik i fråga om miljön. Partiet\r\nvädjar nämligen till människors vilja att slippa vara\r\nmed om de åtaganden och uppoffringar som krävs\r\nför vår miljö.</pre><pre>När högeralliansen, dvs. moderaterna och\r\nfolkpartiet, nyligen redovisade sin vision av hur\r\nSverige skall rivstartas nämndes knappt miljön.\r\nDen fanns inte med mer än i en bisats i\r\nprogrammet. I stället är det de hårda, krassa,\r\nekonomiska frågorna som dominerar. För\r\nhögeralliansen är det plånboksfrågorna och\r\negoismen som styr, det kommer man inte ifrån, och\r\ndet kommer att påverka också miljöpolitiken. Det\r\ngör m orolig, eftersom jag vet att svenska folket vill\r\nnågot annat.Vi är beredda att slåss för att\r\nmiljöfrågorna skall få vara viktiga också i svåra och\r\ndåliga tider. Det finns här faktiskt en skilnad. När\r\nvi socialdemokrater redovisar vår politik -- vare sig\r\ndet handlar om krisprogram eller vår vision i\r\nvalplattformen om vår uppgift på 90-talet -- är\r\nkampen för en god livsmiljö en av politikens fem\r\nhuvudfrågor tillsammans med rätten till arbete, den\r\nsociala välfärden, en stark ekonomi och den\r\ninternationella solidariteten. Vi vill kunna fortsätta\r\natt driva politiken på den grunden, där\r\nmiljöfrågorna är en av våra absolut avgörande\r\nframtidsfrågor, den som skall finnas med i goda och\r\ndåliga tider.</pre><pre>Anf. 31 KARL ERIK OLSSON (c) replik:</pre><pre>Herr talman! Om jag hade varit Birgitta Dahl\r\nskulle jag inte ha tagit upp frågan om de areella\r\nnäringarnas omställning i samband med den här\r\ndebatten. Vi får om en vecka anledning att här i\r\nkammaren återkomm t.frågan om\r\nodlingslandskapet, så vi kan ta den debatten då.</pre><pre>När det gäller intrångsersättningen blev jag litet\r\norolig över vad miljöministern sade om en\r\ninterdepartmental utredning. Jag vill från\r\nmiljöministern få bekräftat att regeringen är inne\r\npå samma linje som jordbruksutskottets majoritet,\r\nnämligen att det inte handlar om att frångå\r\ngrunderna i 1987års beslut om intrångsersättning,\r\nutan att det handlar om att diskutera vilka\r\nskyldigheter en markägare har under pågående\r\nmarkanvändning. Detta vill jag säga -- innan jag\r\nglömmer bort det -- med anledning av vad Birgitta\r\nDahl sade i slutet av sitt anförande.</pre><pre>Låt mig nu börja från början. Birgitta Dahl började\r\nsitt anförande på ett sätt som jag gillade. Mot slutet\r\nav anförandet hade hon en kommentar om hänsyn\r\ntill människa och miljö i stället för statsnytta eller\r\nsocialism och marknad, vilket jag egentligen också\r\ngillar. Det låter nästan som mitt försök till\r\nbeskrivning av ekohumanismen. Utifrån detta\r\nskulle vi kanske kunna bli ense.</pre><pre>Så finns det en del andra saker. Bl.a. sade Birgitta\r\nDahl att tonen i mitt anförande var tråkig. Jag är\r\nlite ledsen över att det var nödvändigt att ha en\r\nsådan ton. Arbetsbördan är en sak, och jag har inte\r\nklagat över att det är jobbigt; det får man ta på sig\r\nom man går in i den här situationen. Bekymret är\r\ndäremot att vi har fått för mycket att göra och för\r\nmånga frågor att ta ställning till på för kort tid. Det\r\när en ny erfarenhet, och kanske skall vi lära av den.\r\nJag är tacksam för kommentaren om att vi kanske\r\nskall ha det på ett annat sätt när vi väl har lärt oss\r\nordentligt. Förra gången gick det bättre, men den\r\nhär gången kände vi på oss att vi inte nådde det\r\nresultat vi var ute efter. Jag har också tagit upp\r\nfrågan om vi gör rätt. Jag vill gärna upprepa den\r\nfråga jag ställde inledningsvis: Har\r\ndetaljrikedomen och teknokratiseringen blivit så\r\nstor att detta döljer dramatiken i\r\nmiljöförändringarna? Jag har sagt att\r\nmiljöpropositionen är ett exempel på ett ambitiöst\r\noch detaljerat men även fragmentariskt arbete. Jag\r\nhar alltså även sagt ambitiöst. Frågan är bara om vi\r\nklarar av att arbeta på det här sättet eller om vi\r\nmåste ta tag i problemen mera från grunden. Jag\r\ntror att det blir nödvändigt att dela upp debatten\r\nom miljöfrågorna, så att de finns med oss i hela det\r\npolitiska arbetet året runt i riksdagen.</pre><pre></pre><pre>Anf. 32 IVAR VIRGIN (m) replik:</pre><pre>Herr talman! Moderaterna och folkpartiet\r\nförsöker skapa en politik för högre tillväxt, och den\r\nlär nog behövas. I socialdemokraternas politiska\r\nredovisning i september står det: Skall\r\nmiljöförstöringen kunna hejdas krävs det att vi\r\navsätter en stor del av den ekonomiska tillväxten\r\nunder 90-talet för en förbättrad miljö.</pre><pre>Det är säkert riktigt, men socialdemokraternas\r\npolitik har faktiskt lett till en försvagad ekonomisk\r\naktivitet. Den ekonomiska utvecklingen i Sverige\r\när i jämförelse med omvärldens utveckling\r\nalarmerande svag. Tillväxten har minskat under de\r\nsenaste åren, och prognoserna är oroväckande. Det\r\nhär är ingen svartmålning av Sverige. Det är\r\nsanningen, den direkta effekten av\r\nsocialdemokratisk politik. Därför kan man säga att\r\nsocialdemokraterna försvårar miljöarbetet. Det är\r\nsjälvklart att utrymmet för miljöinvesteringar\r\nminskar när tillväxten minskar. När\r\nsocialdemokraterna därför säger att de vill avsätta\r\nen stor del av tillväxten för miljöinsatser och det\r\ninte finns någon tillväxt, är det klart att läget är\r\nallvarligt.</pre><pre>Birgitta Dahl sade att vi svenskar har en stark\r\nkänsla för naturen. Det håller jag med om, det har\r\nvi. Men jag skulle tro att känslan för naturen är\r\nmycket starkt kopplad till vårt äganderättsbegrepp.\r\nJag hänvisar till citatet av Vilhelm Moberg och den\r\noerhört starka koppling som det i Sverige finns\r\nmellan äganderätt och känsla för naturen. Jag ser\r\ningreppet mot äganderätten som utomordentligt\r\nallvarligt just med tanke på skyddet av naturen. Jag\r\ntror att det blir en effekt helt motsatt den avsedda.</pre><pre>Till slut skulle jag vilja säga att Sverige inte längre\r\när ett föredöme på klimatvårdsområdet. När\r\nriksdagen 1988 fattade beslutet om ett koldioxidtak\r\nväckte det internationellt intresse. Det var inte för\r\ninte som Carlo Ripa de Meana sade att det vore\r\nhögst olyckligt om Sverige rev upp sitt\r\nkoldioxidbeslut. Om Sverige som är ett rikt land\r\ninte klarar miljömålet, förlorar vi en verklig\r\nförebild, sade han. Att vara stark i internationella\r\nförhandlingar förutsätter faktiskt att man har en\r\negen stark position och den positionen lämnar vi\r\nsannolikt i morgon. Detta är, enligt min mening,\r\nutomordentligt illa inför de möten som kommer att\r\näga rum de närmaste dagarna.</pre><pre>Anf. 33 MARIANNE SAMUELSSON (mp)\r\nreplik:</pre><pre>Herr talman! Jag tycker att det är mycket\r\nglädjande att miljöministern visar ett så stort\r\nengagemang för de internationella frågorna på\r\nmiljöområdet. Jag hoppas verkligen att Sverige vid\r\nBrasilien-mötet agerar mycket kraftfullt för att\r\nförändra miljösituationen i världen. Jag läste just\r\nStrongs uttalande i samband med besöket i Sverige:\r\nVarje människa i västvärlden måste se sig själv som\r\nen säkerhetsrisk. Vår slösaktiga och\r\nresurskrävande livsstil är ett hot mot hela jordens\r\nmiljö. -- Just detta blev inte särskilt mycket belyst\r\nav miljöministern när hon talade om just den\r\nkommande Brasilien-konferensen. Det verkar som\r\nom vi skulle kunna fortsätta på samma sätt som\r\ntidigare. Jag känner att det måste bli en annan\r\nsatsning, där självtillitsbegreppet finns med både i\r\ni-världen och i u-världen. Jordens resurser måste\r\nfördelas på ett helt annat sätt än hittills, om vi över\r\nhuvud taget skall kunna klara de globala\r\nproblemen.</pre><pre>Sedan till den areella näringen och den nuvarande\r\nsvenska jordbrukspolitiken. Jag känner stor\r\nosäkerhet om huruvida miljömålet har blivit vad\r\ndet borde ha blivit. Våtmarksrestaureringen är\r\nnaturligtvis en satsning som måste stimuleras,\r\neftersom den är viktig i sammanhanget. Risken är\r\nfaktiskt att vi planterar igen mycket av de\r\nvärdefulla ängsmarkerna, där det finns ett rikt\r\nbiotopliv som bör bevaras.</pre><pre>\r\nEn internationell fråga är regnskogsskyddet.\r\nVidare har vi skyddet för våra fjällnära skogar.\r\nDessa frågor bör också tas upp. Jag skulle vilja veta\r\nhur miljöministern i nuläget ser på just våra\r\nfjällnära skogar. Vi tycker inte att dessa skogar i\r\nden proposition som behandlats i riksdagen har fått\r\ndet skydd som de förtjänar.</pre><pre>Anf. 34 SÖREN NORRBY (fp) replik:</pre><pre>Herr talman! Miljöministern inledde med att\r\nanspela på en olustig ton i debatten. Jag tror att\r\ndetta litet grand är uttryck för den trötthet som vi\r\nkänner vid den här tiden under ett hårt belastat\r\nriksdagsår. Som jag framhöll är\r\npropositionsanhopningen under årets vårriksdag\r\nväl närmast unik. Jag erinrar mig att jag en gång i\r\ntiden inledde min bana i riksdagen i april 1967 med\r\natt litet uppkäftigt fråga Tage Erlander om han\r\navsåg att genom en bättre planering av regeringens\r\narbete undvika den propositionsanhopning som\r\nriksdagen då drabbades av. Nu konstaterar jag att\r\ndet faktiskt inte har blivit bättre.</pre><pre>Frågan när den svenska nationalrapporten\r\npresenteras besvarade Birgitta Dahl genom att säga\r\natt den kommer i morgon. Detta bekräftar ju vad\r\njag sade i mitt inledningsanförande, nämligen att\r\nriksdagens miljödebatt kommer litet grand på\r\nmellanhand. Rapporten hade naturligtvis också\r\nvarit ett värdefullt dokument som utgångspunkt för\r\ndagens debatt.</pre><pre>Sedan vill jag tacka för en utomordentligt bra\r\nlägesrapport om Sveriges arbete inte minst när det\r\ngäller de internationella klimatfrågorna och det\r\növriga konventionsarbetet inför Rio-konferensen\r\n1992. Det här bekräftar att den klimatstrategi som\r\ningår i energiöverenskommelsen mellan\r\nsocialdemokraterna, folkpartiet liberalerna och\r\ncenterpartiet är väl underbyggd. Beträffande\r\npåståendet att vi inte klarar koldioxidmålet, vilket\r\nmoderaterna ofta återkommer till, kan man säga att\r\nvi klarar koldioxidmålet om vi väljer det basår som\r\nmoderaterna har valt. Men det är inte lika säkert att\r\ndet går bra, om vi väljer basåret 1988 i stället för\r\n1987. Detta visar vilka små marginaler som det\r\nhandlar om. De siffror som man använder när det\r\ngäller koldioxidutsläpp är behäftade med stor\r\nosäkerhet. Oftast är de inte\r\ntemperaturkorrigerade, och därför blir de också\r\nosäkra. Väljer vi 1987 som basår tror jag att vi har\r\ngoda möjligheter att hålla oss under den nivån fram\r\ntill sekelskiftet. Den nationella ambitionen måste\r\nvara just den.</pre><pre>Birgitta Dahl talade om initiativet av s-gruppen i\r\nutskottet att plussa på 60 milj.kr. Det var\r\nmotiveringen som var ett s-initiativ, medan\r\nanslagsbeslutet faktiskt var ett bifall till bl.a.\r\nfolkpartiet liberalernas partimotion om plus 60\r\nmilj.kr.</pre><pre>När det gäller oron för m--fp-överenskommelsen\r\nvill jag framhålla att den inte avser miljöfrågorna.\r\nPlattformen kommer att skapa en ekonomisk\r\ntillväxt som ger utrymme för en mer offensiv\r\nmiljöpolitik.</pre><pre>Anf. 35 ANNIKA ÅHNBERG (v) replik:</pre><pre>Herr talman! Miljöministern inledde med en\r\nvacker dikt som bl.a. handlade om att gräset\r\nluktade så gott att man ville äta det. Jag hoppas att\r\nvi inte skall förväxla detta med att bita i gräset,\r\nvilket vi definitivt inte har för avsikt att göra när det\r\ngäller vänsterpartiets miljöambitioner.</pre><pre>Miljöministern yttrade många vackra ord och hade\r\nmånga synpunkter som jag delar; behovet av höga\r\nambitioner avseende det globala arbetet och\r\nnödvändigheten av att skapa en motvikt mot\r\nvärldsgiganterna USA och Japan, som ständigt\r\nframträder som bromsklossar när det gäller de\r\ninternationella miljöambitionerna. Det jag inte\r\ntyckte om var den attityd av självgodhet som jag\r\ntyckte präglade miljöministerns anförande. När\r\nman lyssnade kunde man nästan få känslan av att\r\ndet bara var att slå sig till ro, för regeringen har\r\nredan gjort allt som kan göras. I denna den bästa av\r\nvärldar går allt åt rätt håll. Då får man nypa sig i\r\narmen, tänkta efter och inse att problemen är\r\noerhörda och att vi i verkligheten faktiskt ännu inte\r\nhar vänt utvecklingen. Jag tycker att en mer\r\nödmjuk hållning kanske skulle passa bättre.</pre><pre>Miljöpolitiken är kompromisslös, säger\r\nmiljöministern. Nej, det är just det den inte är. Jag\r\ndelar t.ex. ambitionen för biståndet, men tycker\r\ndärför inte om att 700 miljoner används för\r\nflyktingmottagning i Sverige.</pre><pre>I fråga om den internationella handelspolitiken har\r\nvi lagt fram yrkanden om att Sverige skall vara mer\r\ndrivande när det gäller miljöaspekterna. Jag undrar\r\nom miljöministern är nöjd med den\r\nmiljömedvetenhet som i dag präglar\r\nhandelspolitiken. Vi vet att det inom GATT\r\ninstiftades en miljökommitté 1972, för att belysa\r\ndessa aspekter. Denna kommitté har ännu inte\r\nsammanträtt en enda gång. Har Sverige då gjort allt\r\nför att driva på utvecklingen så att den\r\ninternationella handeln kan ske med produkter\r\nsom tillverkas på miljömässigt acceptabla villkor, så\r\natt vi kan komma bort från det som kallas grön\r\ndumpning? Det pratas annars om att dumpning inte\r\nskall vara tillåten i internationell handel. Men att\r\nproducera varor på sådant sätt att man ödelägger\r\nmiljön, vilket är en typ av grön dumpning, är\r\nfortfarande tillåtet. Vi i vänsterpartiet tycker inte\r\natt Sverige har gjort tillräckligt. Att bygga\r\nÖresundsbron, är det att lunka på i samma gamla\r\nresursslösande utveckling eller är det att bryta\r\nmönstret och börja något nytt? Vi tycker inte att\r\ndet är att bryta mönstret och gå in för en mer\r\nresurssnål utveckling i vårt land.</pre><pre>På tal om EG-strategin måste jag säga att jag blir\r\nförvånad. Tänk att det förut var så oerhört svårt att\r\ni internationella sammanhang få gehör för våra\r\nstarka ambitioner och tänk att det helt plötsligt är\r\nså lätt bara för att vi har sagt att vi skall gå med i\r\nEG. Jag är inte riktigt övertygad om att det kan\r\nvara så enkelt att vi, bara för att vi är positiva till\r\nEG, plötsligt får gehör för allting. Jag skulle gärna\r\nvilja höra hur vi skall bevara vår handlingsfrihet vid\r\ndenna EG-anpassning. Kan vi fortsätta att ha den\r\npådrivande roll som vi annars har haft i\r\ninternationellt konventionsarbete? Hur blir det\r\nmed uppföljningen, som är EGs stora problem?\r\nVisst kan man utforma direktiv, men finns det ingen\r\nuppföljning hjälper direktiven inte stort. Hur\r\nkommer det att bli med den saken?</pre><pre>Anf. 36 Miljöminister BIRGITTA DAHL (s)\r\nreplik:</pre><pre>Herr talman! En gång i min ungdom föll mina ögon\r\npå en diktrad av Edith Södergran: Det tillkommer\r\nmig icke att göra mig mindre än jag är. Det är klart\r\natt vi skall vara ödmjuka. Det är klart att vi också\r\nskall vara medvetna om att oerhört mycket finns\r\nkvar att göra. Men om man, som Annika Åhnberg\r\nbeskriver det, är en pessimistisk optimist, dvs. det\r\njag skulle vilja kalla en människa som blir pessimist\r\nnär man ser på tillståndet i världen, men som måste\r\nvara optimist för att kunna göra något åt det --\r\nnågon annan väg finns inte -- då skall man också få\r\nlov att tala om konkreta resultat, ljuspunkter i\r\nmörkret, annars orkar man inte hålla på. Sedan kan\r\nvi ha olika synpunkter på hur vi skall resonera. Men\r\njag tyckte att det fanns behov av litet kamp mot det\r\njag brukar kalla för den mentala försurningen i\r\nmiljödebatten. Så enkelt var det med det.</pre><pre>\r\nTill Karl Erik Olsson och andra som har tagit upp\r\nfrågan om utredningsuppdraget vill jag säga att\r\ndetta självfallet har sin utgångspunkt i det uttalande\r\nsom riksdagen gör. Men där finns behov, det är\r\nprecis det riksdagen säger, att klargöra hur ett\r\nvidare ansvar skall kunna utkrävas av näringen. I\r\ndet underlag som finns för regeringens beslut står\r\ndet, som framgår inledningsvis av\r\njordbruksutskottets uttalande med anledning av\r\n1991 års miljöproposition: bör regeringen\r\nåterkomma till riksdagen med förslag om hur\r\nbedömningen av här behandlat slag kan påverka\r\nnuvarande regler för intrångsersättning. Utskottet\r\nförutsätter att detta kan ske med utgångspunkt i de\r\ngrundläggande principer -- -- --. Detta är\r\nuppdraget. Det är klart att det kommer att innebära\r\natt ett större ansvar kommer att utkrävas. Jag\r\ntrodde att man var överens om att det måste bli så\r\nom vi skall kunna värna om den biologiska\r\nmångfalden i Sverige.</pre><pre>Det går inte att komma till u-länderna och ställa\r\nkrav på skydd av regnskogen om vi inte kan klara\r\natt ställa tydliga krav hemma, till skydd för den\r\nbiologiska mångfalden. Det måste innebära att vi\r\nställer större krav på oss själva. Det är en stor del av\r\nden solidaritet vi måste visa. Vi får inte ställa större\r\nkrav på dem, som är fattigare än vad vi är, än vi\r\nställer på oss själva, när vi skapar grunden för vår\r\nutveckling.</pre><pre>Ja, Sören Norrby, det är just det, att det inte står\r\nnågot om miljöfrågorna i ert progam, som är\r\navslöjande. I vårt program för att bekämpa krisen\r\noch skapa tillväxt samt i vår ekonomiska politik,\r\nsom den beskrivs i finansplanen, är uppgiften att\r\nskapa en långsiktigt hållbar tillväxt, god miljö,\r\nansvarsfull resurshushållning är av politikens\r\nhuvudmål. Det gäller också för den ekonomiska\r\npolitiken. Det är precis det som är skillnaden\r\nmellan oss och er. På den punkten finns det en\r\nskillnad. Jag hoppas att ni ändrar er, men som det\r\när nu finns det en klar skillnad. Det är det som gör\r\nmig så orolig. Jag är alldeles övertygad om att det\r\nfinns en ideologisk grund för detta. Vi är beredda\r\natt sätta omsorgen om människan och miljön före\r\näganderätten.</pre><pre>Att vi redan i dag är ett föredöme, Ivar Virgin, visar\r\nen OECD-studie som publicerades i början av året.\r\nVi ligger långt före andra länder när det gäller att\r\nminska koldioxidutsläppen, även per person. Vi\r\nhar redan gjort mycket mer än det andra nu\r\ndiskuterar om man kan åta sig som nästa steg, efter\r\ndet att man fått ned utsläppen till den nivå man har\r\ni dag. När England, Tyskland och USA diskuterar\r\natt minska koldioxidutsläppen med 20 % jämfört\r\nmed de 36 % vi redan har klarat, gör de det från en\r\nnivå som ligger dubbelt så högt som vår, alltså 50 %\r\növer vår nivå. Det är stor skillnad. Vi ligger\r\ndessutom före när det gäller CFC-avvecklingen och\r\nklimatpåverkan totalt.</pre><pre>Men vad är det för klimatstrategi ni moderater har\r\natt komma med? Det är ett evigt\r\nkärnkraftsberoende, ingenting annat har ni att\r\nkomma med. Ni har motsatt er en rad av de förslag\r\nsom vi har fått igenom här i riksdagen när det gällt\r\natt i handling minska koldioxidutsläppen. Det\r\ngäller t.ex. miljöklasser på bilar, höjd bensinskatt\r\ninkl. koldioxidskatt, minskade hastigheter på\r\nvägar. Allt sådant som verksamt kan bidra till en\r\nminskning av utsläppen motsätter ni er. Det enda ni\r\nhar är ett evigt kärnkraftsberoende. Men det\r\nbehövs bara att ett par reaktorer behöver ställas av\r\npå grund av säkerhetsskäl, så bryter ni igenom\r\nkoldioxidtaket. Vad är det att ha som\r\nklimatstrategi?</pre><pre>Anf. 37 KARL ERIK OLSSON (c) replik:</pre><pre>Herr talman! Ett ökat ansvar för alla\r\nnäringsidkare, också för skogsnäringen, handlar\r\ndet om, och då med utgångspunkt i de\r\ngrundläggande principer som fastslogs 1987.\r\nDärmed uppfattar jag att regeringen kommer att\r\nfölja det uttalande som vi är beredda att göra här i\r\ndag. Det innebär att regeringen åtminstone inte\r\nännu har övergett den nu några år gamla\r\növerenskommelsen på den punkten.</pre><pre>Sedan något om detta med det ifrågasatta\r\nförtroendet för politiker i allmänhet och för\r\nregeringen i synnerhet. Jag vill i det sammanhanget\r\ngärna fråga Birgitta Dahl om förtroendet för\r\npolitiker och för regeringen när det gäller\r\nmiljöpolitiken gagnas av ställningstagandet\r\nbeträffande Öresundsbron eller av\r\nställningstagandet beträffande\r\nkommunikationsleder av typen kringfartsleder runt\r\nStockholm. Jag för min del, och den uppfattningen\r\nstöds av centerpartiet, menar att dessa\r\ninvesteringar inte står i överensstämmelse med vare\r\nsig vårt kretsloppsresonemang eller en god\r\nhushållande samhällsstruktur eller en livsstil som\r\nsyftar till överlevnad -- principer som ni i och för sig\r\nhar avfärdat men som ni ändå har sagt att ni ställer\r\ner bakom.</pre><pre>De internationella frågorna kan ses i samma\r\nbelysning. Det handlar alltså om trovärdighet eller\r\ninte. Birgitta Dahl sade här i sitt anförande att det\r\när rimligt att vi gör en resursöverföring till de\r\nfattiga. Ja, det är sant. Det instämmer vi således i.\r\nMen är det mot den bakgrunden rimligt att vi\r\nanvänder u-landspengar för att göra\r\nmiljösatsningar i Östeuropa? Pengarna var ju\r\ntänkta för tredje världen.</pre><pre>Vi har kommit med förslag om en global\r\nmiljöfond -- den saken skall visserligen debatteras i\r\nsamband med att utrikesutskottets betänkande tas\r\nupp -- och mot den bakgrunden anför majoriteten i\r\nsin skrivning som grund för sitt avslagsyrkande att\r\nden miljarden inte finns. Men hur i all sin dar kan\r\nman veta att det är precis den miljarden som inte\r\nfinns i den svenska statsbudgeten? Jag är medveten\r\nom att det är många miljarder som inte finns där?\r\nMen hur kan det alltså vara precis nämnda miljard\r\nsom inte finns där. Hur mycket trovärdighet kan\r\nman då tillmäta ett uttalande om att det behövs en\r\nresursöverföring till de fattiga?</pre><pre>Anf. 38 IVAR VIRGIN (m) replik:</pre><pre>Herr talman! Jag håller med Annika Åhnberg på\r\nen punkt. Det gäller då detta med Birgitta Dahls\r\nsjälvgodhet. Trots alla förklaringar som har getts\r\ntycker jag att socialdemokraternas miljöpolitik i\r\nstor utsträckning präglas av just självgodhet. Jag\r\nskulle vilja rekommendera Birgitta Dahl att inte\r\nens hosta i sitt glashus.</pre><pre>Birgitta Dahl tar upp kolidoxidproblematiken. Jag\r\nvidhåller vad jag tidigare har sagt. Jag tycker alltså\r\natt om Sverige skall vara ett föredöme måste\r\nriksdagens beslut från 1988 kvarstå. I dagsläget\r\ngäller det utsläpp omfattande ungefär 61 miljoner\r\nton. 1987, som är ett rimligt basår, var motsvarande\r\nsiffra 65 miljoner ton. Vi har alltså kommit en bit\r\npå vägen. Men det är utomordentligt illavarslande\r\nom vi nu skall överge det här målet.</pre><pre>Vi vill ha ännu hårdare krav och tycker därför att\r\ndet är nödvändigt att minska utsläppen med 20 %\r\nfram till år 2005 för att därmed uppfylla\r\nTorontokonferensens krav. En metod är att\r\nkonsekvent beskatta koldioxidutsläpp. Då blir det\r\nautomatiskt en stimulans för biobränslen. En\r\nannan metod är att sätta upp miljömål för\r\nvägtrafiken. Utsläppen av CO2 får inte vara högre\r\når 2000 än vad de är i dag. Det här är tuffa\r\nmålsättningar.</pre><pre>Vidare bör fjärrvärmen vara momsbefriad. Det\r\nskulle också innebära en stimulans när det gäller att\r\nminska koldioxidutsläppen. Beträffande\r\nsopförbränning av källsorterat avfall kan man se\r\nlikheter med förbränningen av biobränslen och den\r\nbör tillåtas, ja, t.o.m. stimuleras.</pre><pre>Vi tycker inte om resemomsen. Den är negativ för\r\nkollektivtrafiken. Sedan tycker vi att\r\nförmånsvärderingen på bilsidan är felaktig.\r\nDessutom tycker vi att investeringarna i järnvägar\r\nhar blivit alltför små. Därför har vi förslag om 500\r\nmiljoner extra i det avseendet. Vidare tror vi att en\r\nförnyelse av det svenska vägnätet utgör en viktig\r\ndel i det här sammanhanget.</pre><pre>Avslutningsvis vill jag återge vad den finländske\r\nfilosofen Georg Henrik von Wright har sagt: Att\r\nförsona naturen och tekniken bör vara vårt mål,\r\noch det kan lyckas om vi med framåtanda och\r\nidérikedom använder och vidareutvecklar vårt\r\nvetande om naturens villkor.</pre><pre>Som politiker tycker jag faktiskt att det är klokt att\r\narbeta i den anda som kommer till uttryck i det\r\nuttalande som jag här har återgett. Då kan vi höja\r\nlivskvaliteten för våra efterkommande, och våra\r\negna liv kan få en djupare mening.</pre><pre></pre><pre>Anf. 39 MARIANNE SAMUELSSON (mp)\r\nreplik:</pre><pre>Herr talman! Miljöministern svarade inte på min\r\nfråga om hur det förhåller sig när det gäller\r\nsjälvtilliten och fördelningen av jordens resurser --\r\nsåvida inte det uttalande som har gjorts utgör ett\r\nsvar, nämligen att vi inte kan ställa större krav på u-\r\nländerna än vi ställer på oss själva. Men i så fall är\r\nrisken mycket stor att vi, med tanke på de krav som\r\nvi i dag ställer på oss själva, går mot en katastrof.\r\nJag har fått uppfattningen att vi inte ställer några\r\nkrav på oss själva när det gäller att minska\r\nresursutnyttjandet. Vi importerar t.o.m. en hel del\r\nregnskog, trots att vi säger att regnskogen är en av\r\nde saker som vi vill bevara. Dessutom fortsätter\r\nskövlingen av den fjällnära skogen. Vi planterar på\r\nviktiga marker, på marker som från biotopsynpunkt\r\nexempelvis borde bevaras i den nya\r\njordbrukspolitiken.</pre><pre>Här måste vi få klarhet om vad som gäller. Vi kan\r\ninte ställa krav på u-länderna och tro att vi skall\r\nklara situationen över huvud taget om vi inte själva\r\nvidtar mer konkreta åtgärder på hemmaplan. Vi\r\nmåste göra klart för oss själva att det vi håller på\r\nmed inte leder till en hållbar utveckling. I stället\r\nutnyttjar vi alldeles för mycket av jordens resurser.\r\nI den rika delen av världen, där 20 % av alla\r\nmänniskor bor, förbrukas 80 % av jordens resurser.\r\nDet måste bli en ändring beträffande den\r\nfördelningen om u-länderna över huvud taget skall\r\nha en chans.</pre><pre>En annan fråga som Birgitta Dahl debatterade med\r\nmoderaternas representant gäller klimatstrategin.\r\nIAEA har i dag gått ut med information om att man\r\ntänker satsa på kol och naturgas. Jag skulle gärna\r\nvilja ha ett svar på frågan om huruvida Sverige\r\nkommer att agera för att långsiktigt hållbara\r\nalternativ kommer med. Jag tänker då på t.ex.\r\nkärnkraften. Vi vill nu att användningen av denna\r\nskall upphöra. Jag hoppas verkligen att\r\nmiljöministern ställer upp på det kravet. Dessutom\r\när det nödvändigt att se till att icke önskvärda\r\nalternativ inte blir aktuella. Vi måste alltså se till att\r\njust sådana alternativ som behövs verkligen blir\r\naktuella för att på det sättet möjliggöra en\r\nlångsiktigt hållbar ekologisk utveckling.</pre><pre>En viktig fråga är: Kommer riskerna med\r\nkärnkraften vad gäller hälsa och miljö att tas upp på\r\nmötet i Rio?</pre><pre>Anf. 40 SÖREN NORRBY (fp) replik:</pre><pre>Herr talman! Birgitta Dahl tog i sitt anförande upp\r\nfrågan om miljöeffekterna vid omställningar av de\r\nareella näringarna. Jag tycker att det är en\r\nintressant fråga, särskilt som jag själv inte var med\r\ni arbetet på det livsmedelspolitiska beslutet förra\r\nåret.</pre><pre>Jag brukar beskriva situationen så, att vi därmed\r\ninte längre betalar för öppna landskap så att säga på\r\nlivsmedelspriset, utan nu måste vi lära oss att betala\r\nför det på annat sätt. Då inställer sig frågan: Vem\r\nbetalar för öppna landskap, för det kulturlandskap\r\nsom vi vill bevara och för de naturmiljöer som vi vill\r\nbevara och som tidigare har skötts av lantbruket,\r\nvarvid livsmedelspriserna har belastats?</pre><pre>Vi kommer till frågor av typen: Vilka är de\r\nviktigaste produkterna av jordbruket och\r\nskogsbruket i tätortsnära områden eller kanske\r\nrekreationsmiljöerna är, viktigare än livsmedel och\r\nvirke? Då måste vi göra klart för oss när vi ställer\r\nkrav på de avreglerade areella näringarna vem som\r\nskall betala för de öppna landskap, de\r\nrekreationsmiljöer som vi anser vara så angelägna.\r\nAlldeles självklart skall det som kallas pollutor\r\nbased principle tillämpas även för areella näringar.\r\nDetta sker i stor utsträckning och betalas av\r\nkonsumenterna. I slutändan är det alltid\r\nkonsumenterna som betalar i en\r\nmarknadsekonomi. Det kanske är dags att börja\r\nfundera på om inte pollutor based principle i själva\r\nverket skall heta producer based principle. Från\r\nfolkpartiet liberalerna har vi anvisat metoden\r\ngenerell arealersättning som en metod att klara det\r\nöppna landskapet.</pre><pre>Birgitta Dahl sade att hon var orolig över att det\r\ninte stod någonting om miljön i överenskommelsen\r\nmellan moderaterna och folkpartiet liberalerna.\r\nJag skulle också vara orolig om vi inte hade vårt\r\nmiljöprogram, där det står bl.a.: De principer som\r\nhittills styrt svensk miljöpolitik har inneburit att\r\nekonomiska och tekniska förutsättningar ofta har\r\nfått väga tyngre än miljökraven.\r\nFörvaltarskapstanken går längre. Den strävar efter\r\natt sätta hänsynen till miljön framför andra\r\nintressen.</pre><pre>På den grunden kan vi alltså med förtröstan se\r\nframåt när det gäller folkpartiet liberalernas\r\nmiljöpolitik.</pre><pre>När vi talar om koldioxidutsläppen är det en faktor\r\nsom man ofta förbiser, nämligen att i de svenska\r\nskogarnas tillväxt sker ett upptag av koldioxid som\r\när mycket omfattande. Det gör att vi därmed\r\nkortsiktigt inte har lika stora problem med dessa\r\nutsläpp som med en del andra växthusgaser.</pre><pre>Anf. 41 ANNIKA ÅHNBERG (v) replik:</pre><pre>Herr talman! Låt mig säga att jag till fullo delar\r\nmiljöministerns uppfattning om markägarnas\r\nansvar i framtiden för de ökade ambitionerna när\r\ndet gäller naturvården och bevarandet av den\r\nbiologiska mångfalden. Det är verkligen så att vi\r\nmåste ställa höga krav här hemma för att med\r\nnågon kraft kunna hävda samma sak i\r\ninternationella sammanhang gentemot andra\r\nländer. Jag är väldigt glad över att vi i vänsterpartiet\r\nhar kunnat vara med och i utskottet driva fram ett\r\nmajoritetsförslag som i praktiken kommer att ge\r\nmarkägarna möjligheter till det ideella engagemang\r\nsom en del partier har krävt. Ideellt engagemant\r\nmåste, såvitt jag tolkar begreppen, betyda att man\r\ngör insatser utan att kräva ekonomisk ersättning för\r\ndet. Detta med ideellt engagemang är förvisso en\r\nrättighet, men också en skyldighet.</pre><pre>I övrigt fick jag inte svar på någon av de frågor som\r\njag ställde till miljöministern om svenska insatser\r\nnär det gäller ökade miljöambitioner i\r\nhandelspolitiken, om hur vi kan bevara\r\nhandlingfriheten vid en EG-anpassning i framtiden\r\ni vårt arbete med internationella konventioner eller\r\nhur vi skall klara av de oerhörda tillsynsproblem\r\nsom EG har med att se till att EGs direktiv eller\r\nandra typer av bestämmelser i praktiken verkligen\r\nefterlevs. Inte heller fick jag svar på frågan hur man\r\nkan förena ett projekt som Öresundsbron med en\r\ninställning som bygger på att vi måste minska\r\nframför allt utsläppen från trafiken, att vi måste slå\r\nin på ett nytt sätt att fungera och att vi måste tänka\r\npå resursbevarande i största allmänhet. Jag tycker\r\natt det är beklagligt.</pre><pre>Miljöministern talade tidigare om Ny demokrati\r\noch kallade det för tokhögern och sade att partiet\r\nvädjar till de sämsta sidorna hos människor, vädjar\r\ntill att människor inte skall ta ansvar för miljön. Om\r\nman samtidigt betänker att det här är ett parti som\r\nenligt opinionsundersökningarna får över 10 % av\r\nrösterna, tycker jag att det avslöjar att\r\nmiljöministern i grunden måste ha en ganska\r\nnegativ syn på människors miljöengagemang och\r\nmiljömedvetenhet. Jag för min del tror absolut inte\r\natt Ny demokrati vinner gehör därför att partiet\r\nvädjar till människors sämsta sidor eller uppmanar\r\nmänniskor att strunta i miljön.</pre><pre>Jag tror att Ny demokrati vinner gehör därför att\r\ndet som uppfattas som det politiska\r\netablissemanget i så hög grad har exploaterat\r\nmänniskors miljöintressen. Jag tror att stödet till\r\nNy demokrati är ett uttryck för att människor inte\r\nlängre orkar med detta politiska dubbelspel, som\r\ntar sig uttryck i att politikerna ena dagen slår sig för\r\nbröstet här i riksdagen och har höga ambitioner när\r\ndet gäller miljön, medan de nästa vecka när de\r\nhoppas att det hela skall vara bortglömt satsar på\r\natt bygga Öresundsbro eller på att i övrigt fortsätta\r\natt driva en traditionell tillväxtbefrämjande politik,\r\nsom står i motsättning till de höga\r\nmiljöambitionerna.</pre><pre>Jag tror att det bästa som de partier, som bör känna\r\nsig träffade av dessa synpunkter, kan göra är att se\r\ntill att få miljöpolitiken att gå ihop med politiken i\r\nhelhet. Då behöver inte människorna -- jag är\r\növertygad om att människorna har en stark känsla\r\nför miljön -- sympatisera med Ny demokrati för att\r\nuttrycka protest mot eller missnöje med det\r\npolitiska etablissemanget.</pre><pre>Anf. 42 Miljöminister BIRGITTA DAHL (s)\r\nreplik:</pre><pre>Herr talman! Dess värre är det så att även om det\r\när en majoritet hos svenska folket i dag som känner\r\nmycket starkt för miljön, så finns en underström av\r\nnågon sorts revolt bland en del människor mot att\r\nta på sig de åtaganden och de uppoffringar som\r\nkrävs för att vi skall kunna klara det här genom en\r\nomställning av den egna livsföringen. Och det är\r\nfaktiskt så, Annika Åhnberg, att bland dessa\r\nmänniskor fiskar Ny demokrati och moderaterna\r\nröster. Det finns andra skäl till att Ny demokrati\r\ndrar till sig folk. Men det är alldeles uppenbart att\r\nNy demokrati drar till sig röster genom att lova att\r\nman inte skall ha några som helst restriktioner på\r\nbilismen, vi skall ha mycket mer av kärnkraft. Det\r\nfinns en grupp människor som partiet drar till sig på\r\ndetta vis. Partiets politik är alldeles glasklar.</pre><pre>Det som skrämmer mig är tanken på att vi får ett\r\nsådant valresultat att Ny demokrati och\r\nmoderaterna tillsammans får 30 % eller mer av\r\nrösterna. Vad kan ni i så fall sätta upp mot dem,\r\nSören Norrby och Karl Erik Olsson? Hur skall ni\r\nhantera detta problem? Det blir svårt. Ni kommer\r\ninte att kunna tvinga igenom era idéer. Det finns\r\nflera punkter där moderaterna -- nu talar jag om\r\nmoderaterna, inte om Ny demokrati --\r\nrepresenterar en linje som oroar mig mycket. Vi\r\nhar drivit diskussioner om klimatfrågor, där\r\nmoderaternas enda praktiska alternativ är evigt\r\nkärnkraftsberoende. Moderaterna kan säga att de\r\nsätter upp höga mål för trafiken, men vad spelar det\r\nför roll när de sätter sig emot varje konkret förslag\r\nsom redovisas i kammaren för att minska trafikens\r\nmiljöeffekter? Det är vad ni gör på punkt efter\r\npunkt. Först under den borgerliga tiden mellan\r\n1976 och 1982 lyckades ni förhala arbetet med att\r\ninföra bilavgaskraven i sex år. Därefter har ni satt\r\ner emot varje enskilt förslag. Jag gav några exempel\r\ni min tidigare replik. Detsamma gjorde ni med\r\nkemikaliearbetet. Ni stoppade upp arbetet i sex år.\r\nDet var först efter det att vi hade kommit tillbaka\r\n1982 som vi kunde genomföra det utredningsarbete\r\nsom ledde till den nya lagen och till\r\nkemikalieinspektionen. Ni ville att vi skulle lägga\r\noss platt på marken för EG när det gäller kraven.\r\nNi har aldrig någonsin gått före på det sätt som vi\r\nmed heder har gjort.</pre><pre>När det gäller naturvården har ni alltid varit emot\r\nden lagstiftning som vi har till skydd för naturen,\r\nnaturresurslagen och strandskyddet. Ni vill\r\nförsvaga den igen. Hur skall det gå i samband med\r\nen EG-anslutning och ett öppnare samarbete i\r\nEuropa att skydda allemansrätten med\r\nmoderaterna som det mest inflytelserika partiet i en\r\neventuell borgerlig regering? Det är ju detta som\r\nutgör hotet mot allemansrätten i samband med en\r\nEG-anslutning, inte våra grannar ute i Europa som\r\nbör få komma hit och njuta av Europas sista\r\nvildmark.</pre><pre>Vem är det som skall förhandla in Sverige i EG? Är\r\ndet moderaterna, som vill använda EG som ett\r\nbräckjärn mot både välfärden och miljöpolitiken\r\noch som anser att vi skall lägga oss platt för dem\r\nsom vill minst i ett område styrt av marknaden?\r\nEller är det vi socialdemokrater, som är beredda att\r\ndriva miljökraven väldigt hårt, som skall sköta\r\nförhandlingarna?</pre><pre>Till Annika Åhnberg vill jag säga att vi har tagit\r\ninitiativ både i GATT och på andra håll för att få till\r\nstånd en anpassning av handelsreglerna till\r\nmiljökraven, så att det blir en harmonisering på\r\nmiljöns villkor, inte en harmonisering som utgör ett\r\nhinder för miljöarbetet.</pre><pre>Ett skäl för att gå med i EG är ju att de beslut som\r\ndär fattas blir tvingande och därmed automatiskt\r\ninnebär att man kontrollerar att\r\növerenskommelserna följs. Vi framför också som\r\nen mycket viktig fråga inför 1992 års konferens att\r\nvi måste få samma starka skydd för miljökraven\r\nsom man internationellt har för handelsreglerna.</pre><pre>Anf. 43 INGVAR ERIKSSON (m):</pre><pre>Herr talman! Miljöministerns avslutning i den här\r\ndebattens första omgång vittnar om en\r\nskrämmande nonchalans mot andra partiers arbete\r\noch uppfattning. Hon talade om att vi moderater\r\nskulle utgöra ett bräckjärn mot välfärd och miljö.\r\nDet är skrämmande ansvarslöst av en person i den\r\nställning som miljöministern har att säga detta i\r\nSveriges riksdag.</pre><pre>Jag behöver bara nämna ett av många förslag som\r\nvi har gått i bräschen för. Det var t.ex. när vi gick i\r\nförväg, innan obligatorisk avgasrening på bilar\r\ninfördes, och föreslog skatterabatter. Vi blev då\r\nnedröstade av miljöministerns parti. Dessbättre\r\nfick vi så småningom stöd från andra partier i\r\nriksdagen, och till sist lyckades vi tvinga\r\nsocialdemokraterna att lägga fram ett förslag i den\r\nriktningen. Tala om bräckjärn!\r\nSocialdemokraterna har tvärtom många gånger satt\r\nlås för åtgärder som föreslagits av andra partier. Vi\r\nbeklagar detta djupt.</pre><pre>Miljöministern sade vidare att vi moderater vill ha\r\nevigt kärnkraftsberoende. Det är också ett\r\nansvarslöst påstående. Jag behöver inte gå in på det\r\ni detalj.</pre><pre>Vi moderater lägger oss platt till marken för EG,\r\nsade miljöministern, och vi utgör ett hot mot\r\nallemansrätten.</pre><pre>Herr talman! Vi moderater arbetar mycket\r\nnogsamt och seriöst med EG-frågorna. Vi misstror\r\ninte EGs ambitioner när det gäller miljön och inte\r\nheller när det gäller ansvaret för naturen. Vi vill\r\nsjälvfallet bevara allemansrätten. Jag tror att den\r\nnatur och den allemansrätt som finns i Sverige är ett\r\nföredöme för andra länder. Det är skrämmande om\r\nman inte tror att också människor i andra länder\r\nkan ta ansvar för miljö och natur.</pre><pre>Vi moderater har också hårdare än kanske något\r\nannat parti betonat det personliga ansvaret. Till sist\r\när det så, herr talman och fru miljöminister, att det\r\nkrävs ett personligt ansvar om vi över huvud taget\r\nskall kunna komma till rätta med de miljöproblem\r\nsom vi har i vårt samhälle.</pre><pre>Herr talman! Dagens debatt kring miljöpolitiken är\r\nuppdelad i ämnesområden, vilket har\r\növerenskommits för att få en någorlunda\r\nsammanhållen debatt. I detta andra avsnitt, som\r\njag skall beröra, är det tänkt att frågorna kring\r\növervakning av miljöområdet, återställning av\r\nmiljöskadade områden, särskilda frågor om\r\nindustrin, enskilda utsläppskällor samt varornas\r\nmiljöpåverkan från råvara till avfall skall tas upp.\r\nVissa frågor med anknytning till trafiken kommer\r\nockså att beröras i detta avsnitt. Jag skall något ta\r\nupp en del av detta stora område.</pre><pre>Herr talman! Vi moderater har sedan lång tid\r\ntillbaka krävt att olika ekonomiska styrmedel skall\r\nanvändas för att driva på utvecklingen i miljövänlig\r\nriktning. Principen att förorenaren skall betala är\r\nriktig. Olika ekonomiska styrmedel kan användas\r\noch delas upp i fyra huvudgrupper.</pre><pre>För det första kan man införa miljöavgifter som i\r\nmöjligaste mån skall sättas i proportion till\r\nutsläppens skadeverkningar. Vi menar att\r\nintäkterna härav skall öronmärkas för\r\nmiljöförbättrande ändamål.</pre><pre>För det andra kan man ha miljöskatter, vilka i\r\nmöjligaste mån också skall sättas i proportion till\r\nutsläppens skadeverkningar, men de skall tillfalla\r\nstatskassan.</pre><pre>För det tredje anser vi att man bör kunna pröva s.k.\r\növerlåtelsebara utsläppsrätter. Detta system skulle\r\ngå ut på att högsta tillåtna utsläppsnivå fastställs för\r\nett visst område. Avsikten är sedan att nivån\r\nsuccessivt skall minska. Metoden har använts\r\nutomlands och meningen är att företagen skall\r\nkunna komma överens om utsläppsrätter i syfte att\r\nåstadkomma det totalt bästa resultatet för miljön.</pre><pre>Det fjärde styrmedlet är ekonomiska stimulanser,\r\nsom syftar till att stimulera fram en övergång till\r\nmera miljövänliga alternativ. Pantsystem kan\r\nanvändas för att få fram ökad återvinning och\r\nåteranvändning. Skatterabatter är också ett sätt,\r\nvilket redan -- på moderat initiativ -- prövats med\r\ngott resultat då det gällde katalysatorrening av\r\nbilavgaser.</pre><pre>Dessa styrmedel skall komplettera de\r\nadministrativa regleringarna på miljöområdet. De\r\nbör utformas på sådant sätt att miljöförbättringarna\r\nuppnås till lägsta möjliga totalkostnad. Det är\r\nockså viktigt att de ekonomiska styrmedlen inte\r\nanvänds för att stärka statskassan utan att de går till\r\nmiljöförbättrande ändamål. Vi anser dock att\r\nkoldioxidskatten utgör ett undantag härvidlag.</pre><pre>Vi anser det också vara av mycket stor betydelse att\r\nåtgärderna på detta område harmoniseras med EG-\r\nbestämmelserna och utformas så, att de inte\r\nförsvårar ett inträde i EG. Nya skatter och avgifter\r\nsom strider mot vad som kommer att gälla inom den\r\ngemensamma marknaden den 1 januari 1993 bör\r\ninte införas.</pre><pre>Ekonomiska stimulanser bör användas för att\r\npremiera mer miljövänliga alternativ.\r\nSkatterabatter av olika typer kan användas. Om\r\nt.ex. företagen minskar sina utsläpp utöver vad\r\nkoncessionsnämnden fastställt i sina krav bör dessa\r\nföretag premieras. Stimulansen skall stå i\r\nproportion till utsläppsminskningen.</pre><pre>Administrativa regleringar är oftast att föredra då\r\ndet gäller ett begränsat antal kända förorenare.\r\nVissa typer av industriutsläpp kan vara enklare att\r\nbegränsa genom konventionellt\r\nkoncessonsförfarande.</pre><pre>Det är angeläget att finna kostnadseffektiva\r\nlösningar, eftersom de leder till att de ekonomiska\r\nresurserna används på ett optimalt sätt. En ökad\r\nkostnadseffektivitet innebär att man får mycket\r\nmiljöförbättringar för pengarna.</pre><pre>Vi har vid flera tidigare tillfällen redogjort för de\r\nprinciper som bör vara vägledande vid\r\nutformningen av de ekonomiska styrmedlen. Dessa\r\nbör -- vilket framgår av namnet -- ha en styrande\r\neffekt. Så är tyvärr inte nu alltid fallet. En rad s.k.\r\nmiljöavgifter och miljöskatter tycks primärt ha\r\ntillkommit på rent fiskala grunder. Det gäller bl.a.\r\nkoldioxidskatten och svavelskatten, som infördes\r\nmed syftet att tillföra statskassen intäkter.\r\nStyreffekten är med nuvarande konstruktion ytterst\r\nsvag.</pre><pre>Då det gäller svavelskatten anser vi moderater att\r\nintäkerna härav skall användas för\r\nmiljöförbättrande åtgärder, t.ex. kalkningsinsatser.\r\nSvavelskatten bör omkonstrueras till en avgift.</pre><pre>Herr talman! Det är oroande att regeringen tycks ta\r\nmiljöproblemen till intäkt för att driva igenom nya\r\nskattehöjningar, vilket är helt oacceptabelt.</pre><pre>För att man skall kunna gå över från utsläppsmål till\r\nmiljömål fordras en fungerande miljöövervakning.\r\nDet svenska miljöövervakningssystemet uppvisar\r\nbrister som inte beror på avsaknad av resurser utan\r\npå organisationsmässiga förhållanden. För att man\r\nskall nå bättre naturresurshushållning är det därför\r\nviktigt att förändra formerna för tillståndsgivning,\r\nmiljöövervakning och informationsflöde.\r\nRegeringen tycks inte vara medveten om detta\r\nförhållande. Den föreslår att miljöövervakningen\r\ntillförs 75 milj.kr. för den närmaste treårsperioden.\r\nVi anser att dessa medel kan användas på ett mer\r\nframåtsyftande sätt.</pre><pre>Redan i dag finns en mycket stor\r\ninformationsmängd på miljöområdet. Problemet är\r\natt informationen många gånger varken är\r\nsammanställd eller bearbetad. Vi anser att\r\nkunskapen om miljön måste öka. Vi är däremot\r\ninte övertygade om att intensifierade\r\növervakningsinsatser är det primära. Enligt vår\r\nmening är det i nuläget viktigare att prioritera\r\nbearbetning och sammanställning av befintliga\r\nmiljödata.</pre><pre>Regeringen föreslår att länsstyrelserna skall få\r\nansvar för de regionala övervakningsprogrammen.\r\nI propositionen framhålls behovet av förstärkta\r\nplaneringsinsatser. Behovet av ökad\r\nkunskapsuppbyggnad har en mindre framträdande\r\nroll.</pre><pre>Regeringen tycks tro att alla problem kan lösas\r\ngenom förstärkta planeringsinsatser. Detta tror vi\r\ninte på. För att miljöövervakningen skall kunna\r\nförbättras krävs att även enskilda intressenter ges\r\nett större ansvar. Naturen följer ju inte\r\nlänsgränserna. Flodområden och naturgeografiska\r\nregioner är mycket lämpligare indelningsgrunder\r\nför den regionala organisationen. Därför anser vi\r\natt organisationer av den typ som\r\nvattenvårdsförbund och luftvårdsförbund\r\nrepresenterar skall få en stärkt ställning. En viss del\r\nav de medel som avsatts till miljöövervakning bör\r\nenligt vår mening användas för att stärka de\r\naktörsbaserade organen. En sådan organisation\r\nskulle troligtvis medverka till att insamlad\r\ninformation på miljöområdet blir tillgänglig på ett\r\nhelt annat sätt än i dag.</pre><pre>I vissa andra länder utgör dessa aktörsbaserade\r\nförbund en viktig bas för övervakningsarbetet.\r\nDetta får därigenom en mer naturlig organisation.\r\nOlika intressenter kan samverka på ett mer\r\nkonstruktivt sätt.</pre><pre>Det finns enligt vår mening starka skäl för att se\r\növer hela myndighetsorganisationen på\r\nmiljöområdet. Inom ramen för denna översyn bör\r\ndet övervägas om det är lämpligt att slå samman\r\nkemikalieinspektionen med naturvårdsverket och\r\npå så sätt bilda ett helt nytt miljövårdsverk. Även\r\nden regionala miljövårds- och\r\ntillsynsorganisationen bör ses över. Det är\r\nangeläget att den lokala och regionala\r\ntillsynsverksamheten blir effektiv. Behovet av att\r\nsäkra kompetens och kontinuitet på lokal och\r\nregional och nivå är stort.</pre><pre>För att miljöarbetet skall kunna bedrivas effektivt\r\nfordras att miljöfrågorna knyts samman med\r\nekonomiska resonemang. Det är viktigt att finna de\r\nmest kostnadseffektiva lösningarna och ständigt\r\nväga kostnad mot nytta. Genom ett bättre\r\nekonomiskt underlag kan prioriteringar göras och\r\nresurserna kan användas mer effektivt. Vi anser att\r\nnaturvårdsverket bör få utökad kompetens även då\r\ndet gäller ekonomiska frågor.</pre><pre>När det gäller kommunernas miljövårdsarbete\r\nanser vi att varje enskild kommun skall ha rätt att\r\nutveckla den organisationsform som är bäst\r\navpassad till de lokala behoven. Kommunerna har\r\ndock vissa lagstadgade uppgifter, främst av\r\ntillsynskaraktär, på miljöområdet. Det är angeläget\r\natt kommunera fullföljer detta ansvar. Det behövs\r\näven i framtiden. Vi menar att miljö- och\r\nhälsoskyddskontorens övervakningsverksamhet\r\ninte bör sammanföras med verksamheterna vid\r\nbyggnadsnämnderna eller de tekniska nämnderna.</pre><pre>Jag nämnde lagstadgad tillsynsverksamhet. Denna\r\ntillsynsverksamhet är ett led i\r\nmyndighetsutövningen. Staten har i stor\r\nutsträckning vältrat över kostnaderna för denna\r\nmyndighetsutövning på den som är föremål för\r\ntillsynen. Detta gäller bl.a. finansieringen av\r\nkemikalieinspektionens verksamhet. Nu föreslås\r\natt kemikalieinspektionens arbetsinsats skall\r\nutökas och att kostnaden för detta skall täckas\r\ngenom ett ökat avgiftsuttag.</pre><pre>Vi menar i princip att lagstadgad\r\ntillsynsverksamhet i första hand bör bekostas av\r\nbudgetmedel. Det är svårt att överblicka de\r\nekonomiska konsekvenserna av en sådan\r\nförändring. Vi föreslog därför en utredning i syfte\r\natt klarlägga de ekonomiska konsekvenserna av att\r\nlåta tillsynsverksamheten bekostas av\r\nbudgetmedel, men vi har inte fått stöd för detta,\r\nvilket vi beklagar.</pre><pre>När det gäller frågan om hur den svenska\r\nmiljölagstiftningen kan EG-anpassas kan noteras\r\natt EG redan har lagstadgade\r\nmiljökonsekvensbeskrivningar och dessutom håller\r\npå att utarbeta kvalitetsnormer för luft och vatten.\r\nSverige skulle tjäna på att ta aktiv del i detta arbete.</pre><pre>Vissa ändringar i miljöskyddslagen kan redan nu\r\ngöras. I miljöskyddslagen anges krav på\r\nförprövning av miljöpåverkande industriell\r\nverksamhet. Vid denna förprövning ges en\r\nkoncession, dvs. miljövillkoren för verksamheten\r\nanges i ett särskilt tillstånd.</pre><pre>Den som överskrider föreskrifterna i koncessionen\r\ndrabbas av en miljöskyddsavgift, en typ av\r\nsanktionsavgift, om överträdelsen har medfört\r\nekonomiska fördelar för den som utövar den\r\nmiljöfarliga verksamheten. Vid grova miljöbrott\r\nkan böter eller fängelse utdömas.\r\nSanktionsavgiften har dock utdömts endast i ett\r\nfåtal fall.</pre><pre>För att främja efterlevnaden av miljöskyddslagen\r\nförordar vi att sanktionsavgifter utgår vid alla\r\növerträdelser av koncessionsvillkoren, oavsett om\r\növerträdelsen medfört ekonomiska fördelar för\r\nföretaget eller ej. De skall sättas så högt att de får\r\nen kraftig effekt. Och grova brott skall som hittills\r\nleda till böter eller fängelse.</pre><pre>Vi var nyss inne på trafiken, och jag skall bara\r\nkortfattat ta upp den.</pre><pre>En stor del av de luftburna utsläppen härrör från\r\ntrafiken. I storstäder och tätorter orsakar trafiken\r\nproblem såväl när det gäller buller som när det\r\ngäller trängsel. Under 1990-talet måste trafikens\r\nmiljömässiga effekter minskas. Det går inte att lösa\r\ntrafikens miljöproblem genom politisk\r\ndetaljreglering. Problemen kan lösas främst genom\r\nen modernisering av trafiksystemet.</pre><pre>Nya och mer bränslesnåla fordon, utrustade med\r\neffektiv reningsanordning, kan på kort sikt minska\r\nutsläppen i betydande omfattning. Bättre vägar och\r\nsmidigare trafikföring kan också verka i denna\r\nriktning. På längre sikt kan elbilar och användning\r\nav alternativa bränslen ytterligare minska\r\nutsläppen. Denna positiva teknikutveckling måste\r\nuppmuntras.</pre><pre>En övergång till spårbunden trafik och sjöfart är\r\nockså positiv från miljösynpunkt, där nu detta är\r\npraktiskt möjligt.</pre><pre>Vi anser att konkreta miljömål måste ställas upp.\r\nFör vägtrafiken bör målsättningen vara att minska\r\nkväveoxidutsläppen med mer än 50 % till år 2000.</pre><pre>Nära 90 % av nedfallet av kväveoxider kommer\r\ndock från andra länder. Därför är det viktigt att vi i\r\ninternationella förhandlingar tar upp frågor om\r\nlångtgående minskningar. Och det är viktigt att\r\nockså dessa krav skärps inom EG, vilket sker\r\nsuccessivt.</pre><pre>Sverige bör inom EG och EFTA verka för att\r\navgaskraven på tunga vägfordon skärps till en nivå\r\nsom motsvarar de föreslagna USA-kraven för 1996.</pre><pre>Vi menar också att utsläppen från vägtrafiken av\r\nkolväten bör minska med minst 70 % till år 2000.\r\nOch koldioxidutsläppen från vägtrafiken bör inte\r\nligga på högre nivå år 2000 än vad de gör i dag.\r\nNaturvårdsverket bör få till uppgift att årligen\r\nredovisa hur de uppställda målen och\r\nmålsättningarna har infriats.</pre><pre>Sist vill jag säga några ord om avfallshanteringen.\r\nVi har i reservation 120 när det gäller\r\navfallsområdet tillsammans med\r\ncenterledamöterna framhållit att olika typer av\r\nmonopol hotar att hämma den tekniska\r\nutvecklingen. Renhållningsförordningen ger\r\nkommunerna ansvaret för bortforsling av\r\nmiljöfarligt avfall. Vi anser att kommunerna endast\r\nskall svara för tillsyn och kontroll. Det kommunala\r\nmonopolet måste upphävas. Det skulle främja\r\nteknikutveckling och tvinga fram mer\r\nkostnadseffektiva lösningar.</pre><pre>Vidare måste arbetet under 1990-talet inriktas på\r\natt minska avfallsmängderna och samtidigt minska\r\navfallets farlighet. För de tre kommande åren är 87\r\nmilj.kr. avsatta för forskning kring avfallshantering\r\noch miljöanpassad produktutveckling. Vi anser att\r\nforskningen främst skall inriktas på projekt som\r\nsyftar till att minimera avfallsmängderna. I\r\nreservation 115 tar vi moderater upp frågan om\r\navfallsreduceringen. Vi begär en utredning om\r\navfallsreduceringsplaner.</pre><pre>Vidare har vi frågan om det miljöfarliga avfallet\r\nsom har vållat stora problem. Där menar vi\r\nmoderater att vi bör låta marknaden få större inslag\r\ni den hanteringen. Vi anser att man skall låta den\r\nindustri som ger upphov till det miljöfarliga avfallet\r\nta hand om avfallshanteringen genom att bli\r\ndelägare i SAKAB. Det skulle dels sätta press på\r\nindustrin, dels skulle det skapa tydligare\r\nansvarsförhållanden mellan myndigheter och dem\r\nsom ansvarar för verksamheten vid SAKAB. En\r\nprivatisering skulle kunna leda till en miljömässigt\r\nbättre avfallshantering. Regeringen och riksdagen\r\nskulle dessutom få möjlighet att ställa hårdare krav\r\npå ett industriägt SAKAB.</pre><pre>Herr talman! Jag vill yrka bifall till reservationerna\r\n60 och 235. På grund av kammarens tidsbrist har vi\r\ninte velat yrka bifall och omröstning, såsom har\r\nhotats av miljöpartiet. Vi tar ansvar för att vi kan\r\nhantera frågorna på ett vettigt sätt i kammaren.</pre><pre>Anf. 44 ANNIKA ÅHNBERG (v) replik:</pre><pre>Herr talman! Jag begärde ordet när Ingvar\r\nEriksson alldeles i inledningen av sitt anförande\r\nsade att moderata samlingspartiet tycker att det är\r\nså viktigt med det personliga ansvaret och att det\r\när avgörande för om vi skall komma till rätta med\r\nmiljöproblemen. Varför har då Ingvar Eriksson då\r\ninte yrkat bifall till vänsterpartiets yrkande att man\r\ni sin egenskap av anställd, arbetare, skall ha större\r\nmakt och inflytande över just miljöaspekterna av\r\ndet man tillverkar? Det handlar just precis om att\r\nutvidga det personliga ansvaret. Jag förstår att det\r\nmåste vara ett rent förbiseende från Ingvar\r\nErikssons sida att han inte har ställt upp på den\r\nmotionen. Det kan inte bara vara vissa människor\r\nsom skall ha möjlighet att ta ett personligt ansvar\r\nför vad de gör. Det måste väl gälla alla. Vi i\r\nvänsterpartiet tycker att det är självklart att vägen\r\ntill det personliga ansvaret går över ett större\r\ninflytande också över vad man tillverkar, hur det\r\ntillverkas och vilka effekter det får för den yttre\r\nmiljön.</pre><pre>Vi hälsar moderaterna välkomna i den krets som\r\ntycker att när det gäller miljöbrottslighet skall det\r\ninte krävas att brottet var avsiktligt för att det skall\r\nleda till ett straff. Även om man oavsiktligt har\r\nskadat miljön på grund av ett utsläpp, skall det\r\nnaturligtvis leda till ett straff. Man kan dock få\r\nintrycket när man lyssnade på Ingvar Eriksson, att\r\nmoderaterna skulle ha varit först med att ställa\r\ndetta krav. I själva verket är det precis tvärtom.\r\nMycket sent -- men bättre sent än aldrig -- har\r\nmoderaterna sällat sig till den skara som tycker att\r\ndet är självklart att man bestraffas när man skadar\r\nmiljön oavsett om det var med avsikt eller inte.</pre><pre>När det gäller trafiken är det alldeles oerhört\r\nuppenbart hur hycklande och ihålig den moderata\r\npolitiken är. I det ena andetaget visar man på de\r\nstora problem som finns i trafiken, för att i nästa\r\nandetag säga att de kommer nog att lösa sig tack\r\nvare teknikutveckling och en bättre trafikföring,\r\ndvs. fler stora motortrafikleder, flera vägar runt\r\nstäderna osv. Då blir det mindre miljöproblem på\r\ngrund av trafiken.</pre><pre>Men moderaterna måste inse att det förhåller sig\r\nprecis tvärtom. Men vi har hittills inte sett att det\r\nbara med hjälp av teknikutveckling går att klara\r\nmiljöproblemen som uppkommer på grund av\r\ntrafiken. Det är lögn! Det måste till en förändring\r\nav hela trafiksystemet. Med det menar jag att det\r\nmåste till en helt annan satsning på den kollektiva,\r\nden spårbundna, trafiken. Moderaterna måste\r\negentligen inse att det är vad som behövs. Men det\r\när inte riktigt den politik som moderaterna vill stå\r\nför.</pre><pre>Anf. 45 INGVAR ERIKSSON (m) replik:</pre><pre>Herr talman! Annika Åhnberg hävdar att vi\r\nmoderater skulle ha en märklig uppfattning när det\r\ngäller bilismen. Vi har en positiv uppfattning om\r\nbilismen. Det har vi av det skälet att det är så\r\noerhört många människor som är beroende av bilen\r\ni det svenska samhället. Avstånden är långa, och\r\nkollektivtrafiken är inte tillräckligt väl utbyggd.\r\nDet är också omöjligt i ett land som Sverige med\r\ndessa avstånd. Vi moderater är beredda att bidra\r\ntill att förbättra denna utbyggnad i våra tätorter och\r\nvidta andra åtgärder som kan lösa de miljöproblem\r\nsom finns i tätorterna. Det kan inte vara till nackdel\r\natt bygga kringfartsleder. Det kan inte vara någon\r\nnackdel ur miljösynpunkt att ha bra vägar och att få\r\nen trafik som flyter. Det allra värsta är köer och\r\nstopp. Vi som flyger för att komma till och från\r\nriksdagen upplever Arlandavägen som ett stort\r\nproblem med köer i synnerhet på morgonen. Jag\r\nkan inte förstå den uppfattning som Annika\r\nÅhnberg har. Vi måste se till verkligheten. Sedan\r\ntycks inte Annika Åhnberg uppfatta vad som sker\r\nnär det gäller teknikutveckling, både när det gäller\r\nmotorer, när det gäller utveckling av nya bränslen\r\noch när det gäller bättre avgassystem.</pre><pre>Vidare har vi frågan om det personliga ansvaret i\r\nföretagen. Självfallet skall den enskilda anställdas\r\npersonliga uppfattning väga tungt i många\r\nsammanhang. Jag är fullständigt övertygad om,\r\nAnnika Åhnberg, att en god företagare lyssnar\r\nmycket noga också på sina anställda utan att vi på\r\nnågot sätt skall behöva lagstifta om det.</pre><pre></pre><pre>Anf. 46 ANNIKA ÅHNBERG (v) replik:</pre><pre>Herr talman! Vi som åker kollektivt till och från\r\nriksdagen har för länge sedan insett att, om man\r\nskall komma till rätta med trafikproblemen räcker\r\ndet inte med att sätta sig med armarna i kors och\r\nsäga att vi är så beroende av bilen i detta vårt land,\r\noch som vårt land ser ut går det inte att göra något\r\nåt det. Då har man verkligen gjort nyttomoralen till\r\nsitt mål. Man konstaterar att vi har problem, och\r\nsedan säger man att för att vi har problem är det ett\r\nbevis för att det inte går att göra något åt det.</pre><pre>Det är precis motsatsen som gäller, Ingvar\r\nEriksson. Det är just därför som det krävs kraftfulla\r\npolitiska beslut om trafiken. Här handlar det om att\r\nprioritera med knappa resurser. Då är det den\r\nspårbundna kollektivtrafiken som måste prioriteras\r\ni första hand. Annars går det inte att lösa dessa\r\nproblem. Visst har vi haft en positiv\r\nteknikutveckling. Men det räcker inte. Det finns\r\nmetervis med undersökningar, Ingvar Eriksson,\r\nsom redovisar det faktum att enbart med hjälp av\r\nteknikutveckling klarar vi inte av att hantera\r\ntrafikproblemen. Det behövs faktiskt en\r\nomläggning av trafiksystem.</pre><pre>Vidare har vi företagen och deras inställning till\r\nsina anställda. Här är Ingvar Eriksson blåögd i\r\ndubbel mening. Har man den minsta kontakt med\r\nverkligheten vet man att det faktiskt är oerhört\r\nmånga människor i vårt land som inte bara känner\r\nsig utan också är maktlösa på sitt arbete i den\r\nmening att de inte har rätt att vara med och\r\nbestämma vad som tillverkas, hur det tillverkas och\r\nhur det sedan kommer att påverka den yttre miljön.\r\nAtt slingra sig undan detta genom att säga att en\r\ngod företagare klarar detta utan riksdagens hjälp är\r\nså genomskinligt att inte någon enda människa kan\r\ngå på det. Det är bara att titta sig omkring i\r\nsamhället och se att den bild som ni moderater har\r\nav företagsamhet inte är sann. I så fall finns det\r\ningen god företagare. Sanningen är att det behövs\r\nstörre inflytande för de lokala fackföreningarna,\r\nför de anställda i företagen, om man skall komma\r\ntill rätta med miljöproblemen.</pre><pre>Anf. 47 INGVAR ERIKSSON (m) replik:</pre><pre>Herr talman! Jag har inte sagt något negativt från\r\ndenna talarstol om den spårbundna trafiken.\r\nTvärtom, jag har betonat att där möjligheter finns\r\noch där de bästa praktiska förutsättningarna finns\r\nskall man givetvis bygga ut den spårbundna\r\ntrafiken. Det sade jag i mitt huvudanförande. Men\r\nverkligheten är sådan att det är fråga om att få\r\nmajoritet för sina förslag. Vi har inte den\r\nställningen som moderater att vi får igenom våra\r\nförslag.</pre><pre>Jag skäms inte för att bli betecknad som blåögd.\r\nOm man ser positivt på framtiden, som jag gör med\r\nförhoppningar, kan man gott vara blåögd. Annika\r\nÅhnberg är emellertid mörk i sin framtidsbild i dag,\r\näven om hon i sitt anförande sade att hon var\r\noptimistisk inför framtiden. Hon framställer det\r\ninte så i denna debatt.</pre><pre>Om man verkligen bekvämar sig med att ta reda på\r\nsaker och ting när det gäller företag och deras\r\nambitioner på miljöområdet, visar det sig att de gör\r\noerhörda insatser i dag för att förbättra miljön både\r\nför de anställda och för omgivningsmiljön på det\r\nvidare fältet. Det är en process som har pågått\r\nlänge och som intensifieras. Men man har alltid sina\r\nbegränsningar, och det är bl.a. konkurrensen med\r\nomvärlden. Jag vill gärna säga att vi moderater\r\nanser att vi i Sverige, både vi som politiker och som\r\nföretagare, skall ligga i frontlinjen vad gäller\r\ninsatser på miljöområdet. Men vi kan aldrig gå så\r\nlångt före att vi slår undan benen för vår egen\r\nverksamhet och därigenom medverkar till att\r\nverksamheten flyttar till omvärlden där det i vissa\r\nfall inte finns samma krav som här i Sverige. Om vi\r\nskulle göra det, bidrar vi till att miljön blir sämre.\r\nDen risken skall vi inte ta.</pre><pre>Vi skall alltså, herr talman, ligga i frontlinjen när\r\ndet gäller insatserna, men vi skall också ta hänsyn\r\ntill de praktiska förutsättningarna att konkurrera.\r\nDet skall ske på ett sådant sätt att det inte leder till\r\natt miljön totalt sett försämras.</pre><pre>Anf. 48 ANDRE VICE TALMANNEN:</pre><pre>Jag får meddela att anslag om kvällsplenum nu har\r\nsatts upp.</pre><pre>Anf. 49 ANDERS CASTBERGER (fp):</pre><pre>Herr talman! Bara tre år efter Birgitta Dahls\r\n''stora'' miljöproposition har socialdemokraterna\r\ntvingats lägga fram ett nytt paket. Inte därför att ett\r\nnytt parti kommit in i riksdagen, utan därför att\r\nverkligheten hunnit i fatt regeringens otillräckliga,\r\nalltför ofta slagordsmässiga miljöpolitik och därför\r\natt nedröstade förslag som oppositionen redan\r\ntidigare drivit visat sig vara riktiga.</pre><pre>Samtidigt som regeringen förtjänar denna kritik\r\nskall också markeras nödvändigheten av att\r\nständigt följa upp och skärpa miljöpolitiken,\r\nallteftersom teknik och ny kunskap gör oss\r\nuppmärksamma på ytterligare möjligheter att\r\nkomma till rätta med miljöproblemen. I så måtto är\r\ndet riktigt att riksdagen åter på ett samlat sätt\r\nprövar miljöfrågorna. Andra har före mig här i\r\ntalarstolen dock givit uttryck för missnöje med de\r\nformer som stått oss till buds för denna prövning.\r\nJag instämmer i de synpunkter som framförts, utom\r\ni miljöpartiets Marianne Samuelssons bisarra\r\nkommentarer och återremissförslag.</pre><pre>Regeringens proposition är omfångsrik, och den\r\ninnehåller många välvilliga fraser. Det är lätt att\r\nhålla med regeringen om det mesta i de\r\nsammanfattande punkterna, avsedda för\r\nmassmedia och allmänhetens välvilliga\r\nkonsumtion. Men när det gäller konkreta förslag\r\noch åtgärder för att leva upp till högt ställda mål\r\nfinns det klara brister. Helhetsintrycket blir att\r\nregeringens förslag inte motsvarar de förväntningar\r\nsom miljöminister Birgitta Dahl själv skapat genom\r\nmustiga uttalanden och frammanande av bilden av\r\nett oåterkalleligt stopp för vårt välstånd.</pre><pre>Herr talman! Folkpartiet liberalerna menar att\r\nekonomiska och administrativa styrmedel både kan\r\noch bör användas i kombination med varandra. Jag\r\nskall närmare redovisa några exempel.</pre><pre>Mot den angivna bakgrunden har vi inget att\r\ninvända mot förslaget att miljöskyddslagen\r\nförtydligas och kompletteras så att det klart\r\nframgår att utövare av miljöfarlig verksamhet är\r\nansvarig för att ta fram beslutsunderlag i\r\nomprövningsärenden.</pre><pre>Däremot tycker vi inte att naturvårdsverkets\r\nuppdrag att genomföra en översyn av industrins\r\nutsläppsvillkor skulle vara en tillräckligt offensiv\r\ninsats. Naturvårdsverket har det uppdraget redan i\r\ndag. Regeringens förslag innehåller alltså inte\r\nnågot nytt, även om det framförs med många ord.</pre><pre>Det hade också varit intressant att få se en\r\nnoggrannare redovisning av fördelar och nackdelar\r\nmed olika typer av styrmedel för att åtgärda\r\nutsläpp. Man får ändå intrycket att regeringen\r\nfrämst sätter sin tro till de administrativa\r\nstyrmedlen och inte riktigt vågar pröva de\r\nekonomiska styrmedlen. Som utskottets borgerlige\r\nordförande tidigare i debatten noterade är\r\nsocialdemokraterna nog inte så övertygat\r\nmarknadsekonomiskt omvända som orden ger\r\nintryck av.</pre><pre>Marknadsekonomiska styrmedel måste utvecklas\r\noch kombineras med omprövning av t.ex. tekniska\r\nkrav. Låt mig ge ett exempel.</pre><pre>Från massaindustrins sida har många gånger stark\r\nkritik riktats mot förslag om skärpta krav på\r\nklorutsläppen. Vi noterar att de krav som har\r\nställts, sedermera har visat sig fullt möjliga att\r\nuppnå. Vi kan konstatera att förändringar av\r\nutsläppsvillkor har haft en teknikutvecklande\r\neffekt. Omprövning av villkoren tillsammans med\r\nskärpning av utsläppsmålen innebär en högre\r\nambitionsnivå än den regeringen har.</pre><pre>En ''rak'' utsläppsavgift på klor måste för att vara\r\nstyrande sättas så högt att massaindustrins\r\nkonkurrensförmåga troligen skulle försvagas\r\navsevärt. En konsekvens av det kan bli att\r\nproduktionen av massa ökar i grannländer där\r\nkraven ofta inte är så höga som i Sverige. Ett troligt\r\nresultat är att de totala utsläppen av klor i\r\nÖstersjön kommer att öka i stället för att som\r\nönskvärt vore minska. Därför måste\r\nmarknadsekonomiska styrmedel utvecklas, som\r\nkan kombineras med de administrativa medlen.</pre><pre>En metod kan vara en kombination av\r\nkoncessionsprövning och ekonomiska styrmedel,\r\nnågot som jag vill kalla en bubbla, kopplad till\r\növerlåtbara utsläppsrätter. Denna vår idé innebär\r\natt massaindustrin samsas om en gemensam total\r\nutsläppsmängd av klorerad organisk substans, som\r\nsuccessivt skall minskas. Företagen får dessutom\r\nsinsemellan överlåta tillåtna utsläppsmängder, så\r\natt förutbestämda utsläppsminskningar sker där det\r\nger största kostnadseffektivitet. På så sätt kan\r\nutsläppen till år 2000 nedbringas till praktiskt taget\r\nnoll. Detta sker samtidigt till lägsta\r\nsamhällsekonomiska kostnad, eftersom också\r\nlägsta företagsekonomiska kostnad kan uppnås.\r\nDetta skall givetvis ske, som jag inledningsvis\r\nnämnde, inom ramen för koncessionsförfaranden\r\nsom garanterar att lokala utsläpp aldrig överstiger\r\ngodtagbara nivåer med hänsyn till de\r\nmiljökvalitetsnormer också vi vill införa. Att för\r\nmiljöns skull arbeta med marknadsekonomiska\r\nmekanismer ger ett bättre resultat än att tveksamt\r\noch emot dem försöka tvinga fram samma åtgärder\r\ni byråkratisk ordning.</pre><pre>Herr talman! Utsläpp från kommunala avlopp\r\ntillför kusthaven stora mängder närsalter, bl.a.\r\nkväveföreningar. Enligt tidigare beslut måste\r\nutsläppen halveras. Socialdemokraterna upprepar\r\ntidigare ställda krav om en reducering av utsläppen\r\nmed 50 % från större reningsverk längs Sveriges\r\nkuster, från norska gränsen till Stockholms\r\nskärgård.</pre><pre>Utan tvivel måste många kommuner åtgärda brister\r\ni VA-nät och reningsverk. Detta blir allt klarare.\r\nSamtidigt framstår det som helt uppenbart att\r\nkostnader för dessa åtgärder i reningsverk blir\r\nmycket höga. Folkpartiet liberalerna vill ingalunda\r\nifrågasätta att utsläppen skall halveras -- helst bör\r\nde reduceras ytterligare. Vi menar dock att\r\nkommunerna skulle tillåtas att göra olika insatser\r\nmed samma effekt på de samlade kväveutsläppen\r\nmen till lägre sammanlagda kostnader, t.ex. genom\r\natt anlägga våtmarker. Även här vill vi föreslå ett\r\nnytt, mer kostnadseffektivt sätt att få fram de olika\r\nalternativen.</pre><pre>Jag återkommer till min idé om en ''bubbla''. En\r\n''kvävebubbla'' skulle kunna läggas över varje\r\nkommun. Inom bubblan kan kvävereduktionen\r\nåstadkommas på det mest kostnadseffektiva sättet.\r\nKommunen skulle alltså få reducera\r\nkväveutsläppen där det är billigast. Därmed skulle\r\nockså utsläpp från reningsverk kunna kvittas mot\r\nkvävereduktion vid åtgärder mot diffusa utsläpp.\r\nVi skall dessutom komma ihåg att inte alla verk\r\ntillhör storstäderna. Också de mindre verken måste\r\nvi tänka på. För dessa skulle\r\nbelastningsminskningen med vårt sätt att se kunna\r\nske genom ännu mer kostnadseffektiva metoder,\r\nt.ex. återställande eller anläggande av våtmarker,\r\nsom jag tidigare var inne på.</pre><pre>En kvävebubbla över kommunen innebär en morot\r\noch ett användande av de marknadsekonomiska\r\nmekanismerna. Det ger utrymme för innovationer,\r\nnya grepp och lokala lösningar. Det innebär att vi\r\narbetar med opinionen, med de ekonomiska\r\nkrafterna, och ger utrymme för nytänkande. Låt\r\nriksdagen och en kommande regering fortsätta sitt\r\narbete i den andan i stället.</pre><pre>Herr talman! När det gäller frågan om varors\r\nmiljöpåverkan skall vi också använda metoder i\r\nlinje med de ekonomiska mekanismerna och\r\nmotivera människors handlande till att välja den\r\nmiljömässigt bästa metoden. Internationellt har\r\ndetta formulerats i den allmänt accepterade\r\nformeln Polluter Pays Principle -- PPP --, dvs.\r\nförorenaren har ansvaret för miljöpåverkan. Som\r\nSören Norrby i en replik noterade är det dags att\r\növerväga om inte ett nästan likalydande begrepp\r\nkan vara ett steg framåt, nämligen en Producer\r\nPays Principle. Denna innebär att producentens\r\nansvar måste följa produkten ända tills den har\r\ntagits om hand som avfall.</pre><pre>I en marknadsekonomi är det ju till sist ändå alltid\r\nkonsumenten som genom priset på en vara eller\r\ntjänst betalar kostnaden. Det är därför viktigt att\r\npriset avspeglar hela den resursoffring som krävs\r\nfrån råvara till avfall. Genom ekonomiska\r\nstyrmedel skall vi medverka till att även\r\nsamhällsekonomiska kostnader, såsom\r\nmiljökostnader och framtida avfallskostnader,\r\nräknas in. Priset ger då konsumenten -- också den\r\nsom icke kallas miljömedveten -- en bra\r\ninformation som underlag för köpbeslut.\r\nMiljöanpassade produkter kan då också\r\nkonkurrera på lika villkor.</pre><pre>Avslutningsvis vill jag också beröra frågan om de\r\ngiftiga ämnena. Kemisamhället är en företeelse på\r\ngott och ont. Kemikalier och bekämpningsmedel\r\nhar bidragit till välståndet. Samtidigt håller de på\r\natt bli ett av vår tids stora miljöproblem. Ofta vet vi\r\nför litet om deras hälso- och miljöfarlighet i förväg.\r\nKampen mot de miljöfarliga kemikalierna måste\r\nintensifieras.</pre><pre>Giftiga ämnen kan vara kemiska produkter eller\r\nbekämpningsmedel, men de kan också vara\r\nbiprodukter vid industriprocesser eller naturligt\r\nförekommande ämnen som koncentreras eller ges\r\nstorskalig spridning genom mänsklig verksamhet.</pre><pre>Men det räcker inte alla gånger med ekonomiska\r\nstyrmedel. En del råvaror och tillsatsämmen måste\r\nhelt enkelt förbjudas. Ibland kan avveckling,\r\nbegränsning eller utveckling påskyndas med hjälp\r\nav miljöavgifter. Det kan gälla råvaror som\r\nkvicksilver och kadmium, tillsatsämnen som\r\narsenik- och kromföreningar. Och vi vill härvidlag\r\ngå längre än regeringen. Det är ingen simpel\r\növerbudspolitik, som utskottets vice ordförande\r\nsocialdemokraten Jan Fransson tidigare i dag\r\nförsökte vrida det till. Det är kort och gott en annan\r\nambitionsnivå, och den är anpassad till människan.</pre><pre>Låt mig avslutningsvis bara ge ett enda exempel för\r\natt belysa detta. Det gäller från om amalgam, dvs.\r\ndet livsfarliga kvicksilvret. Där är uppenbarligen\r\nregeringens inställning: kvicksilver är farligt\r\növerallt -- utom i munnen. Många människor har i\r\nsina tandfyllningar lika mycket kvicksilver som det\r\nfinns i 100 lysrör. Den mest angelägna\r\ntillämpningen av substitutionsprincipen gäller\r\nnaturligtvis kvicksilver i tandfyllningar, som alltmer\r\nframstår som ett folkhälsoproblem. Det är\r\nangeläget med en mer offensiv syn än regeringens\r\npå avvecklingen av amalgam, som är ett från\r\ntoxikologisk synpunkt olämpligt material. Det finns\r\nsubstitut. En avvecklingsplan för kvicksilver i\r\ntandfyllningsmaterial bör tas fram med förtur.</pre><pre>Herr talman! Vi kommer senare i dag eller möjligen\r\nvid ett senare tillfälle att beröra såväl trafikfrågor\r\nsom miljöavgifter och miljöskatter i annan ordning,\r\nnär andra utskottsbetänkanden är aktuella. Låt mig\r\ndärför sammanfattningsvis bara notera att jag\r\nsjälvfallet står bakom de reservationer som\r\nfolkpartiet liberalerna medverkar med i det här\r\nbetänkandet. Däremot inskränker jag mig till att\r\ninstämma i Sören Norrbys redan framförda\r\nyrkanden.</pre><pre></pre><pre>Anf. 50 MARIANNE SAMUELSSON (mp)\r\nreplik:</pre><pre>Herr talman! Anders Castberger säger att det är\r\nbisarrt att begära återremiss av ärendet, men ändå\r\när han inte nöjd med behandlingen. Jag förstår\r\nnaturligtvis att änglamarken och gräsmattan hägrar\r\nmer för herr Castberger än att utskottsbehandla det\r\nhär ärendet ytterligare. Men det innebär faktiskt att\r\nman som riksdagsledamot ser nonchalant på dessa\r\nfrågor.</pre><pre>Här har vi en chans att ytterligare bereda ärendet,\r\nvilket skulle vara värdefullt för den viktiga fråga\r\nsom miljön är i dag.</pre><pre>Anf. 51 ANDERS CASTBERGER (fp)\r\nreplik:</pre><pre>Herr talman! Visst hägrar änglamarken för mig och\r\nför alla andra människor också, tror vi i folkpartiet\r\nliberalerna. Vi vill genom ett aktivt arbete i\r\nmiljövårdsfrågorna medverka till att denna\r\nänglamark fortsätter att finnas i framtiden och\r\nfortsätter att vara tillgänglig för så många\r\nmänniskor som möjligt. Men det blir inte det\r\npraktiska resultatet av miljöpartiets politik.</pre><pre>Jag inskränker mig till att notera att alla andra\r\npartier står enade i fråga om ett missnöje med\r\nsjälva hanteringen. Men Marianne Samuelsson står\r\nhelt ensam i fråga om det sätt som hon ger uttryck\r\nför det på. Jag ställer mig helt bakom vad övriga\r\npartier har sagt i den frågan tidigare i dag, och jag\r\nstår fast vid det.</pre><pre>Anf. 52 MARIANNE SAMUELSSON (mp)\r\nreplik:</pre><pre>Herr talman! Jag förstår att herr Castberger står\r\nfast vid att ärendet inte behöver behandlas\r\nytterligare. Som jag sade tidigare i dag har jag\r\nupplevt att det är precis så utskottet vill ha det:\r\nutskottsmajoriteten vill inte jobba så intensivt med\r\nde här viktiga överlevnadsfrågorna, utan man nöjer\r\nsig med att avge reservationer, och så kan man säga\r\natt man har drivit frågan. Men vi har ju inte seriöst\r\nförsökt komma så långt med vissa av miljöfrågorna\r\nsom vi borde ha kunnat göra.</pre><pre>\r\nAnf. 53 ANDERS CASTBERGER (fp)\r\nreplik:</pre><pre>Herr talman! Det är mycket möjligt att just\r\nMarianne Samuelsson inte har arbetat så seriöst\r\nsom hon skulle ha behövt göra. Jag kan möjligen\r\ninstämma i det.</pre><pre>Jag noterar att Marianne Samuelsson fortsätter den\r\nnärmast oförskämda debatteknik det innebär att\r\nförst här i kammaren komma med en massa\r\növerraskande förslag, bl.a. om återremiss. Chansen\r\nhar funnits i utskottet. Under mer än en månads tid\r\nhar vi ju arbetat mer eller mindre varenda vardag i\r\nutskottet med de här frågorna.</pre><pre>Att då påstå att vi andra inte skulle ha gått seriöst\r\ntill väga är och förblir en oförskämdhet.</pre><pre>Andre vice talmannen anmälde att Marianne\r\nSamuelsson anhållit att till protokollet få antecknat\r\natt hon inte hade rätt till ytterligare replik.</pre><pre>Anf. 54 LENNART BRUNANDER (c):</pre><pre>Herr talman! Miljöfrågorna är grundläggande för\r\ncenterpartiet. Det är ett mycket viktigt ansvar vi\r\nhar som representanter för svenska folket att lägga\r\nfast en miljöpolitik där vi tar ansvar för framtiden\r\nmen också för nutiden. Vi måste vara medvetna om\r\natt all mänsklig aktivitet påverkar miljön. Det är\r\ndärför vi måste sätta upp vissa ramar, bestämmelser\r\noch stimulanser för att få verksamheterna att\r\nhamna inom de gränser som naturen sätter.</pre><pre>Vi måste ta fram system som kan fungera i alla\r\nsammanhang, system som är förnybara. Vi måste ta\r\nfram evighetssystem som aldrig slutar att fungera.\r\nDe måste fungera om 10, 50 och 100 år. Det har\r\npåpekats tidigare att med det sätt som vi i dag\r\nhanterar vår miljö och våra naturresurser på\r\nkommer livet inte att vara så lätt för dem som\r\nkommer efter oss.</pre><pre>Vi måste skapa en balans i miljön, så att alla\r\nmänniskor kan må bra. Mycket av de sjukdomar\r\noch de besvär som människor upplever kommer\r\nfrån de miljöstörande verksamheter som vi har.\r\nBjörn Gillberg gav ut en bok för ett par år sedan\r\ndär han beskyllde oss politiker för att vara skuld till\r\natt en mängd människor dog några år för tidigt,\r\nberoende på att vi inte satte upp tillräckligt hårda\r\nmiljönormer. Man kan diskutera hur det är med\r\ndetta, men helt klart är att miljön påverkar oss på\r\nolika sätt.</pre><pre>Karl Erik Olsson sade tidigare att i ett\r\ndecentraliserat samhälle kan vi ta bättre hänsyn till\r\nmiljön och skapa bättre förhållanden för både\r\nmiljön och människorna. Jag tror att det är\r\ngrundläggande att konstatera att det är så.</pre><pre>Karl Erik Olsson redovisade också vår idé om att vi\r\nmåste ha slutna kretslopp, att vi inte kan plocka\r\nupp nyttigheter ur jorden på ena sidan och sedan\r\nslänga dem på andra sidan. På det sättet skapas\r\nbara stora sopberg.</pre><pre>En förutsättning för att få ett bra system är att vi\r\nhar en ren produktion, att produkterna inte\r\ninnehåller en massa saker som naturen inte klarar\r\nav att hantera. Det kräver en litet annorlunda\r\nlivsstil än i dag. Vi måste kanske värdera saker på\r\nett annorlunda sätt. Mot den bakgrunden har vi\r\nfrån centerpartiet föreslagit att vi skall ha en grön\r\nBNP, räkna in den miljöpåverkan som olika\r\naktiviteter innebär i den ekonomiska kalkyl som vi\r\ngör.</pre><pre>Det har pratats om att vi måste öka tillväxten i\r\nsamhället bara för att kunna vidta miljöåtgärder.\r\nDet är naturligtvis riktigt i och för sig, men det är\r\ninte reservationslöst riktigt. Det är ju helt\r\nnödvändigt att vi ser till att den tillväxt vi har är\r\nsådan att den inte skapar nya och större problem.</pre><pre>Detta med ren produktion ställer en del krav på\r\noss. Framför allt måste vi se till att de råvaror som\r\nvi använder är av den karaktären att de går att\r\nanvända igen, att vi inte blandar ihop material på\r\nett sådant sätt att de blir värdelösa i andra hand.\r\nDet är nödvändigt att vi tar dessa hänsyn redan från\r\nbörjan, när en produkt tillverkas.</pre><pre>Vi måste också minska användningen av de\r\nkemikalier som inte är bra. Från centerpartiet sida\r\nhar vi satt upp några regler för hur vi tycker att\r\ndetta borde hanteras. Naturfrämmande ämnen --\r\nsom naturen normalt inte känner till -- skall\r\nnaturligtvis inte användas. Siffran för\r\nanvändningen av dem skall vara noll.</pre><pre>Tungmetaller förekommer normalt i naturen men i\r\nganska små mängder. När vi utnyttjar olika\r\nnyttigheter får vi se till att inte öka andelen\r\ntungmetaller i naturen, för då uppstår bekymmer,\r\nvilket vi har upplevt flera gånger.</pre><pre>Övriga näringsämnen av olika slag är i och för sig\r\ntill nytta, men i för stor mängd blir de ändå\r\nskadliga, och det är därför viktigt att vi har viss\r\nkontroll och ser till att tillförseln av kväve, fosfat\r\nosv. inte blir så stor att den blir skadlig.</pre><pre>Vi har lagt upp en strategi för hur vi vill att\r\nkemikalieanvändningen skall hanteras. Där vill jag\r\npeka på några punkter.</pre><pre>Vi vill ha avvecklingsplaner för de naturfrämmande\r\nämnena. Jan Fransson pratade om sådana\r\navvecklingsplaner i sitt anförande, men i\r\nbetänkandet och i propositionen talar man bara om\r\natt begränsa användningen, och det räcker alltså\r\ninte. Men det vore bra om det vore så som Jan\r\nFransson sade i sitt anförande, att regeringen och\r\nsocialdemokraterna är för avvecklingsplaner på det\r\nhär området.</pre><pre>Substitutionsprincipen måste tillämpas på ett mer\r\neffektivt sätt. Där har vi fått ett tillkännagivande\r\nnu, bl.a. med anledning av våra förslag.</pre><pre>Vi måste ha miljörevisioner i företagen och införa\r\nett antal miljöavgifter. Den frågan har diskuterats\r\nganska mycket. Vi måste ha en effektiv\r\ntillsynsorganisation på både det regionala, lokala\r\noch centrala planet. Den tillsynsorganisationen\r\nmåste vara förutseende och tänka litet framåt i\r\ntiden -- inte bara stå i ''bakändan'' och se efter vilka\r\nbekymmer som uppstår när vi gör det ena eller det\r\nandra.</pre><pre>De här frågorna kommer att tas upp i olika\r\nsammanhang framöver, och vi kommer att se till att\r\nvi på allt möjligt sätt får gehör för de idéer som vi\r\nför fram. Vegetabiliskt baserade produkter måste vi\r\nt.ex. arbeta mer och mer för, eftersom de naturligt\r\nkan ingå i det naturliga kretsloppet. Här skulle\r\nsubstitutionsprincipen vara bra att använda. I fråga\r\nom drivmedel och annat finns det ju produkter som\r\nman kunde använda i stället.</pre><pre>Beträffande myggmedel sade miljöministern att det\r\ngäller att ta kamp med multijättarna. Då måste man\r\nvåga göra det. Det vore bra om man ville göra det\r\nmed oljejättarna och försöka få in biobaserade\r\ndrivmedel i större utsträckning. Då skulle vi klara\r\nmiljön betydligt bättre.</pre><pre>Klorutsläppen är ett bekymmer. Klor tillhör inte\r\nnaturens kretslopp och skall därför bort.\r\nSkogsindustrin har gjort stora insatser, men det\r\nräcker inte. Vi vill att man skall gå längre. Vi vill att\r\nregeringen skall göra en avvecklingsplan, och vi vill\r\natt det skall sättas avgifter på klor, så att arbetet blir\r\neffektivt. När vi då sänker användningen av klor i\r\nskogsindustrin är det viktigt att klor inte kommer\r\nin på andra ställen. Så är fallet beträffande PVC-\r\nplasten, som är lika bekymmersam och som också\r\nskall bort.</pre><pre>Majoriteten säger gång på gång i det betänkande\r\nsom vi nu behandlar att man delar våra åsikter och\r\ntycker att skillnaderna inte är så stora. Det låter\r\nväldigt bra. Men jag säger som Karl Erik Olsson\r\nsade tidigare: Då borde man inte avslå våra förslag\r\nsom man gör. Sanningen är nog snarare den att man\r\ninte alltid riktigt har förstått vad vi har menat. Man\r\när fast i sitt eget tänkande. Man kan inte tänka\r\ntillräckligt konstruktivt framåt. Vi måste få ett\r\nsystem där olika saker i naturen kan gå runt i ett\r\nkretslopp och fungera i evighet. Regeringen är\r\nganska mångordig, men jag tror att regeringen\r\nockså är litet rädd för att ta strid med de här\r\nmultijättarna.</pre><pre>När det gäller lagstiftningsfrågorna håller vi ju på\r\natt arbeta med en miljöbalk. I denna miljöbalk är\r\ndet viktigt att få fram regler för mänsklig påverkan\r\nså att den inte stör naturen. Vi måste få miljömål\r\nsom ser till att den här toleransen blir effektiv. Vi\r\nmåste få till stånd miljökonsekvensanalyser, vi\r\nmåste ge miljöorganisationerna talesrätt, vi måste\r\nse till att de internationella överenskommelserna\r\nblir så bra som möjligt och att de också återförs i\r\nden svenska lagstiftningen, vi måste få gränsvärden\r\nsom stämmer med de gränser som finns i naturen\r\noch vi måste även få ett påföljdssystem som\r\nfungerar. Detta har vi inte reserverat oss för. Det\r\nkommer i det här arbetet i miljöskyddskommittén.</pre><pre>Däremot har vi reserverat oss till förmån för att vi\r\nskall ha en miljöombudsman. Vi tror att det är\r\nmycket viktigt att ha ett fristående organ som kan\r\ntitta litet närmare på hur olika myndigheter och\r\nenskilda hanterar miljön. Vi vill också ha\r\nstatsåklagare i miljömål, som kan vara speciellt\r\nkunniga i att just hantera miljöfrågor.</pre><pre>Försurningen är ett annat stort bekymmer. Vi var i\r\nSmåland och tittade på det här. Vi fick se hur\r\nförsurningen försämrar och hur situationen bara\r\nblir värre och värre. Vi har gjort insatser, men de\r\nräcker inte. Vi har för stora utsläpp av svavel,\r\nkväve och även av kolväten. Vi i centerpartiet har\r\nsatt upp som mål att de skall minskas till 80 %, 75 %\r\noch 75 % på dessa tre områden.</pre><pre>Framför allt när det gäller kväveutsläppen har\r\nregeringen kapitulerat, när man säger att de mål\r\nsom vi satte upp 1988 kan vi inte uppnå. Då sade vi\r\natt år 1995 skulle vi ha minskat utsläppen med\r\n30 %. Nu skall man, med de åtgärder man nu\r\nföreslår, klara det till 1998. Vi i centerpartiet är inte\r\nens nöjda med det mål som sattes upp 1988, och\r\nännu mindre med den kapitulation som regeringen\r\ngör inför de här problemen just nu. Vi vill alltså att\r\ndessa mål skall sättas betydligt hårdare. Det är\r\nnödvändigt att så sker.</pre><pre>Vi vill också ha en betydligt mer utvecklad\r\nskogsmarkskalkning för att reglera de bekymmer\r\nsom vi redan har och försöka att återställa dessa\r\nmarker i ett bättre skick.</pre><pre>Avfallshanteringen är central i det här\r\nsammanhanget. Vi måste minska mängden avfall,\r\nvi måste ha rena varor, vi måste ha en sortering, vi\r\nmåste kunna utnyttja material från avfallet, vi\r\nmåste låta det gå i retur och vi måste kunna\r\nkompostera i betydligt större utsträckning. Vi skall\r\negentligen inte få något avfall som vi skall\r\ndeponera, utan vi skall kunna använda det, vi skall\r\nkunna kompostera det eller kunna använda det för\r\natt göra energi, t.ex. biogas eller genom att elda\r\ndet.</pre><pre>Det fördes ett resonemang om marknadsekonomi\r\nhär för en stund sedan mellan Ivar Virgin och\r\nAnnika Åhnberg. Jag skulle bara, som en\r\nkommentar till detta, vilja säga att jag tror inte att\r\nmarknadsekonomin kan lösa dessa problem. Man\r\ntar inte hänsyn till människan, och man tar inte\r\nheller hänsyn till miljön. Men vi kan använda\r\nmarknadsekonomiska element för att styra\r\nutvecklingen åt rätt håll. Detta har vi krävt i\r\ncenterpartiet, och vi tror att det är mycket viktigt\r\natt man gör så. Det var detta förslag som\r\nutredningen om miljöavgifter lade fram.\r\nRegeringen har tagit en del, men inte tillräckligt\r\nmycket. Man måste gå betydligt snabbare fram i det\r\nhär sammanhanget.</pre><pre>Skall vi få en bra miljö är det viktigt att de som\r\narbetar med olika saker har en bra utbildning och\r\natt de även har en miljöutbildning i kombination\r\nmed sin specialitet. Våra tekniker måste veta hur\r\nmiljön fungerar. Våra kemister måste veta hur de\r\nolika substanserna de sätter i rörelse fungerar i\r\nnaturen. Våra samhällsplanerare måste veta hur\r\nman planerar ett samhälle för att få en bra miljö.\r\nVi måste också som konsumenter få utbildning i att\r\nvälja rätt saker, som inte ger den miljöpåverkan\r\nsom vi har i dag.</pre><pre>Herr talman! Jag tror alltså att utbildningen är\r\noerhört viktig, dvs. miljöutbildningen. Den måste\r\ninordnas i all utbildning som sker på ett mer\r\neffektivt sätt än hittills.</pre><pre>Herr talman! Med detta vill jag yrka bifall till våra\r\nreservationer 58, 101 och 116. Den debatt som har\r\nvarit här i dag, och som också finns ute i samhället,\r\nvisar att det finns en medvetenhet om problemen.\r\nDet finns också en medvetenhet om hur man skulle\r\nkunna göra för att komma bort ifrån problemen.\r\nMen det räcker inte, herr talman, med\r\nmedvetenhet. Det krävs också handling.</pre><pre></pre><pre>Anf. 55 BENGT HURTIG (v):</pre><pre>Herr talman! Man kan givetvis fråga sig varför den\r\nhär medvetenheten har växt fram de senaste\r\ndecennierna. Är det bara det att miljödebattörerna\r\nhar blivit så mycket effektivare än vad de var\r\ntidigare och fått skickliga marknadsförare.</pre><pre>Jag kommer ihåg debatten på 1960-talet när Rachel\r\nCarsons bok Tyst vår kom och vilken\r\nuppmärksamhet den väckte. Då var det insekter\r\noch småfåglar som dog på grund av användning av\r\nbekämpningsmedel, främst kanske DDT.</pre><pre>Vi fick väl redan då en känsla av att någonting höll\r\npå att gå snett med den produktion av kemikalier\r\nsom hade utvecklats. Jag tror att fler av oss under\r\nde senaste 30 åren har insett att det här bara var\r\ntoppen på ett isberg. Den stegrade\r\nenergiomsättningen och tekniken har gett oss\r\nmöjligheter att hantera sådana stora mängder kol,\r\nolja, metaller, naturgas, fosfater osv. att bara en\r\nliten del av det avfall som vi producerar kan\r\nåterföras till produktiva processer igen.</pre><pre>För hundra år sedan klarade marken, grundvattnet,\r\nhaven och atmosfären att ta emot allt detta avfall\r\nutan att den ekologiska balansen gick snett. Men nu\r\nklarar inte naturen våra aktiviteter längre. De\r\nekologiska ramarna sprängs. Det är detta som är\r\ndet nya och som gör att oron har spritt sig i stora\r\ndelar av världen.</pre><pre>Genom den omåttliga eldningen av kol och olja och\r\ngenom gruvbrytning och industriella processer\r\nfrisläpps t.ex. stora mängder bly, kvicksilver och\r\nkadmium. Koncentrationerna av dessa giftiga\r\nmetaller ökar och åstadkommer fortfarande skada.\r\nI Östersjöns bottensediment har halten av\r\nkadmium tiodubblats mot vad som kan anses vara\r\nnaturligt. Den avgiftning som naturen under\r\nårmiljoners lopp har gjort åt oss och som gjort\r\nmiljön dräglig att leva i, har börjat ersättas av en\r\nförgiftning. Vi har också börjat producera stabila\r\nkemikalier som levande celler aldrig tidigare träffat\r\npå under dessa årmiljoners lopp. De kan därför inte\r\nleva med dem, bryta ned och leda in dem i ett\r\nnaturligt kretslopp. Exempel på sådana substanser\r\när PCB, vissa dioxiner och andra klororganiska\r\nföreningar. Ett annat gift vi lärt oss producera är\r\nplutonium, som försvann från jorden för ca 2\r\nmiljarder år sedan.</pre><pre>Denna s.k. linjära materialhantering anses nu vara\r\nett brott mot den hantering av materia som naturen\r\noch vi själva gjort i årmiljoner och som\r\nhuvudsakligen varit cyklisk, dvs. ingått i det\r\nnaturliga kretsloppet, som många talare varit inne\r\npå. Man har också sagt, och jag vill understryka\r\ndet, att vi måste tillbaka till de cykliska systemen\r\nom vi skall klara livhanken här på jorden i längden.\r\nRestprodukterna måste i stegrande grad tas till vara\r\noch bli råvaror i produktionen. Kampen mot\r\nresursslöseri, för ett systematiskt sparande och för\r\nett sorterande och tillvaratagande av restprodukter\r\nmåste bli en del av vårt liv.</pre><pre>Vid utveckling av nya produkter måste analys av\r\nenergiåtgång, återvinning och miljöpåverkan\r\nfinnas med. Råvaru-, materiel- och energibalanser\r\nbör upprättas. I princip bör varje produkt och\r\nproduktionsprocess belysas med\r\nmiljökonsekvensbeskrivningar. Vi har också\r\nutvecklat det här i vår motion Jo107. Vi har även\r\ndär utvecklat förslag till åtgärder för att få bättre\r\nkontroll över produktflödena.</pre><pre>Det borde vidare göras tydligt att huvudansvaret\r\nför hantering av kemikalier och andra produkter\r\nskall ligga på tillverkare och försäljare. Den s.k.\r\nsubstitutionsprincipen måste ges större vikt.\r\nBeskrivningen av olika produkter borde bli så fyllig\r\natt konsumenter lätt kan handla miljövänligt.\r\nNågon form av miljöklassning, som tar hänsyn till\r\nenergiförbrukning, miljöeffekter och\r\ntillverkningsprocess, borde kunna tas fram. En\r\nmarkering om vikten av en sådan klassificering\r\nborde ha kunnat göras av riksdagen, utan att man\r\nnärmare har preciserat hur den skall utföras.</pre><pre>Med en sådan klassificering av miljöfarliga\r\nprodukter skulle det också bli lättare att ålägga dem\r\nsom hanterar en produkt, att välja en mindre farlig\r\nprodukt och därmed göra substitutionsprincipen\r\neffektivare. Som det nu är finns det en tendens att\r\nföretag kör ut produkter på marknaden så länge de\r\ninte är förbjudna, även om de ur miljösynpunkt är\r\nolämpliga. Argumentet är förstås att det är tillåtna\r\nämnen. Det är bra att utskottet gör ett\r\ntillkännagivande på denna punkt.</pre><pre>Vi har i vår motion Jou107 också rest kravet att den\r\nomnämnda bevisbördan borde föras in i lagtexten\r\nom kemiska produkter. Där har vi ännu ännu inte\r\nfått utskottet med oss.</pre><pre>Det är bra att vi fortsätter på vägen att avveckla en\r\ndel av de kemiska produkter som vår hälsa och\r\nmiljö inte klarar. Det kan givetvis tyckas att vi\r\nborde kunna gå längre, begränsa fler produkter och\r\ngå fortare fram, men huvudsaken är trots allt att\r\nmålet är gemensamt, sedan kan vi tvista om\r\nhastigheten. Jag tänker då bl.a. på tungmetallerna\r\nbly, kadmium och kvicksilver, som jag tidigare\r\nnämnde.</pre><pre>Om denna begränsning skall fungera behövs en\r\neffektiv kontrollapparat, och den måste sannolikt\r\nfinnas under lång tid. Vi får hoppas att vi inte får\r\ntillbaka de ämnen vars användning begränsas eller\r\navvecklas, genom att restriktionerna i framtiden\r\nblir betraktade som tekniska handelshinder.</pre><pre>När det gäller nya produkter borde den\r\nförhandsanmälan som nu skall införas också\r\ninnebära att producenter och importörer åläggs att\r\ni förväg visa hur en produkts livscykel skall se ut,\r\ndvs. återvinning, återanvändning och\r\ndestruktionssätt borde kunna beskrivas.</pre><pre>Vi tror i och för sig inte att miljöavgifter är någon\r\nkungsväg för att nå resultat. Men man kan möjligen\r\nändå då och då använda den vägen för att driva på\r\nutvecklingen. Vi har därför bl.a. föreslagit en avgift\r\npå krom och arsenik i träskyddsmedel för att uppnå\r\nen snabbare avveckling av dessa produkter.</pre><pre>När det gäller den stora och viktiga frågan om\r\navfallshanteringen i kommunerna är det givetvis ett\r\nsteg framåt att kommunterna nu tvingas upprätta\r\navfallsplaner. Men om man ser på dessa\r\navfallsplaner, får man intrycket av att kommunerna\r\nhar ganska olika ambitioner när det gäller\r\navfallshantering. Möjligen kan man med hjälp av\r\ndessa planer få ett bättre grepp om hur\r\navfallsflödena ser ut, hur stora de är och vilket\r\ninnehåll de har, men det kan också uppstå\r\nsvårigheter att sammantaget får en bra situation.</pre><pre>Grundprincipen är att källsortering skall införas\r\n1994. Men frågan är vilken källsortering. Vilka\r\nfraktioner skall sorteras, och hur skall dessa\r\nfraktioner definieras för att det skall vara en riktig\r\nkällsortering? Det räcker inte med att plocka ut glas\r\noch tidningspapper och kalla resten avfallet för\r\nsorterat. Sannolikt bör vi komma upp i minst 5--6\r\nfraktioner för att få en källsortering värd namnet\r\noch samtidigt få sortering hanterbar för hushållen.</pre><pre>I det län jag kommer ifrån i Norrbotten har vi under\r\nnågra år sorterat ut glas och papper. Det har visat\r\nsig att den berömda marknadsekonomin egentligen\r\ninte klarar av att ta hand om dessa produkter. Man\r\nhar tyvärr i flera kommuner fått avveckla\r\npappersinsamlingen under en period.\r\nReturpappret hade så småningom samlats på hög,\r\noch nu har man återgått till att bränna\r\ntidningspappret.</pre><pre>De pappersbruk som har byggt upp kapacitet för att\r\nta emot tidningspapperet har alltså fått så mycket\r\npapper att de inte anser sig kunna betala den\r\nsumma som egentlingen skulle behöva betalas för\r\natt man skall kunna transportera papperet ner till\r\nsödra Sverige. Samma sak gäller insamlingen av\r\nglas. Det finns inte någon som helst ekonomi i att\r\nfrakta ner glaset till glasbruken i södra Sverige.</pre><pre>Naturligtvis leder detta till att människor känner\r\nmaktlöshet och tycker att miljökampen och\r\nmiljöpolitiken tar ett steg bakåt. De ser inte några\r\nmöjligheter till att få någon ordning på den\r\nelemäntära sortering som det här ju trots allt är\r\nfråga om. Det skulle vara intressant att höra vad\r\nnågon företrädare för regeringspartiet har för\r\nmedicin mot denna svaghet i marknadsekonomin.</pre><pre>Vi borde i Sverige också kunna gå före EG när det\r\ngäller avfallshanteringen. Såvitt jag förstår har\r\nTyskland redan gjort detta. Tillverkare och\r\ndistributörer i Tyskland skall bli skyldiga att ta emot\r\nförpackningar som människor vill returnera. Detta\r\när ett utmärkt sätt att försöka minska mängden\r\nsopor. Vi hoppas att den förpackningsutredning\r\nsom är tillsatt så snart som möjligt skall komma\r\nmed förslag i denna riktning så att också vi i Sverige\r\nkan minska mängden förpackningar i soporna.</pre><pre>Herr talman! Slutligen några ord om\r\nindustriutsläppen. Jag tror det är sant att vi i\r\nSverige har nått längre än i mångra andra länder.\r\nMen fortfarande tar miljön skada av en del utsläpp\r\nsom trots allt sker till luft, mark och vatten. Ett\r\nexempel är utsläppen från klorblekning i\r\nmassaindustrin. Ett annat exempel är den\r\nhantering av kol och koks som sker inom\r\nstårindustrin. Genom att släcka koks med\r\nsaltvatten kan koksen bli sådan att det leder till att\r\ndioxiner bildas vid råjärnframställning. Detta kan\r\nmöjligen vara en källa till de dioxinutsläpp som\r\nman trots allt funnit men inte riktigt vet var de\r\nkommer ifrån.</pre><pre>Kvicksilverutsläppen från kloralkaliindustrin är ett\r\nannat exempel. Jag anser också att de mycket stora\r\nmängder koldioxid som produceras vid\r\nmetallframställning sannolikt kommer att bli\r\nomöjliga att acceptera i framtiden när vi skriver\r\nunder de kommande klimatkonventionerna och när\r\nde avgifter som diskuteras internationellt för\r\nkoldioxidutsläppen kommer att införas. Skulle de\r\navgifter som diskuteras införas kommer ett företag\r\nsom SSAB att få en kostnad på uppemot en miljard\r\nkronor, och det klarar man inte med vinsterna i det\r\nföretaget.</pre><pre>Vi i vänsterpartiet har för vår del vid flera tillfällen\r\nframfört att den högsvavliga oljan borde utredas.\r\nVi har i Sverige problem att bli av med den. Den\r\nskulle kunna förgasas och renas och användas som\r\nenergikälla. Denna högsvavliga olja exporteras i\r\ndag skamligt nog till länder som England och Polen,\r\nsamtidigt som vi kritiserar dessa länder för deras\r\nhöga svavelutsläpp. Det skulle också på denna\r\npunkt vara intressant att få ett svar från\r\nregeringspartiets företrädare om vad man tycker\r\nom den svenska exporten av högsvavlig olja till\r\nEngland och Polen. Denna olja är en typ av\r\nrestprodukt i våra raffinaderier.</pre><pre>Det finns de som säger att en miljard kronor\r\nsatsade i öst är mer väl använd än om den satsas i\r\nSverige. Det är sannolikt riktigt. Men vi måste\r\nförsöka klara av båda delarna. Vi får heller inte\r\nagera så att viktig inhemsk industri slås ut genom\r\natt miljökraven eftersätts i vårt land. En\r\nmiljömässigt ren produktion blir också ett\r\nkonkurrensmedel i framtiden.</pre><pre>Än så länge går det ganska trögt i beslutsprocessen\r\ni vissa länder i öst. Problemen med valuta och vem\r\nsom har det politiska ansvaret är tyvärr i bland\r\nhinder för framgångar i samarbetet. Det är därför\r\nrimligt att driva kraven på industrin vidare också i\r\nvårt land.</pre><pre>Herr talman! Jag vill härmed yrka bifall till\r\nreservation 102.</pre><pre>Anf. 56 ROY OTTOSSON (mp):</pre><pre>Herr talman! Detta betänkande om miljön är\r\nmycket stort, och det rör sig om mycket\r\nkomplicerade frågor. Det är också frågor som på\r\nolika sätt är politiskt svåra. När miljöpartiet de\r\ngröna kom in i riksdagen efter valet 1988 var det ett\r\nuttryck för att det svenska folket krävde en\r\nradikalare och mer långtgående politik framför allt\r\npå miljöområdet. Det var inte bara miljöpartiet\r\nsom gick framåt i det valet, utan även centern och\r\nvänsterpartiet, vilka också är mer radikala än de\r\nflesta partier i denna riksdag.</pre><pre>Man skulle då naturligtvis kunna förvänta sig att det\r\nnu våren 1991 skulle komma ett mycket bra förslag.\r\nVi har ju i riksdagen under de senaste två åren\r\nskjutit på alla miljöfrågor. Det har skett en\r\nsummarisk behandling och mycket litet har gjorts\r\njust i väntan på den stora miljöpropositionen våren\r\n1991. Då skulle man gå igenom det hela ordentligt,\r\nmen det blev inte ordentligt.</pre><pre>Jag är djupt besviken över hur riksdagen har\r\nbehandlat miljöfrågorna. Det har inte saknats\r\nmöjligheter att planera och prioritera på ett annat\r\nsätt om det verkligen funnit en vilja till det. Om vi\r\nmiljöpartister skall vara ärliga mot oss själva, är\r\nåterremiss det enda vettiga för att få en seriös\r\nbehandling. Vi kan inte frivilligt acceptera att man\r\nän en gång lägger allt åt sidan. Därmed har\r\negentligen en rad ärenden inte behandlats seriöst\r\nen enda gång under denna valperiod. Detta var\r\nmycket svårt att se innan hela behandlingen i\r\njordbruksutskottet var färdig och dimmorna så att\r\nsäga skingrades så att vi kunde se vad det egentligen\r\nblev av det hela. Det vi såg var en förskräcklig syn.</pre><pre>Vad är det nu som skiljer miljöpartiet från de andra\r\npartierna inom miljöpolitiken? Det är bl.a.\r\nmängden av ärenden, vilket redan har berörts av\r\nandra debattörer. Vi har avgett en stor mängd\r\nreservationer och väckt en stor mängd motioner. Vi\r\nanser att detta är ett prioriterat område där man\r\nmåste jobba mycket hårt för att få fram bra saker,\r\noch man måste ge sig på alla områden, inte bara\r\nvissa.</pre><pre>Vi anser också att man måste fastställa strikta\r\ngränser för en rad miljövidriga företeelser. När det\r\ngäller kemiska ämnen gäller det tungmetaller,\r\nklorerade lösningsämnen, PCB, CFC osv. Det\r\ngäller att avveckla användningen av denna typ av\r\nämnen så snabbt som möjligt och totalförbjuda\r\ndem. De hör inte hemma i biosfären över huvud\r\ntaget. Vår utgångspunkt är att detta skall göras så\r\nfort som möjligt. Det är därför som våra krav blir\r\nmer långtgående än de andra partiernas.</pre><pre>Vi vill också systematiskt förändra skattesystemet\r\nså att det i sig verkar i miljöanpassningens tjänst.\r\nMiljöavgifter är en liten del av detta, och s.k.\r\nbubblor kan vara en annan del om man kan utforma\r\ndem på ett bra sätt, vilket inte alltid har varit fallet\r\nbl.a. i USA där man försökt sig på detta.</pre><pre>Detta innebär naturligtvis inte att man ensidigt\r\nskall höja skatter, utan andra skatter skall sänkas i\r\nstället om dessa saker införs. Frågan om\r\nmiljöavgiften dyker upp på olika ställen i de\r\närenden som behandlas i dag. Frågan behandlas\r\nt.o.m. i ett särskilt betänkande som kommer att\r\ndebatteras senare, och med tanke på detta kommer\r\njag inte att tala så mycket om den frågan. Det blir\r\nen särskild debatt om miljöavgifter senare.</pre><pre>Miljöpartiet vill prioritera miljörelaterade\r\ninvesteringar, så att hela samhällsbygget\r\nmiljöanpassas. Det gäller kanske framför allt på\r\ntrafik- och energisidan, där det måste investeras\r\nmycket stora summor. Det handlar då om rena\r\nbudgetprioriteringar. Även den frågan behandlas\r\nvid ett senare tillfälle, varför jag nu inte närmare\r\ngår in på den saken.</pre><pre>Däremot går vi i dag mer in på frågan om\r\ninvesteringar i naturvården. Det gäller köp av de\r\nsista naturskogarna och urskogarna i landet, så att\r\ndessa räddas innan det är för sent. Här finns det\r\ningen väntetid -- inget utrymme för väntan. Den\r\ntypen av investeringar är viktiga. Vi kan notera att\r\nmiljöpartiet här går betydligt längre än något annat\r\nparti, och det är naturligtvis ett uttryck för vår\r\nambitionsnivå.</pre><pre>Vi har också ställt upp konkreta mål och framlagt\r\nkrav på åtgärdsplaner när det gäller en lång rad\r\nmiljöproblem. Vi anser inte att det räcker med\r\nvackra ord och att man säger saker som i och för sig\r\när bra och som alla säkerligen kan skriva under på,\r\nåtminstone när vi är på gott humör. Man måste\r\nkonkretisera det hela och tala om hur mycket, när,\r\nvem som har ansvaret osv. Det är vad vi har försökt\r\ngöra, och då blir naturligtvis ärendevolymen stor.</pre><pre>Vi ställer också krav på överstatliga beslut på\r\nmiljöområdet. Vi vet -- och jag hoppas att alla i den\r\nhär kammaren gör det vid det här laget -- att\r\nmiljöproblemen är internationella till sin\r\ngrundläggande karaktär. Naturen struntar i våra\r\nnationsgränser, och då måste vi också hantera\r\nproblemen internationellt. Svagheten i det\r\ninternationella arbetet är ju alltid att konventioner\r\noch liknande inte är tvingande beslut. Därför måste\r\nvi tillskapa den typen av beslut även internationellt.\r\nVi noterar att vi är ensamma om att driva den linjen\r\ni riksdagen, och det beklagar vi.</pre><pre>Vi menar också att det inte räcker med att planera\r\noch fundera kring de här frågorna, utan det gäller\r\nockså att komma i gång, och det snabbt -- för det\r\när då man lär sig hur man kan jobba. Det har gått\r\nalldeles för långsamt med många saker. Vi anser att\r\nförsiktigheten på många områden är överdriven.</pre><pre>Herr talman! Jag skall nu litet mer detaljerat gå in\r\npå en del områden, som jag har fått mitt partis\r\nuppdrag att behandla i debatten. Det gäller då i\r\nförsta hand frågan om kemiska produkter och\r\nvaror, dels det vi köper i affären, dels sådant som\r\nsläpps ut från fabrikerna. Det är en stor utmaning\r\natt komma åt alla kemiska ämnen som sprids, ofta\r\ndiffust, i en lång rad varor och produkter. Ett första\r\nsteg borde egentligen vara att ha en hård\r\nlagstiftning på märkning, så att vi över huvud taget\r\nkan veta vad en vara eller produkt innehåller. Den\r\nmärkningen bör dels gälla vad varan eller\r\nprodukten rent kemiskt består av, dels innehålla\r\nuppgifter om hur produkten har tillverkats, hur den\r\nskall tas om hand och vilka andra alternativ som\r\nfinns tillgängliga för vissa användningsområden.\r\nDet sistnämnda är helt enkelt\r\nsubstitutionsprincipen, som finns i lagen om\r\nkemiska produkter efter ett miljöpartiinitiativ och\r\nsom egentligen borde gälla även märkningssidan.</pre><pre>Miljömärkningen borde sedan byggas ut med\r\nkonsekvensanalyser, så att man vet vilka\r\nkonsekvenser olika varor och produkter får när\r\nman använder dem.</pre><pre>När det gäller substitutionsprincipen anser vi också\r\natt kemikalieinspektionen årligen måste redovisa\r\nde kemikalier som är utbytbara, så att\r\nsubstitutionsprincipen verkligen kan fungera. I dag\r\nfinns ingen sådan redovisning, och det är egentligen\r\nmycket oklart vad man kan och inte kan göra.\r\nDärför, herr talman, yrkar jag bifall till motion\r\n1990/91:Jo710, yrkande 9, som handlar just om\r\ndetta.</pre><pre>Vi anser också att det förekommer alldeles för\r\nmycket giftiga tungmetaller i varor och produkter,\r\nsom mycket väl skulle kunna förbjudas enligt\r\nsubstitutionsprincipen. I de fall man nu inte kan\r\ninföra förbud bör man gå in med panter och\r\nåterlämningspremier för att snabbt få ned\r\nanvändningen och stimulera teknikutvecklingen.</pre><pre>De värsta tungmetallerna, kvicksilver och\r\nkadmium, anser vi bör totalförbjudas till år 2000.\r\nVi anser också att kadmiumförbudet, som redan\r\nfinns men som är bemängt med dispenser och\r\nundantag skall få verka fullt ut, dvs. att dispenserna\r\noch undantagen skall avvecklas senast den 1 juli\r\n1992. Därför yrkar jag bifall till motion\r\n1990/91:Jo119, yrkande 32, 33, 34, 35 och 36.</pre><pre>Vad beträffar lagen om kemiska produkter sägs i\r\npropositionen att den omvända bevisbördan skall\r\ntillämpas. Men så står det faktiskt inte i lagtexten,\r\noch vi anser att så måste bli fallet om lagen\r\nverkligen skall kunna fungera. Annars är risken\r\nstor för att den bara blir en papperstiger.</pre><pre>Vi anser också att förhandsgranskning av olika\r\nkemiska produkter och varor skall föreskrivas i\r\nlagen om kemiska produkter. Vi får hela tiden\r\nuppleva hur det tillförs nya kemiska varor och\r\nprodukter i vårt samhälle, vilka det egentligen inte\r\nfinns någon kontroll på. Det finns inget krav på\r\nförhandsgranskning som verkligen fungerar.</pre><pre>Vi anser också att lagen om kemiska produkter\r\nskall tillämpas vid koncessionsprövningar enligt\r\nmiljöskyddslagen. Men vi anser att även lagen om\r\nkemiska produkter bör utnyttjas i detta syfte. Det\r\nhänger samman med att det behövs en bättre\r\ntäckning.</pre><pre>Vi anser att lagen om kemiska produkter skall gälla\r\näven varor och att detta skall skrivas in i lagen. Den\r\ngamla lagen om kemiska produkter innehöll en\r\nsådan bestämmelse, men den togs bort. Vi har\r\nmotionerat i denna fråga tidigare och faktiskt fått\r\nbifall till vårt förslag, men sedan blev detta ändrat\r\nigen. Så kan det gå, och därför kommer vi tillbaka\r\ni denna fråga.</pre><pre>Vi anser också att kommunerna skall åläggas att\r\nupprätta åtgärdsplaner för att få bort de\r\nmiljöfarliga produkterna och varorna. Därför, herr\r\ntalman, yrkar jag bifall till motion 1990/91:Jo710,\r\nyrkandena 1, 4 och 14.</pre><pre>Vi anser vidare att kemikalieinspektionens uppdrag\r\nmåste skärpas och konkretiseras. Det måste bl.a.\r\ninföras tidsgränser för att vi skall bli av med de\r\nfarligaste varorna och produkterna som innehåller\r\nkemiska ämnen. 13-listan, som är ''värstinglistan'',\r\ninnehåller en rad ämnen som egentligen borde\r\nförbjudas så fort som det bara går. Vi anser att det\r\ni väldigt hög grad går att förbjuda dessa ämnen\r\ntämligen omgående. Allra senast till den 1 januari\r\n1995 borde alla organiska ämnen som finns med på\r\n13-listan totalförbjudas i Sverige. Förbudet mot\r\ndessa kemikalier i konsumentprodukter borde\r\nförbjudas i stort sett omgående; de har inte där att\r\ngöra.</pre><pre>Kemikalieinspektionen har fått ett bemyndigande\r\natt förbjuda en del varor och produkter enligt § 12\r\nLKP enligt regeringens förslag, som väl riksdagen\r\nkommer att bifalla. Det är vi glada över, för det är\r\nprecis vad vi har krävt under något år. Men det är\r\ndå viktigt att det bemyndigandet gäller fullt ut, så\r\natt det inte blir alltför många begränsningar. Vi har\r\nnoterat att det enligt propositionen skrivs in en del\r\nbegränsningar. Risken är att det hela blir tandlöst\r\nom man stirrar sig blind på dessa begränsningar.\r\nAvsikten med begränsningarna är att lagen inte\r\nskall få störa frihandeln. Om lagen inte får gälla\r\nimporten, blir den förstås ganska verkningslös.</pre><pre>Vi anser också att kommunerna måste få större\r\nbefogenheter att förbjuda miljöfarliga varor och\r\nprodukter. Därför, herr talman, yrkar jag bifall till\r\nmotionen 1990/91:Jo119, yrkande 25 och Jo710,\r\nyrkande 11.</pre><pre>Vi anser också att kemikalieinspektionen skall\r\noffentliggöra hur mycket som importeras och\r\nexporteras och hur mycket som används i landet av\r\nmiljöfarliga kemikalier, varor och produkter, i den\r\nmån det finns sådan statistik. Det är viktigt att\r\nsådant blir offentligt, så att det kan diskuteras på\r\nett öppet sätt. På det sättet kan vi också komma åt\r\nproblemen effektivare.</pre><pre>Vi anser också att de ansvariga myndigheterna --\r\ndels kemikalieinspektionen, dels livsmedelsverket\r\noch andra -- skall göra regelbundna revisioner i\r\nsyfte att skärpa bestämmelserna så långt det är\r\nmöjligt.</pre><pre>Andra debattörer har påpekat att amalgam är en\r\nkvicksilverförening. Amalgamet är ett\r\nmiljöproblem. Amalgamet hamnar så småningom i\r\nnaturen och kommer att sprida där. Visserligen är\r\namalgamet mycket stabilt i den kemiska form i\r\nvilket det används i tänderna, men vi vet att en del\r\nmänniskor får betydande besvär av amalgamet.\r\nRedan av det skälet bör man få bort amalgamet så\r\nsnabbt som möjligt. Vi anser att det bör kunna\r\ntotalförbjudas senast den 1 juli 1994. Vi anser också\r\natt det är viktigt att se till att man får en effektiv\r\nrening på krematorier och liknande för att\r\nförhindra spridning av kvicksilver i miljön.</pre><pre>Vi föreslår vidare att man på arsenik och krom, som\r\när andra farliga tungmetaller, skall lägga på en\r\nmiljöavgift på träskyddsmedel på det sätt som\r\nmiljöavgiftsutredningen föreslår. Vi är faktiskt rätt\r\nförvånade över att regeringen inte kom med det\r\nförslaget, eftersom det var ett ganska välanpassat\r\nförslag. Utredningen lade fram bara ett antal\r\nvälutredda förslag för att få dessa som en test i\r\nverkligheten innan man breddade det hela. Tanken\r\när ju att man mer systematiskt skall kunna arbeta\r\nmed miljöavgifter. Men detta förslag har\r\nregeringen lagt åt sidan för att i stället använda\r\nadministrativa styrmedel, utan att det egentligen\r\nfinns någon uppenbar fördel med det. Därmed\r\nmissar man en bra chans att pröva det här\r\nstyrmedlet och att utveckla det på ett konstruktivt\r\nsätt.</pre><pre>När det gäller de klororganiska lösningsmedlen\r\nföreslog miljöavgiftutredningen även där en avgift.\r\nDen avgiften är också principiellt riktig, eftersom\r\ndet här handlar om en vara. Utredningen valde ut\r\ntre lösningsmedel som är speciellt farliga och som\r\ndessutom har en begränsad spridning. Även det\r\nförslaget har regeringen underlåtit att ta upp.\r\nDärmed fördröjer man hela processen att utveckla\r\ndenna typ av ekonomiska styrmedel ett antal år.\r\nDenna tanke förblir därför oprövad. Det är\r\nbeklagligt. Nu anser vi i och för sig att dessa\r\nklororganiska lösningsmedel är så giftiga att de bör\r\nförbjudas ganska snabbt. Vi har föreslagit att de\r\nskall vara förbjudna till år 1995 senast, och då blir\r\navgiftens funktion dels att påskynda avvecklingen,\r\ndels att dra in pengar till en fond, vilka pengar då\r\nkan användas för att stimulera utvecklingen av\r\nmiljöanpassade varor och produkter. Därför, herr\r\ntalman, yrkar jag bifall till motion 1990/91:Jo119,\r\nyrkandena 26--28 samt motion 1990/91:Sk625,\r\nyrkande 19.</pre><pre>CFC -- dessa freonor -- är egentligen någonting helt\r\nonödigt och borde kunna förbjudas mycket snabbt.\r\nDetta har i någon mån också observerats av\r\nregeringen och de andra partierna här i riksdagen.\r\nVi är internationellt sett ganska snabba på detta\r\nområde. Men vi anser att man borde kunna gå ännu\r\nmycket snabbare fram. Dessutom anser vi att dessa\r\nämnen borde kunna samlas in mycket mer\r\neffektivt. Risken för ozonskiktet och\r\nväxthuseffekten är ett så pass stort problem att det\r\nfinns alla skäl i världen att gå fram så snabbt det\r\növer huvud taget är möjligt.</pre><pre>Vi anser även att PCB skall förbjudas totalt sedan\r\nfrån den 1 juli 1992. Vi bör också få i gång en aktiv\r\ninsamling av alla varor som innehåller PCB. I den\r\ntakt man får fram uppgifter om PCB-förorenade\r\nföremål bör man utveckla metoder att samla in\r\ndessa på ett effektivt sätt. PCB är ju ett mycket\r\nallvarligt miljögift. Hur PCB verkar i naturen\r\ntänker jag nu inte tala om, eftersom jag förutsätter\r\natt ni känner till det.</pre><pre>Även klortetraklorid och trikloretan anser vi bör\r\nförbjudas så snart som möjligt, senast den 1 januari\r\n1992. Vi har svårt att se varför dessa två mycket\r\ngifta lösningsämnen skall få användas när det finns\r\nså många andra alternativ. Därför yrkar jag bifall\r\ntill motion 1990/91:Jo119, yrkandena 19 och 20.</pre><pre>Herr talman! I andra änden på det hela har vi detta\r\nmed avfall och därmed återvinning. Vi anser att vi\r\nbör få en lagstiftning här i landet om just\r\nåtervinning, vars syfte och inriktning skall vara att\r\nvi skall kunna se till att så mycket som möjligt att\r\ndet som i dag blir avfall aldrig blir avfall utan att det\r\ni första hand återanvänds och i andra hand\r\nåteranvänds, i den mån det alls behöver\r\nförekomma. Vi har därför i riksdagen lagt fram ett\r\nkomplett förslag till en återvinningslag. Vi tycker\r\natt denna fråga behandlats mycket styvmoderligt i\r\nsamband med riksdagsbehandlingen. Vi lade fram\r\nförslaget redan förra året, men den förkortade\r\nbehandlingen gjorde att det inte blev någonting då.\r\nVi har nu lagt fram det igen, och det har blivit en\r\nförkortad behandling av åtminstone detta. Det kan\r\nvi notera. Bakom detta lagförslag ligger naturligtvis\r\nflera års arbete av oss för att få fram ett heltäckande\r\noch sammanhållet lagförslag.</pre><pre>Vi anser att avfallet borde kunna reduceras med\r\nåtminstone 50 % på tio år och med åtminstone 80 %\r\nnär det gäller miljöfarligt avfall. Det är också idén\r\nmed denna lag. Vi anser också att en miljöavgift\r\nskall kunna läggas på osorterat hushållsavfall. Den\r\nbör kunna utsträckas till att gälla fler typer av avfall\r\ni takt med att man höjer standarden beträffande\r\nvad som kan anses vara osorterat resp. sorterat.\r\nDetta är delvis också ett förslag från\r\nmiljöavgiftsutredningen. Vi skiljer oss dock från\r\nmiljöavgiftsutredningen; på så sätt att vi vill ha en\r\nbetydligt högre avgift, 200 kr. per ton mot\r\nutredningens 50 kr. per ton.</pre><pre>Detta är också något som vi väntat oss i\r\npropositionen, men det kom aldrig. Det är\r\nnaturligtvis en besvikelse att man underlåter det.\r\nDet visar väl att man från regeringens sida inte är\r\nberedd att satsa på ekonomiska styrmedel annat än\r\ni mycket begränsad utsträckning.</pre><pre>Vi anser också att källsortering måste bli\r\nobligatorisk från den 1 januari 1993. Därför yrkar\r\njag bifall till motion 1990/91:Jo119 yrkande 8 och\r\n1990/91:Sk625 yrkande 20 och 21.</pre><pre>Ett annat sätt att förhindra att avfall blir avfall är\r\natt utveckla system med panter. Vi har föreslagit\r\npant på bildäck, katalysatorer, smörjoljor, osv.\r\nUtskottet har avstyrkt allt detta. Det är litet svårt\r\natt förstå varför inte ens folkpartiet, som faktiskt\r\nbrukar tala mycket om sådant här, velat stödja oss\r\ni denna fråga. I andra sammanhang framhålls detta\r\nsom ganska okontroversiellt, men när det gäller får\r\nvi ändå inte igenom det här i riksdagen.</pre><pre>Vi har ett förslag om att inrätta en avfallsfond.</pre><pre>Anf. 57 TREDJE VICE TALMANNEN:</pre><pre>Meningsyttringar från läktaren är absolut inte\r\ntillåtna.</pre><pre>Anf. 58 ROY OTTOSSON (mp):</pre><pre>Herr talman! Avfallsfondens idé är att se till att\r\nåtervinningsmarknaden förbättras. Det är inte stor\r\nmening att sortera och återvinna avfall om ingen vill\r\nha det och det inte finns teknik för att göra något\r\nvettigt av det i nästa steg. Här krävs det insatser.\r\nFlera utredningar pekar på just detta problem. Jag\r\ntror att en av de största besvikelserna på många håll\r\ni landet är just detta, på att det inte fanns något\r\nförslag om avfallsfond i regeringens proposition\r\neller i det betänkande som vi strax skall ta ställning\r\ntill.</pre><pre>Herr talman! Jag yrkar därför bifall till motion\r\n1990/91:Jo728 yrkande 5, som kräver en\r\navfallsfond.</pre><pre>Beträffande avfall och återvinning finns det många\r\nandra frågor som man skulle kunna beröra. Det\r\nmesta täcks dock av det lagförslag jag förut\r\nnämnde. Jag skall inte gå in på alla detaljer. I stället\r\ntänker jag gå in på detta med industrin och andra\r\npunktutsläpp. Detta är ett mer traditionellt\r\nområde, där man får säga att det hänt ganska\r\nmycket. Miljöskyddslagen är i hög grad riktad mot\r\njust punktutsläppen. Men vi menar att det ändå\r\nfinns en hel del kvar att göra. Beträffande\r\ntungmetaller bör man, tycker jag, ompröva\r\nutsläppen betydligt mer systematiskt. Man bör\r\nförsöka pressa ned dem så att de praktiskt taget\r\nupphör till mitten av 90-talet och senast år 2000.</pre><pre>Vi anser att alla företag som omfattas av\r\nmiljöskyddslagen och inte har något tillstånd eller\r\ninte ens sökt något måste göra det snarast och\r\nsenast 1994. Det är egentligen rätt konstigt att vi\r\ninte fått med utskottet på detta. Jag yrkar därför,\r\nherr talman, bifall till motion 1990/91:Jo89, som\r\nkräver just detta.</pre><pre>Vi anser också att avloppssystemen bör förbättras i\r\nlandet. De behöver åtskiljas. Man bör inte blanda\r\nihop avlopp från hushåll, industri och dagvatten.\r\nDe bör skiljas åt, och man skall rena var och en av\r\ndem i den mån det behövs. På det sättet kan man i\r\nreningsverken av hushållsavfallet få fram ett slam\r\nsom inte är förorenat med en massa kemikalier. Det\r\när också en förutsättning för att man i framtiden\r\nskall kunna återanvända detta slam som\r\ngödningsmedel. Jag yrkar därför, herr talman,\r\nbifall till motion 19990/91:Jo118 yrkande 14.</pre><pre>Vidare menar vi att utsläppen av klororganiska\r\nämnen måste minskas snabbare. Det gäller alltså\r\nutsläpp alltså från blekerierna hos\r\nmassaindustrierna. Vi vet att en stor del av de\r\nklorerade organiska ämnena som kommer ut från\r\nblekerierna egentligen är okända. Det är\r\npotentiella miljögifter. Man räknar med att vi inte\r\nens vet vad 80 % av dem är. Vi har upptäckt att fler\r\noch fler av just dessa klororganiska ämnen är\r\nmycket farliga. Vi anser att de senast efter 1995 inte\r\nskall få släppas ut alls. Vi anser också att klorblekt\r\npapper skall kunna förbjudas i Sverige. Det behövs\r\ninte någon klorblekning för att få vitt papper. Vi\r\nanser också att naturvårdsverkets plan i dessa\r\navseenden måste skärpas. Vi anser dessutom att en\r\nkloravgift skall införas för att påskynda denna\r\nprocess. Det skall vara en avgift på kloret in till\r\nfabriken, inte på utsläppen. Skälet är att\r\nkloranvändning som sådan är farlig även ur\r\narbetsmiljösynpunkt. Det behandlas dock i ett\r\nannat betänkande, skatteutskottets betänkande om\r\nmiljöavgifter, så det kommer väl upp i den\r\ndebatten. Det blir litet inkonsekvent, för det finns\r\nandra partier som har reservationer till det här\r\nbetänkandet om ungefär samma sak.</pre><pre>Vi anser också att kraven på reningsverken skall\r\nskärpas och att kommunerna som alternativ skall\r\nkunna få utnyttja möjligheten att göra våtmarker\r\noch på det sättet få ned kväve- och fosforutsläppen\r\ntill våra kusthav. Vi anser att kvicksilvret måste\r\nbort ur klor-alkaliindustrin. Vi anser att det bör\r\nkunna ske ganska snart, senast den 1 juli 1992. Vi\r\nhar en reservation om detta. Detta var några\r\naxplock av vad vi kräver på detta område.</pre><pre>Det finns tyvärr flera miljöskador som vi ärver från\r\ntidigare generationer. Det gäller kanske framför\r\nallt försurningen. Vi tvingas kalka för att dämpa\r\neffekten. Vi har föreslagit påökningar, och vi har\r\nlyckats få en majoritet i utskottet för en smärre\r\npåökning. För att få en majoritet för detta har vi\r\ninte reserverat oss i denna fråga. Jag vill ändå\r\nbetona att det egentligen behövs mycket mer än det\r\nsom utskottet nu föreslår.</pre><pre>Beträffande gamla industritippar, ofta\r\ngruvavfallsupplag, måste man vidta en del åtgärder\r\nför att stoppa läckaget av framför allt tungmetaller.\r\nVi har där förslagit att man skall satsa 100 milj.kr.\r\nTyvärr har regeringen och utskottet bara föreslagit\r\n25 miljoner. Det anser vi vara alldeles för litet.\r\nDetta är ju stora problem, som måste åtgärdas så\r\nfort som möjligt. Det läcker alltså stora mängder\r\ntungmetaller från dessa avfallsupplag.</pre><pre>Herr talman! Förutom allt detta behandlas även\r\ntrafikfrågor i betänkandet, trots att ett annat\r\nbetänkande om trafik och miljö senare kommer att\r\ndebatteras. Det som tas upp i detta betänkande om\r\ntrafik är också sådant som tidigare under våren\r\nbehandlats i trafikutskottet. Det behandlas också\r\ndelvis i ett betänkade som kommer från\r\ntrafikutskottet. Detta är återigen ett tecken på att\r\ndet hela gått väldigt snabbt till väga och att det\r\nkanske inte har behandlats så grundligt som det\r\nkanske borde.</pre><pre>Jag måste ändå kommentera några punkter.\r\nBilskrotningspremien bör höjas. Jag noterar att vi\r\nhär vill gå längre än de andra. Det kan man väl bara\r\nkonstatera. En viss höjning blir det trots allt, och\r\ndet får vi glädjas åt.</pre><pre>Vi anser att miljöklasser bör införas även för\r\narbetsfordon. Det kravet finns med även i ett\r\nförslag från ett annat parti vilket behandlas i ett\r\nannat betänkande. Också den frågan har alltså\r\ntydligen hamnat på flera ställen.</pre><pre>Vi anser att miljöfarliga tillsatser i drivmedel skall\r\nförbjudas. De är nästan aldrig motiverade, utan\r\nman kan ta fram rena drivmedel som ändå håller\r\nhög kvalitet. Jag vill därför särskilt yrka bifall till\r\nmotion 1990/91:Jo730 yrkande 4, där detta krav\r\nfinns med.</pre><pre>Vi föreslår mycket långtgående krav på rening av\r\navgaser i bilar och övriga fordon. Vi anser att dessa\r\nkrav skall gälla även för sjöfarten och flyget.\r\nSjälvfallet finns också en reservation som allmänt\r\nhandlar om en miljöanpassning av\r\ntransportsystemen. Men detta kommer som sagt\r\nupp i samband med debatten kring ett senare\r\nbetänkande, och jag skall därför inte här och nu ta\r\nmer tid i anspråk för dessa frågor.</pre><pre>Herr talman! Jag har pratat med mina vänner i\r\nmiljöpartiet och vi har kommit överens om att\r\nförsöka begränsa antalet reservationer som vi begär\r\nvotering på. Skulle vi ta med alla, skulle det som vi\r\nser det bli en alldeles orimlig börda på kammaren.\r\nMen vi har ändå väldigt många reservationer till\r\nbetänkandet. Detta är hjärtefrågor för oss, frågor\r\nsom väger mycket tyngt, så vi kommer därför ändå\r\natt begära votering på en del. Jag vill yrka bifall till\r\nreservationerna 5, 9, 12, 21, 46, 57, 75, 93, 104, 117,\r\n119, 128, 134 och 160. Det är de enligt vår mening\r\nprincipiellt tyngre reservationerna.</pre><pre>Anf. 59 ANDERS CASTBERGER (fp)\r\nreplik:</pre><pre>Herr talman! Roy Ottosson använde en god tid av\r\nsin inledning till att försöka att över huvud taget\r\nmotivera varför miljöpartiet finns i riksdagen. Man\r\nkan möjligen förstå att han känner sig i behov av att\r\ngöra en sådan lång utläggning om detta.</pre><pre>Vad han däremot egentligen inte behövde känna\r\nnågot behov av var att fäkta så vilt vad gäller två av\r\nde frågor han tog upp, nämligen frågan om\r\nåtervinning och skrotningsavgift på bildäck. Jag vet\r\ninte om Roy Ottosson inte har uppmärksammat\r\ndet, men vi har faktiskt i reservation 124 reserverat\r\noss till förmån för vår motion, och vi har i allra\r\nhögsta grad uppmärksammat själva sakfrågan om\r\nde 50 000 ton bildäck som kasseras varje år i\r\nSverige och vilka möjligheter det skulle ge till\r\nåtervinning och återanvändning. För att klara detta\r\ni ett marknadsekonomiskt system måste man\r\nnaturligtvis också se till att det finns någon form av\r\nmarknadsmorot. Vi har därför föreslagit att en\r\nskrotningsavgift skulle införas och att systemet\r\nskulle bli ganska likt skrotpremiesystemet för bilar.\r\nMiljöpartiet har dock i reservation 126 kraftfullt\r\ntagit avstånd från detta. Jag undanber mig sådana\r\npåhopp som Roy Ottosson gjorde, som skulle ge\r\nsken av att vi inte har uppmärksammat frågan.</pre><pre>Avslutningsvis påstod Roy Ottosson också att\r\nmiljöpartiet är det enda parti som driver\r\növerstatlighetsfrågor. Det är ju bara struntprat och\r\nnonsens! Överstatliga beslut är möjliga att\r\nåstadkomma bl.a. genom att man är med i EG.\r\nMiljöpartiet är den mest infernaliska motståndaren\r\nmot att Sverige går med i EG. Med överstatliga\r\nEG-beslut till miljöns froma kan man få just de\r\nbeslut som Roy Ottosson efterlyser. Gå med i EG i\r\nstället, Roy Ottosson!.</pre><pre>Anf. 60 ROY OTTOSSON (mp) replik:</pre><pre>Herr talman! Jag märker att Anders Castberger är\r\nnoga med att följa upp sitt partis reservationer. Det\r\när riktigt att också folkpartiet har en reservation om\r\nbildäck. Det har jag noterat. Jag var litet slarvig i\r\nmin formulering. Vad jag snarare avsåg var\r\nkatalysatorer och smörjoljor. Vi skulle ju faktiskt\r\nkunna prata ihop oss litet mer om vi fick litet mer\r\ntid, vilket vi kräver genom att yrka på\r\nåterförvisning av ärendet. På så sätt skulle vi\r\nfaktiskt kunna få fram bra förslag som kan stödjas\r\nav en majoritet så att vi kan se att till någonting\r\nhänder på det här området. Anders Castberger\r\nmenar väl inte att man bara skall syssla med något\r\nslags demonstrationspolitik, där man talar om vilka\r\nfantastiska reservationer man har? Det väsentliga\r\när väl att försöka nå bra beslut, eller hur?</pre><pre>När det gäller överstatlighet och EG skulle jag vilja\r\nbe Anders Castberger att ta del av de\r\nmiljökonsekvensanalyser som EG själv gör och har\r\ngjort angående vilka miljöeffekterna blir av vad\r\nman gör inom EG nu och under de närmaste två--\r\ntre åren. Dessa analyser visar -- tyvärr -- entydigt\r\natt utsläppen från en lång rad luftföroreningar och\r\nvattenföroreningar kommer att öka, och man kan\r\nockså notera att även energianvändningen kommer\r\natt öka. Allt detta innebär belastningar på miljön\r\noch naturen. Därför är det naturligtvis ingen bra\r\nmiljöpolitik att gå med i EG och göra likadant. Man\r\nkan alltså inte säga att EG skulle innebära något\r\nslags underverk för miljön.</pre><pre>Jag noterar att folkpartiet faktiskt inte stödjer våra\r\nkonkreta krav på överstatlighet. Så är det. Vi\r\nmenar att de överstatliga besluten bör gälla hela\r\nEuropa och helst hela världen, om det skulle vara\r\nmöjligt. Det är något annat än att underkasta sig en\r\nny supermakt för att uppnå maximal ekonomisk\r\ntillväxt.</pre><pre>Anf. 61 ANDERS CASTBERGER (fp)\r\nreplik:</pre><pre>Herr talman! Miljöpartiets argumentationsteknik\r\ngår över allt sunt förstånd. Roy Ottosson talade i\r\nsin inledning om bildäck, och jag replikerade på\r\ndet. Men då visade det sig helt plötsligt att debatten\r\ni stället handlade om katalysatorer och smörjoljor,\r\nvilket inte alls var fallet i Roy Ottossons\r\ninledningsanförande. Det är ju faktiskt inte så lätt\r\natt bemöta miljöpartiets invändningar, när de inte\r\ntalar om samma sak hela tiden.</pre><pre>Sedan till frågan om överstatlighet. Folkpartiet\r\nliberalerna har flertalet gånger hävdat vikten av\r\nolika internationella överenskommelser, och vi har\r\ngång på gång -- det kan säkert statsrådet Dahl\r\nintyga -- varit mycket kritiska till att vi inte har\r\nkommit längre i fråga om t.ex. en\r\nNordsjökommission. Man kan emellertid inte, som\r\nmiljöpartiet faktiskt gjorde alldeles nyss, använda\r\nargumentet om överstatlighet och sedan tro att\r\ndetta bara går för sig de gånger överstatligheten går\r\nmiljöpartiets väg men inte någon annan gång. Vi\r\nmåste faktiskt vara så konsekventa att vi, om vi\r\nönskar ett samarbete på internationell nivå i syfte\r\natt så småningom få till överstatliga beslut på vissa\r\nområden, också är beredda att ge oss in i\r\ndiskussioner med och söka påverka de övriga\r\nnationerna. Kanske kan vi då så småningom\r\növertyga dem om att vår linje är den riktiga, eller\r\natt den riktiga linjen åtminstone bör gå åt samma\r\nhåll som vår. Det går inte att argumentera så som\r\nmiljöpartiet gör. När det gäller EG finns en hel rad\r\növerstatliga beslut att ta del av.</pre><pre>Vad avser konsekvensbeskrivningar finns en hel\r\nlång rad sådana, som pekar åt olika håll. Den av\r\nmiljöpartiet annars mycket åberopade\r\nmiljörättsjuristen Staffan Westerlund har ju\r\nkommit till delvis andra slutsatser än dem\r\nmiljöpartiets Roy Ottosson här visade på.</pre><pre>Anf. 62 ROY OTTOSSON (mp) replik:</pre><pre>Herr talman! Nej, Anders Castberger, när jag\r\nnämnde panterna räknade jag upp tre saker:\r\nbildäck, katalysatorer och smörjoljor. Åtminstone\r\när detta vad jag har skrivit i mitt manus, och jag\r\nhoppas att det också var vad jag sade. Vi får väl\r\nkontrollera saken i protokollet. Det var just\r\nförslagen om katalysatorer och smörjoljor som jag\r\nmenar var en liten miss från folkpartiet. Men det är\r\ninget att gräla om. Varför gräla om detta? Varför\r\ndenna demonstrationspolitik från folkpartiet?\r\nVarför inte i stället samarbeta och försöka få fram\r\nett bra pantförslag? Jag tycker inte att ni är seriösa\r\nnär ni debatterar sådana här småfrågor. Ni försöker\r\nalltid blåsa upp dem och göra dem väldigt\r\nmärkvärdiga. I själva verket är det ju bara att\r\nkomma överens, eller hur? En förutsättning är ju\r\natt ni verkligen menar allvar, men det är kanske där\r\ndet brister.</pre><pre>Internationella överenskommelser är ju inte\r\nsamma sak som lagstiftning. De gäller inte\r\nautomatiskt i Sverige, såsom en lag gör. Detta\r\nbetyder att man kan strunta i dem. Vi har ett antal\r\nexempel, bl.a. Bernkonventionen, som kommer att\r\ndebatteras senare i dag. Efter det att vi hade antagit\r\nden tog det mycket lång tid innan något började\r\nhända. Nu har vi ett förslag till biotoplag, som\r\negentligen -- som vi ser det -- inte heller är\r\ntillräckligt. Om jag minns rätt stödjer folkpartiet\r\ndetta förslag. Det får väl folkpartisterna berätta\r\nmer om sedan.</pre><pre>Vi inser därför att det är nödvändigt att satsa på\r\növerstatliga beslut om man skall klara av\r\nmiljöproblemen. Det innebär emellertid inte att\r\növerstatliga beslut skall fattas på alla områden.\r\nSkälet till att besluten på miljöområdet måste vara\r\növerstatliga är ju att föroreningarna inte känner\r\nnågra gränser. Svavelutsläppen i Europa sprider sig\r\növer hela Europa med bl.a. vindar. Detta går inte\r\natt effektivt kontrollera enbart genom nationella\r\nbeslut. Men detta är något helt annat än att säga att\r\nallt som är överstatligt skulle vara bra.</pre><pre>Faktum är ju att vi när vi, har föreslagit konkreta\r\növerstatliga beslut på miljöområdet, inte har fått\r\nnågot stöd från folkpartiet. Det är sanningen. Vad\r\nfolkpartiet vill är i så fall snarare att anpassa sig till\r\nEGs politik. Jag förstår inte vad det är som är\r\növerstatligt med de besluten, eftersom man då bara\r\ngår in i ett annat block. Då missar man idén med att\r\nman på miljöns område genom internatinella och\r\nsolidariska åtgärder kan klara problem som inte går\r\natt klara av på det nationella planet.</pre><pre>Jag måste också kommentara vad Anders\r\nCastberger sade om Staffan Westerlund. Det bör\r\npoängteras att juristen Staffan Westerlund inte har\r\nstuderat de systemeffekter som EG ger upphov till.\r\nDet jag refererade till när det gäller EGs\r\nmiljörapporter var just systemeffekterna av ökad\r\ntrafik, ökad produktion inom viss industri, ökad\r\nenergianvändning, osv. Detta är något som Staffan\r\nWesterlund inte alls tittade på, det skall man ha\r\nklart för sig. Vad han tittade på var mer specifika\r\nregler i viss lagstiftning, och där finns en hel del\r\nintressant att hämta.</pre><pre>Tredje vice talmannen anmälde att Anders\r\nCastberger anhållit att till protokollet få antecknat\r\natt han inte ägde rätt till ytterligare replik.</pre><pre></pre><pre>Anf. 63 GRETHE LUNDBLAD (s):</pre><pre>Herr talman! Det är nu snart 20 år sedan Sverige\r\nstod som värd för den första internationella\r\nmiljökonferensen. Året var 1972, och platsen var\r\nSveriges riksdag. Den konferensen blev en\r\nväckarklocka för många av världens folk och\r\npolitiker; man upptäckte att vår omgivning håller\r\npå att förstöras.</pre><pre>I Sverige hade långt tidigare politiker varnat för den\r\nförstörelse av natur och hälsa som\r\nindustrisamhället skapar. Bl.a. Axel Danielsson såg\r\nhur det vackra skånska landskapet påverkades i\r\nnärheten av industrierna.</pre><pre>På 50- och 60-talen var jag själv vittne till hur\r\nsvavelsyrefabriken i Hälsingborg skapade nästan\r\nett månlandskap runt fabriken, där gräs inte kunde\r\nväxa och där inga blommor eller träd utvecklades.\r\nDet var på den tiden en hårt politisk kamp att få till\r\nstånd beslut om renare gaser ur skorstenarna. Nu\r\när det trots allt mycket bättre. På denna tomt växer\r\ni dag både gräs och blommor.</pre><pre>Utvecklingen har framför allt lyfts fram av många\r\nvetenskapsmän och forskare, som genom sina\r\nundersökningar och experiment har kunnat påvisa\r\nsambandet mellan utsläpp eller användning av vissa\r\nämnen och deras inverkan på natur och människor.\r\nVi politiker måste vara tacksamma mot de forskare\r\nsom framsynt för oss har kunnat avslöja framtida\r\nhot och risker. För dem kan det ibland synas ta lång\r\ntid innan producenter och politiker reagerar på\r\ninformationen. Men vi måste naturligtvis också ta\r\nhänsyn till att allt skall genomföras på ett bra sätt.</pre><pre>Trots detta är Sverige ett föregångsland på\r\nmiljöskyddets område -- det är faktiskt det vitsord\r\nman ständigt möter utomlands.</pre><pre>Jag skall nu ta upp några av de områden som berörs\r\ni det mittersta blocket av propositionen och försöka\r\natt ganska kort kommentera de förslag som\r\nkommer fram där. Jag kommer kanske inte så\r\nmycket att uppehålla mig vid reservationerna,\r\neftersom de är så oerhört många.</pre><pre>Vi måste minska luftföroreningarna -- nationellt\r\nmen i ännu högre grad internationellt -- till en nivå\r\nsom naturen tål. Det är i och för sig en gigantisk\r\nuppgift för världssamhället, så det kommer tyvärr\r\natt vara en process som tar tid. Fram till dess att\r\ndetta mål har uppnåtts måste vi därför sätta in\r\nräddningsåtgärder för sjöar, vattendrag och\r\nskogsmark så att naturen och fiskbeståndet kan\r\növerleva. Detta sker främst genom kalkning, som\r\nvi nu har hållit på med en del år.</pre><pre>I propositionen föreslås en 33-procentig ökning av\r\nanslaget till kalkningsåtgärder. Det innebär, i en tid\r\nav åtstramning, långt mer än vad som skulle\r\nmotsvara en inflationsuppräkning. Sammanlagt vill\r\nregeringen bevilja 176 milj.kr. till kalkning av\r\nförsurade sjöar och vattendrag och till försurade\r\nbrunnar samt till skogsmarkskalkning.</pre><pre>Det gäller bl.a. att få ökade medel till omkalkning\r\nför att hindra farliga tungmetaller, som t.ex. fastnat\r\ni botten på sjöar, från att frigöras. Likaså behövs\r\nmedel till kalkning i Norrlands inland. Utöver detta\r\nanslag finns också på andra anslag medel till\r\nforskning kring försurning och till övervakning av\r\nförsurningstillståndet i naturen.</pre><pre>I samband med anslagsbehandlingen till kalkning\r\nhar det i utskottet blivit majoritet för att bevilja\r\nytterligare 20 milj.kr. till kalkning. Det har vi\r\nsocialdemokrater motsatt oss mot bakgrund att vi\r\nanser att den uppräkning som har gjorts i\r\npropositionen är tillräcklig. Utskottet ger\r\nregeringen till känna att det behövs en utökad\r\nskogskalkning i utsatta områden, men att den i åtta\r\nlän bedrivna försöksverksamheten under 1990 och\r\n1991 först bör utvärderas.</pre><pre>Därmed kan man vara helt säker på att de\r\nkunskaper och erfarenheter som kommer från\r\ndessa projekt garanterar att ett storskaligt\r\nskogskalkningsprogram kan utföras på ett sätt som\r\när till största nytta ur ekonomisk och ekologisk\r\nsynpunkt.</pre><pre>Trots att man har enats om ett högre anslagsbelopp\r\ngår centerns och moderaternas uppfattningar om\r\nhur pengarna skall användas isär. Detsamma gäller\r\nhur mycket pengar som skall användas på sikt.\r\nModeraterna anser att det behövs åtgärder för 300--\r\n500 milj.kr. per år för skyddskalkning och\r\nvitaliseringsgödsling, varav skogsägarna själva bör\r\nbetala 20 %. Centern vill öka anslagen från 40\r\nmilj.kr. till 130 milj.kr. på tre år plus 30 milj.kr.\r\nextra i år.</pre><pre>I verkligheten bidde det dock bara en tumme, en\r\nmindre slant i påslag, närmare bestämt 20 milj.kr.</pre><pre>Mot bakgrund av dessa motions- och\r\nreservationstexter kan man undra hur verkligheten\r\negentligen skulle se ut om partierna i en regering\r\nenades om anslagen. Skulle det bli de anslag som\r\nvarje enskilt parti föreslog, eller skulle det bli det\r\nlilla anslag man kom överens om gemensamt?</pre><pre>Beträffande industrins utsläpp och kampen för en\r\nbättre miljö var det tidigare så att all kamp för en\r\nbättre miljö var inriktad på att minska utsläppen\r\nfrån industri till luft och vatten. Även om\r\nförsurning och förorening av hav, mark och vatten\r\nfortfarande är ett problem, så är det i dag främst de\r\nluftburna föroreningarna från utländska industrier\r\noch kraftverk som orsakar miljöstörningarna. Jag\r\nanser att svensk industri i en hel del fall har tagit sitt\r\nansvar. Genom att ändra processteknik och därmed\r\nfå mindre giftiga utsläpp har man bromsat upp\r\nmiljöstörningarna. Därmed har också\r\nsvaveldioxidutsläppen minskat med 70 % sedan\r\n1970-talet. Nu vill man åstadkomma en minskning\r\nmed 60 % räknat från 1980. Jag tycker att vi skall\r\nvara tacksamma över den utveckling som har ägt\r\nrum.</pre><pre>Med avloppsreningen har det varit trögare. Därför\r\nmåste vi nu upprepa kraven på en bättre rening av\r\navloppsvatten från industri och reningsverk.</pre><pre>Utsläpp av kväveoxider gäller kanske främst\r\ntrafiken, men även industrin. På det området har vi\r\ntyvärr inte nått samma goda resultat.</pre><pre>Det är viktigt att slå fast att man inom samma\r\nbransch har någorlunda lika miljövillkor,\r\noberoende av när industrins tillstånd har prövats.\r\nDärför måste omprövning ske när ny teknik blir\r\ntillgänglig. Hänsyn skall dock tas till lokala\r\nmiljöförhållanden.</pre><pre>Därför är det bra att utskottet understryker vikten\r\nav att de mest eftersatta branscherna samt de ur\r\nmiljösynpunkt känsligaste branscherna skall\r\nprioriteras när statens naturvårdsverk nu har fått i\r\nuppdrag att fram till år 2000 göra en översyn av\r\nindustrins utsläppsvillkor. Jag tror att det är bra att\r\ndenna översyn görs. Med detta yrkar jag avslag på\r\nreservationerna 89--98.</pre><pre>I 1988 års miljöpolitiska beslut togs ett stort steg för\r\nen minskning av stabila organiserade ämnen från\r\nskogs- och massaindustri. Det har lett till att man år\r\n1992 bör ha åstadkommit en minskning av\r\nklorutsläppen från 6 till 8 kg per ton massa, som var\r\nmängden 1975, till 1,5 kg per ton massa. Räknat i\r\ndet moderna mätvärdet AOX så motsvarar det 2\r\nkg.</pre><pre>Detta var ett mycket tufft program 1988. I kap. 7 i\r\nbilaga A -- ''Hur mår Sverige'' -- kan man läsa att\r\nmassaindustrins klorförbrukning har sjunkit från ca\r\n250 000 ton 1975 till 100 000 ton 1990 och troligtvis\r\nminskar till 50 000 ton år 1995. Det pågår alltså en\r\nständig minskning av utsläppen.</pre><pre>Med en ständigt pågående utveckling av tekniken\r\nbör det vara möjligt att nå för miljön helt ofarliga\r\nnivåer på utsläppen fram till år 2000. Det bör också\r\nvara målsättningen vid omprövningar av tillstånd.\r\nSkogsindustrin är en prioriterad bransch därvidlag.</pre><pre>I många reservationer krävs preciserade framtida\r\nutsläppsminskningar och bestämda årtal, men\r\nenbart det förhållandet att man i reservationer från\r\ntre partier kan läsa om olika målsättningar för\r\nsamma industrier gör att det är svårt och osäkert för\r\noss som står i denna talarstol att göra preciseringar\r\ntill såväl årtal som mängd.</pre><pre>Även beträffande ambitionen att avgiftsbelägga\r\nklorutsläppen ges tre olika förslag i\r\nreservationerna, nämligen en avgift på 50 kr. per kg\r\nsom släpps ut till en stimulansersättning på 50 kr.\r\nper kg över viss mängd som inte släpps ut.</pre><pre>Jag yrkar därför avslag på reservationerna 90--96\r\noch föreslår att den hittills positiva utvecklingen\r\nföljs upp vid tillståndsprövningen. Vi skall inte med\r\ndetaljerat angivna avgifter och ersättningar försöka\r\npåverka utvecklingen.</pre><pre>I propositionen berörs frågan om utsläpp från\r\nkommunala avloppsreningsverk. Regeringen\r\nföreslår att 50 procents kvävereduktion skall vara\r\nriktlinje vid prövning av tillstånd för kustbaserade\r\nreningsverk från Bohuslän till Stockholms skärgård\r\nsom behandlar avlopp från mer än 10 000 personer.\r\nDock skall man ställa högre krav för områden som\r\nLaholmsbukten, Skälderviken och Hanöbukten.\r\nAlla partier utom miljöpartiet är med på att höja\r\nambitionen i fråga om kraven på kväverening. Det\r\ntycker jag är bra. Övergödningen är nämligen ett av\r\nde allra största hoten mot Östersjön, Öresund och\r\nKattegatt. Även om det sker en stor urlakning av\r\nkväve från marken och reningsverken bedöms\r\nsvara för 10--20 % av kvävetillförseln till våra havs-\r\noch vattenområden, så är det viktigt att vi även på\r\ndetta område försöker begränsa utsläppsmängden.</pre><pre>I motion JoU118 kräver miljöpartiet bl.a. att\r\nkustkommunerna vid Östersjön och Västerhavet\r\nskall ha en reduceringsgrad med 60 % till den 1 juli\r\n1993 och med 75 % två år senare. Tror verkligen\r\nmiljöpartiet att man utan vidare investeringar och\r\nändrad processteknik kan höja reningsgraden på\r\ntvå år? Vi socialdemokrater anser i stället att man\r\nskall ställa krav på stora utsläppskällor att rena\r\navloppsvattnet innan det når det kommunala\r\nreningsverket. Detta åstadkommer man bäst\r\ngenom att skärpa industrins utsläppsvillkor i form\r\nav kommunal avgiftssättning. Därmed yrkar jag\r\navslag också på reservationerna 99 och 100 samt\r\nbifall till propositionen på denna punkt.</pre><pre>Herr talman! Ett av de viktigaste områdena i detta\r\närende gäller kemikaliehanteringen. Jag talade\r\ntidigare om de kritiska miljöfrågorna kring\r\nindustriutvecklingen. Jag tror inte att dagens och\r\nmorgondagens stora miljöproblem blir de som\r\nprocesser och skorstensrök skapar, utan de varor\r\nsom fraktas ut ur fabriksportarna. Många varor\r\ninnehåller kemiska ämnen som både vid\r\nanvändning och som avfall kan skada hälsa och\r\nmiljö. Därför måste kemikaliekontrollen skärpas\r\noch avfallshanteringen förbättras.</pre><pre>Den förhandsanmälan som skall införas är mycket\r\nviktig. Därmed får kemikaliekontrollen större\r\nkunskaper om råvaror och insatsvaror.\r\nKemikalieinspektionen föreslås också arbeta\r\nvidare med att ge föreskrifter om hur produkter\r\nskall klassificeras och märkas efter miljöfarlighet.\r\nMan får medel till att bygga ut produktregistret.\r\nTillsammans med naturvårdsverket får man också\r\nen utvidgad rätt att förbjuda skadliga ämnen och\r\nprodukter. Det innebär att det i fortsättningen blir\r\nmycket lättare att kunna förbjuda vissa produkter.</pre><pre>Redan i denna proposition föreslås\r\navvecklingsplaner för tungmetallerna kvicksilver,\r\nkadmium och bly, tre mycket använda men för\r\nhälsa och miljö skadliga ämnen.</pre><pre>I flera motioner framförs i stort sett samma synsätt\r\nsom regeringen på kemikaliekontrollen. Man vill få\r\ntill stånd skärpningar och fler förbud, även om\r\nmetoder och takt kan variera.</pre><pre>En viktig princip i kemikaliehanteringen är att\r\nersätta farliga ämnen och produkter med ofarliga,\r\nden s.k. substitutionsprincipen. Trots att principen\r\nså sent som år 1990 fastlades genom lagändring och\r\ntrots att miljöskyddskommittén funderar över\r\nytterligare preciseringar, så lyfter utskottet fram en\r\nmer aktiv tillämpning av substitutionsprincipen.</pre><pre>Det är glädjande att utskottet, på\r\nsocialdemokraternas förslag, enigt har uttalat att\r\nberörda myndigheters klassificering av miljöfarliga\r\nprodukter och förelägganden beträffande farliga\r\nkemikalier skall medverka till att producenter,\r\nförsäljare och konsumenter mera uppmärksammar\r\nmöjligheten att välja ofarliga ämnen och produkter.\r\nDet är en fråga som har diskuterats mycket här i\r\ndag. Jag tycker att utskottets precisering på något\r\nsätt lyfter fram frågan så att det kan gå litet\r\nsnabbare att ersätta dessa farliga ämnen.</pre><pre>Det var intressant att redan i dagens morgoneko\r\nhöra hur kemikalieinspektionen mot bakgrund av\r\nden undersökning som man har gjort av\r\nbilvårdsprodukter, som bl.a. redovisats i en rapport\r\n1990, uppmanade producenterna att märka\r\nprodukterna bättre och att inte göra dem onödigt\r\nstarka. Jag tror att vi på detta sätt kan medverka till\r\nen sanering av kemikalierna inom kort. Tvärs över\r\npartigränserna råder det i riksdagen enighet om en\r\nstor del av de åtgärder som föreslås för att begränsa\r\neller förbjuda användningen av miljöfarliga\r\nkemikalier. Det föreligger också enighet om den\r\nutveckling och den precisering av\r\nkemikalieinspektionen och naturvårdsverkets\r\nåtgärdskatalog som anges i propositionen. Jag tror\r\natt ambitionsnivån på detta område kommer att\r\nvara hög. Men jag måste erkänna att jag inte riktigt\r\nförstår miljöpartiet, som i sina reservationer vill\r\nskärpa alla förslag på kemikalieområdet. Samtidigt\r\nlägger man fram mycket få reella ändringsförslag\r\nsom anger metoder för skärpta tidsramar.</pre><pre>Alla vill vi begränsa användningen av eller ta bort\r\nmiljöfarliga varor. För att kunna göra detta måste\r\nvi öka våra kunskaper sätta in mer forskning och få\r\nkännedom om den marknad där varorna används.\r\nJag tycker inte att miljöpartiets politik på detta\r\nområde är trovärdigt och tillförlitligt. Man ger inte\r\nett tillräckligt bra underlag för alla tidsramar och\r\nminskningar som man vill ha. Jag påstår att\r\nsocialdemokraternas politik vilar på en stabil\r\nkunskapsgrund och på ambitionen att tillsammans\r\nmed producenter och användare förändra den\r\nsvenska kemikalieanvändningen till en för miljön\r\noch hälsan ofarlig användning.</pre><pre>Herr talman! Tiden går fort, och jag hinner inte\r\nfullfölja mitt anförande. Många har här berört\r\navfallsfrågorna och sagt att det behövs med\r\nlagstiftning på det området. Jag tror att det är\r\nmycket viktigt med ökade kommunala insatser, och\r\nsådana har också påbörjats. När man kräver\r\nekonomiska styrmedel, tycker jag att vi kan hänvisa\r\ntill att kommunerna använder olika avgiftssättning\r\nför att stimulera till en bättre avfallshantering. I\r\nmin kommun har man faktiskt i varje kommundel\r\nställt upp en återvinningsgård där människor kan\r\nlämna olika produkter, t.o.m. kylskåp och frysskåp\r\nsamt allt annat som de vill skall tillvaratas genom\r\nåtervinning. Det tror jag är ett bra sätt för\r\nkommunerna att stimulera medborgarna till att\r\nmedverka till en bra avfallshantering.</pre><pre>Låt mig vidare något kommentera det som har sagts\r\ni debatten. Lennart Brunander efterlyser\r\navvecklingsplaner. I bilaga D, som är fogad till\r\npropositionen, framgår att det\r\nbegränsningsuppdrag som kemikalieinspektionen\r\noch naturvårdsverket har fått förekommer på flera\r\nställen avvecklingsplaner av en hel del kemikalier.\r\nDet är alltså något som redan är på gång. Lennart\r\nBrunander efterlyser också mer biobaserade\r\ndrivmedel. Jag kan hänvisa till att man nu i ökad\r\nutsträckning använder vegetabilisk olja både i\r\nskogsbruket och i traktorer. Jag tror därför att det\r\nkommer att bli mycket vanligare med drivmedel\r\nsom är mer biobränslebaserade. Bengt Hurtig\r\ntalade om substitutionsprincipen och\r\nmiljöklassificeringen samt hänvisade till de\r\nuttalanden som jag just har redovisat. Jag tycker\r\ndet är bra att riksdagen uttalar att man vill få mer\r\nfart på detta område. Kommunerna är i full gång\r\nmed att utarbeta avfallsplaner. Jag tycker inte att vi\r\ni fortsättningen skall kräva statliga insatser på det\r\nområdet i så stor utsträckning. Det är enligt min\r\nmening viktigt att avfallshanteringsfrågorna läggs\r\nmer på kommunal nivå. Det medför att människor\r\ninte längre känner så stor maktlöshet. I stället\r\nupplever de att besluten fattas nära dem.</pre><pre>Ingvar Eriksson pläderar mycket för en mängd\r\nekonomiska styrmedel och anser att pengar skall\r\nsättas in i olika fonder för att därefter användas till\r\nmiljöförbättrande åtgärder. Problemet är att det är\r\nen mycket osäker finansieringskälla. När\r\nmiljöproblemen minskar på vissa områden, då\r\nminskar också avgiftsuttagen. Samtidigt är det inte\r\nsäkert att problemen och kostnaderna minskar på\r\nandra områden, och det gör alltså finansieringen\r\nosäker. Det är mycket bättre att låta avgifterna gå\r\nin i statskassan, som därefter får betala för kalkning\r\noch annat.</pre><pre>Roy Ottosson talade om överstatliga beslut. De\r\nfrågor som han ställde har Anders Castberger\r\nredan besvarat. Jag hade faktiskt tänkt svara på\r\nprecis samma sätt som han. Jag förstår inte varför\r\nmiljöpartiet är så negativt inställt till EG. Där fattas\r\nverkligen överstatliga beslut. Vad gäller frågan om\r\nmassafabrikernas begränsning av\r\nkemikalieanvändning, tycker jag att vi fattade ett\r\nbra beslut 1988. Jag tror också att massaindustrin\r\nkommer att fortsätta sitt arbete med att förbättra\r\nprocesstekniken. Det har redan skett mycket på det\r\nområdet. De som har uppmärksammat problemen\r\ni Hanöbukten har sagt att de redan nu upplever att\r\nen förbättring har inträffat.</pre><pre>Anders Castberger anser att det är en alldeles för\r\ndyr insats att halvera kväveutsläppen från\r\nreningsverken. Jag tror inte att våtmarksfällor för\r\nutlakning i och för sig påverkar samma förorenade\r\nvatten som man tar hand om i reningsverken. När\r\ndet gäller de kommunala reningsverken vill jag säga\r\natt det bästa sättet att minska kväveutsläppen där\r\när ju att utöva press på industrin, att se till att det\r\nblir en bra teknik för att rena hushållsavfallet. Då\r\nkan vi så småningom också få mycket mindre\r\nkväveutsläpp från reningsverken. Men jag tror att\r\ndet viktigaste när det gäller att minska\r\nkväveutsläppen är jordbrukets minskning av\r\nanvändningen av handelsgödsel. Det måste bli en\r\nförsvarbar användning av stallgödsel, så att det inte\r\nblir så stor kväveurlakning.</pre><pre>Herr talman! Med detta vill jag sluta mitt\r\nanförande. Kanske har jag överskridit min tid, men\r\ndet är svårt att hinna med. Allra sist skulle jag med\r\nanledning av uttalanden om att vi har fått en\r\nmycket stor proposition alldeles för sent vilja säga\r\natt jag vet att utskottets arbetsbörda har varit\r\noerhört stor. Men det är bra att det läggs fram ett så\r\nhär stort och sammanhållet förslag på\r\nmiljöpolitikens område. Mycket hänger nämligen\r\nihop, och man kan prioritera bättre när det rör sig\r\nom ett stort förslag. Naturligtvis hade det behövts\r\nmer tid. Jag hoppas att mina kamrater i riksdagen\r\nframöver får många intressanta miljöförslag att\r\ndebattera och kanske också får bättre\r\norganisatoriska förhållanden för att bättre kunna\r\ngå till botten med miljöproblemen.</pre><pre>Anf. 64 ANDERS CASTBERGER (fp)\r\nreplik:</pre><pre>Herr talman! Grethe Lundblads ödmjuka ansats är\r\nju en konstruktiv infallsvinkel för ytterligare\r\nutveckling av ett samtal om hur vi gemensamt skall\r\nkunna ta ansvar för att få fram nya metoder och ett\r\nbättre förhållningssätt för att på den vägen komma\r\nlängre i miljöarbetet. Jag gjorde ett försök i den\r\nriktningen, som Grethe Lundblad dess värre\r\ntillbakavisade då hon avstyrkte reservation 90. I\r\nstället för just detaljerade mål och gränser för\r\nklorutsläpp är jag där öppen för andra tänkbara\r\nmetoder som skulle kunna prövas. Jag nämnde en\r\nkombination av marknadsekonomiskt synsätt och\r\nkoncessionsmetoder, som i form av vad jag kallar\r\nklorbubbla skulle kunna vara ett alternativ.</pre><pre>När det gällde skogsmarkskalkning drev kanske\r\nGrethe Lundblad retoriken litet väl långt. Hon sade\r\natt det bara bidde en tumme. Regeringens anslag är\r\ntillräckligt, sade Grethe Lundblad. Varför då bli så\r\nförnärmad över att andra partier tillsammans gått\r\nlängre och faktiskt föreslagit mer än 50 % utöver\r\nregeringens förslag? Sedan frågade Grethe\r\nLundblad hur det gemensamma programmet på\r\nbl.a. det här området skulle se ut som en annan\r\nregering -- det var i alla fall så jag tolkade det --\r\nskulle komma fram till. Jo, det skulle bli minst 20\r\nmilj.kr. mer än vad regeringen har föreslagit. Det\r\när just vad partierna har enat sig om.</pre><pre>Jag påstod inte alls att det är alldeles för dyrt att se\r\ntill att det blir en bättre ordning på reningsverken,\r\nmen det är och kommer att bli mycket dyrt. Vi vill\r\ninte på något sätt ställa oss avvisande till en\r\nhalvering av utsläppen, tvärtom. Som jag\r\ninledningsvis sade vill vi gå ännu längre, men det\r\ngäller kanske också att få fram helt nya metoder.\r\nDet kan vara väl så kostnadseffektivt som att i alla\r\nlägen hålla fast vid den nuvarande tekniken. Detta\r\nnämnde jag och försökte ge en infallsvinkel med\r\navseende på vad man skulle kunna göra. Självfallet\r\nspelar en mindre mängd kväve i jordbruket en stor\r\nroll, och här har folkpartiet liberalerna också\r\nmedverkat till att en minskning fortlöpande har\r\nkunnat ske.</pre><pre>Anf. 65 LENNART BRUNANDER (c)\r\nreplik:</pre><pre>Herr talman! Grethe Lundblad talade en hel del\r\nom luftföroreningarnas påverkan på vår miljö och\r\nvår mark. Hon sade att det är ett mycket stort\r\nbekymmer, och det är det naturligtvis. Men då\r\ntycker man att regeringen borde vara litet mer\r\nintresserad av att satsa på åtgärder för att minska\r\nutsläppen och för att påverka situationen genom\r\njust kalkning. Nu ökades kalkningsbidraget, men\r\ndet är ju inte tillräckligt. Grethe Lundblad var litet\r\nbekymrad över hur det skulle gå om det var en\r\nannan regering. Trots att det var litet oenighet om\r\nnivåerna fick vi en höjning, som är 20 milj.kr. högre\r\nän regeringens förslag. Men Grethe Lundblad hade\r\nju rätt när hon sade att moderaterna begränsade\r\nhöjningen. Vi i centern tycker att man bör satsa\r\nmer på skogsmarkskalkning redan nu.</pre><pre>Sedan talade Grethe Lundblad om läckaget ut till\r\nvåra hav. I Naturskyddsföreningens senaste\r\nnummer av sin tidskrift står det att den pågående\r\nförsurningen gör att läckage av kväve till våra\r\nkustvatten ökar. Detta talar ju för att vi borde starta\r\nmycket tidigare med skogsmarkskalkning för att så\r\natt säga neutralisera. Jag undrar varför inte Grethe\r\nLundblad och de andra socialdemokraterna kan\r\nvara med på detta.</pre><pre>När det gäller skogsindustrins utsläpp av klor tyckte\r\nGrethe Lundblad att 1988 års beslut var så bra. Det\r\nvar det kanske, men det var inte på långa vägar\r\ntillräckligt bra. Industrin sprang ju förbi\r\nregeringens förslag mycket snart. Nu börjar väl\r\nregeringen flåsa i nacken på industrins folk när det\r\ngäller ambitionen på det här området. Industrin har\r\nju arbetat mycket bra, men inte tillräckligt.\r\nUtvecklingen måste påskyndas. Jag tycker att\r\nregeringen och socialdemokratin borde se till att\r\navvecklingsplanerna kommer till stånd. Jag förstår\r\ninte varför ni inte vill medverka till detta.</pre><pre>Sedan skulle jag också vilja fråga om PVC-plasten\r\noch klorutsläppen i det sammanhanget. Borde man\r\ninte också här försöka göra någonting mycket\r\nsnart?</pre><pre>Sedan till bilvårdsmedel. Här rör det sig om varor\r\nsom vi inte borde använda så mycket av. Det finns\r\nett miljövårdsprojekt Sundsvall--Timrå där man\r\nbl.a. tagit upp bilvårdsmedlen. Man har räknat ut\r\natt 200 000 liter bilvårdsmedel används årligen.\r\nDetta är väldigt mycket och påverkar i hög grad\r\nnaturen. Det vore mycket bra om man kunde vidta\r\nåtgärder på det här området. Jag tycker att det vore\r\nintressant att få veta hur regeringen tänker minska\r\nanvändningen av bilvårdsmedel. Det finns många\r\nparalleller.</pre><pre></pre><pre>Anf. 66 ROY OTTOSSON (mp) replik:</pre><pre>Herr talman! Först vill jag betona att behovet av\r\nkalkning är oerhört stort, inte minst i Norrland.\r\nDen här höjningen av bidraget till kalkning räcker\r\ninte om man skall kunna klara problemen.</pre><pre>När det gäller kväveoxiderna förhåller det sig ju så,\r\natt målet 30-procentig minskning inte kommer att\r\nkunna klaras. Det sade också Grethe Lundblad i\r\nklartext. Men är det då inte rimligt att kräva av\r\nregeringen att den skall komma tillbaka med\r\nkonkreta åtgärdsförslag för att vi skall kunna uppnå\r\nde mål som riksdagen har slagit fast? Man får inte\r\nge efter när det börjar bli litet svårt. Är det rimligt\r\natt i det läget acceptera en sådan sak som\r\nÖresundsbrobygget, som vi vet kommer att öka\r\nutsläppen av kväveoxider? Man har ju en\r\nmålsättning och kan sedan välja i åtgärdsfloran vad\r\nsom är praktiskt och rimligt. Men här släpper man\r\nsom sagt målsättningen så snart det uppstår lite\r\nproblem.</pre><pre>När det gäller utsläpp av organiskt klor från\r\nblekerierna vill jag fråga vad Grethe Lundblad\r\nmenar med helt ofarliga nivåer. Industrin anser att\r\nden nuvarande nivån är ofarlig. Jag har inte\r\nnågonstans hittat att man pekat ut vilken nivå som\r\nskulle betraktas som ofarlig.</pre><pre>Grethe Lundblad hade en del att säga om våra\r\nförslag till målsättningar och tidsperioder för att\r\nminska utsläppen av miljöfarliga ämnen i vår miljö.\r\nHon menade att vi inte skulle klara dem. Jag kan\r\nförstå att det, med de utgångspunkter som Grethe\r\nLundblad har, kan vara litet svårt att få det hela att\r\ngå ihop. Men vi förutsätter att man är beredd att\r\nsätta till de åtgärder som tekniskt går att vidta. Det\r\nfår kosta en del, men det blir inte orimligt dyrt, som\r\nvi ser det.</pre><pre>Vi har jobbat med expertgrupper inom partiet för\r\natt se vad som är möjligt att göra och vad som inte\r\när möjligt att göra. Vi har inte velat skicka in\r\nmotioner där vi detaljerat talar om precis varenda\r\nliten åtgärd som går att vidta. Det skulle bli\r\nfullständigt oformligt att behandla här. Vi tycker att\r\npolitikerna skall sätta upp mål och ramar.\r\nRegeringen verkställer, och vi ställer gärna upp så\r\ngott det går om regeringen kallar.</pre><pre>Är det så svårt att begripa att miljön kräver\r\növerstatliga beslut, men att det inte i sig kräver att\r\nman underkastar sig EG?</pre><pre>Anf. 67 INGVAR ERIKSSON (m) replik:</pre><pre>Herr talman! Grethe Lundblad säger att vi\r\nmoderater och centerpartister har lyckats att få\r\ngehör för en ökning av kalkningsanslaget. Men så\r\nondgör hon sig över att vi inte skulle ha samma\r\nuppfattning när det gäller uppföljningen och hur\r\nman sedan skall arbeta vidare med detta. Hon\r\nfrågar sig också hur en ny regering skall jobba med\r\ndessa problem.</pre><pre>Grethe Lundblad, jag tror inte att det är några stora\r\nproblem. Vi har enat oss om\r\nproblembeskrivningen. Vi har också lyckats att få\r\ntill stånd en ökning av anslaget. Den ökning som\r\nhar kommit till stånd när det gäller\r\nskogsmarkskalkning anser vi vara positiv. Vi\r\nmoderater vill givetvis verka för att det också\r\nframöver skall bli successiva ökningar. Det får\r\ngivetvis ske i den takt som det finns praktiska\r\nmöjligheter till.</pre><pre>Vi vill att miljöavgifter avsätts till miljöfonder i\r\nstället för att gå in i statskassan. Det är det som\r\nskiljer oss litet grand från andra partier. Vi menar\r\natt dessa fonder sedan skall bekosta de\r\nmiljöförbättrande åtgärderna, i första hand i de\r\nmest drabbade områdena. En sådan\r\nförvaltningsform menar vi skulle kunna ge bättre\r\nmöjligheter till en långsiktig och jämn användning\r\nav resurserna jämfört med hur det blir om man går\r\nin för att använda statliga budgetmedel.</pre><pre>Som motargument säger Grethe Lundblad att när\r\nbehovet av dessa åtgärder minskar finns det inga\r\nmedel om det inte flyter in några miljöavgifter. Men\r\ni praktiken är det uppenbarligen så, att när det inte\r\nlängre flyter in medel har också miljöproblemen\r\nminskat. Att dessa fonder avskaffar sig själva\r\nsuccessivt kan inte vara någon nackdel. Nog är det\r\npositivt. Skulle det vara så illa att det ändå finns\r\njättestora problem, får vi givetvis fatta de beslut om\r\nnya anslag som i så fall skulle behövas.</pre><pre>En del av skogsproblematiken är klorutsläppen i\r\nsamband med massatillverkningen.\r\nMiljöavgiftsutredningens förslag är logiskt, men\r\ndet förutsätter att liknande miljöavgifter tas ut i\r\nSveriges konkurrentländer. Det är inte så i dag. Det\r\när därför inte lämpligt att Sverige ensidigt inför\r\nmiljöavgifter på de utsläppen.\r\nKostnadsbelastningen skulle bli orimlig. Som jag\r\nsade tidigare i debatten är det sämsta vi kan göra att\r\nställa så hårda krav att företagen flyttar ut och vi,\r\ntotalt sett, får en sämre miljö.</pre><pre>Anf. 68 BENGT HURTIG (v) replik:</pre><pre>Herr talman! Jag talade litet grand om problemen\r\nmed avfallshantering och källsortering i den del av\r\nlandet som jag kommer ifrån. Vi har i flera års tid\r\nsamlat in tidningspapper och skickat i väg till\r\npappersbruken i Mellansverige. På samma sätt har\r\nvi samlat in glas och skickat ner. Så småningom har\r\nmänniskor i södra Sverige och även nere i Europa\r\nblivit bättre och bättre på att samla papper.\r\nPappersbruken blir överhopade med papper och\r\nkan få det mycket billigare från Danmark och\r\nTyskland. Det betyder att de inte kan ta emot vårt\r\nreturpapper. Vi skulle få subventionera det kraftigt\r\nom vi skulle skicka ner det. Det anser sig inte\r\nkommunerna ha råd att göra. På likartat sätt är det\r\nmed glasinsamlingen. I princip skulle den behöva\r\nsubventioneras för att bruken inte vill betala så\r\nmycket för det att ens frakten täcks.</pre><pre>Frågan är vad vi skall göra åt det här problemet.\r\nDet visar sig att marknadsekonomin inte fungerar\r\npå det här området. Finns det några förslag till\r\nlösningar? När man har mobiliserat i stort sett\r\nvartenda hushåll i kommunerna i denna\r\nverksamhet, som går bra något år och sedan\r\nplötsligt måste läggas ned, gäller det att hitta på\r\nnågon lösning. Om glaset körs på soptippen och\r\npapperet eldas upp känner människorna en\r\nmaktlöshet i miljökampen.</pre><pre>Anf. 69 GRETHE LUNDBLAD (s) replik:</pre><pre>Herr talman! Jag skulle gärna till Bengt Hurtig\r\nvilja säga att jag vet att det ibland förekommer\r\nproblem med att få avsättning för de insamlade\r\nprodukterna. Men jag tror faktiskt att vårt\r\nnaturvårdsverk, när man får litet mindre att göra,\r\ngenom att uppgifter förs över även till andra,\r\nkommer att kunna ta itu med detta problem, som\r\nmåste lösas centralt, så att vi verkligen får ordning\r\npå det. Jag är medveten om att det är ett problem,\r\nmen jag tror fortfarande att verksamheten är\r\nmycket positiv. Jag har åtminstone hört att\r\npappersbruken i dag använder en stor andel\r\nreturpapper i sin produktion och att man även\r\nförsöker utveckla processer för att kunna använda\r\ndet.</pre><pre>Att jag angrep främst moderaterna och\r\ncenterpartiet i fråga om kalkningsanslaget var för\r\natt de i sina motioner gett löften om mycket stora\r\nbelopp till kalkning. Jag har förståelse för att man\r\nkan göra en kompromiss i utskottet, men det blev\r\nalltså bara 20 miljoner. Det är därför jag säger att\r\nman skall vara litet försiktig med motioner som\r\ninnehåller mycket stora löften. Det kan visa sig att\r\nman inte har möjlighet att genomföra dem. Det är\r\ndet som kan bli farligt, om man nu kommer med en\r\nmassa löften och så småningom skall vara med och\r\nta ansvar för frågorna.</pre><pre>Det är naturligtvis alltid mycket svårt att uttala på\r\nvilken nivå som utsläppen blir farliga. Men vi har\r\nallihop gått in för uttrycket att vi inte skall ha större\r\nutsläpp än vad naturen tål. Jag tycker alltså att\r\nnivån för utsläppen måste vara sådan att den inte\r\nskadar naturen. Utifrån detta måste naturligtvis\r\nalla tidsramar och utsläppsgränser så småningom\r\nsättas. Men jag tycker inte att man, som\r\nmiljöpartiet gör, kan gå ut och ange en massa\r\ntidsramar och utsläppsgränser i sina motioner utan\r\natt också förklara vilka metoder och kunskaper som\r\nutgör bakgrunden till förslagen.</pre><pre>Roy Ottosson säger att man har tänkt sig att jobba\r\nmed expertgrupper. Men jag tror att man först\r\nmåste bygga upp kunskapsbaser innan man kan\r\nkomma med dessa förslag. Det är oerhört viktigt att\r\nockså industrin och de som producerar känner en\r\nviss fasthet i besluten. Man kan inte rycka olika\r\nbestämmelser fram och tillbaka. Då tror jag att det\r\nblir mycket svårt att få en positiv inställning från\r\nindustrin. En sådan positiv inställning har vi haft de\r\nsenaste åren och den har faktiskt lett till att vi på\r\nmånga områden har fått en mycket bra minskning\r\nav utsläppen.</pre><pre>Jag nämnde, Lennart Brunander, detta med\r\nbilvårdsmedel -- en fråga som togs upp i Ekot i\r\nmorse. Jag vill i det sammanhanget gärna säga att\r\nkemikalieinspektionen också har gjort en stor\r\nundersökning när det gäller tvättmedel. Därvid har\r\nman påvisat att det finns en hel del tvättmedel som\r\ninnehåller olika kemikalier som inte är lämpliga.\r\nNu håller man på att bearbeta olika företag för att\r\nfå dessa att ta bort olämpliga medel från sina\r\nprodukter. Jag tror att det är ett bra sätt att arbeta\r\npå.</pre><pre>Det handlar alltså dels om att genom en\r\nkunskapsbreddning se till att människor får veta\r\nvad olika produkter innehåller, dels om att till\r\nföretagen framföra att det är nödvändigt att dessa\r\nmärker sina produkter och talar om vilka farliga\r\nmedel som produkterna innehåller. Samtidigt\r\nmåste man gå ut med information till allmänheten.\r\nJag tror, som sagt, att det är ett mycket bra sätt att\r\narbeta på. Sedan får vi se vad undersökningen om\r\nbilvårdsmedel resulterar i.</pre><pre>Anf. 70 LENNART BRUNANDER (c)\r\nreplik:</pre><pre>Herr talman! Vi skulle kunna diskutera väldigt\r\nmånga olika saker. Jag tror alltså att det skulle\r\nkunna bli ganska många repliker.</pre><pre>Denna min sista replik i detta replikskifte tänkte jag\r\nemellertid använda för att tacka Grethe för de\r\nganska många och trevliga debatter som vi har haft.\r\nSåvitt jag förstår är det sista gången som vi möts i\r\nen debatt här i kammaren. Grethe tänker ju sluta\r\nhär i riksdagen.</pre><pre>Jag tänkte alltså bara tacka dig, Grethe, för de\r\nmeningsutbyten som vi har haft. Vi har olika åsikter\r\nom en mängd saker. Men det är ju sådant som är\r\ngrunden för en demokrati och för att arbetet kan gå\r\nframåt. Grethe har gjort stora insatser i det här\r\nsammanhanget både när det gäller miljöområdet\r\noch när det gäller livsmedelsfrågorna. Det är\r\nmånga saker som du, Grethe, har sysslat med.</pre><pre>För en stund sedan fanns det en stor blombukett\r\nhär framme. Det var miljöpartiet som kom in med\r\nden. Men nu är buketten borta. Om den hade\r\nfunnits här nu, skulle jag ha tagit den och\r\növerlämnat den till Grethe som ett tack för allt hon\r\nhar gjort. Nu står jag här alldeles tomhänt. Jag kan\r\nalltså bara framföra ett tack. Men sedan kan jag\r\nkomma bort till dig, Grethe, och ge dig en kram.</pre><pre>I detta anförande instämde Anders Castberger\r\n(fp).</pre><pre>Anf. 71 INGVAR ERIKSSON (m):</pre><pre>Herr talman! Grethe Lundblad återkom till frågan\r\nom anslagen avseende kalkningen. Helt kort\r\nkonstaterar jag bara att det blev 20 miljoner utöver\r\nvad regeringen föreslagit. Då kan det väl inte vara\r\nså dåligt, Grethe Lundblad!</pre><pre>I likhet med Lennart Brunander förmodar också\r\njag att den här debatten i dag är Grethe Lundblads\r\nsista debatt i Sveriges riksdag, efter lång och trogen\r\ntjänst. Jag vill gärna tacka för de många debatter\r\noch meningsutbyten som vi har haft. Jag\r\nkonstaterar att Grethe alltid har haft en väldigt\r\nvänlig ton. Hon har också visat ett mycket stort\r\nengagemang i de frågor som har tagits upp och som\r\nvi har haft i uppgift att sköta. Ofta har det gällt\r\nfrågor av synnerligen praktisk art. Våra mål har\r\ndärför inte skilt sig särskilt mycket. Men de olika\r\npartiernas metoder för att nå fram till uppsatta mål\r\nhar naturligtvis varit olika.</pre><pre>Jag vill alltså tacka Grethe Lundblad, och jag\r\nönskar henne lycka till i fortsättningen.</pre><pre>Anf. 72 BENGT HURTIG (v):</pre><pre>Herr talman! De pappersindustrier som i dag tar\r\nemot tidningspapper tar inte, Grethe Lundblad,\r\nemot alltför små mängder. Av ekonomiska skäl\r\nföredrar man att skaffa papper från andra länder.\r\nVidare anser man inte att det t.ex. är ekonomiskt\r\natt bygga ut ett tidningspappersbruk i norra\r\nNorrland, eftersom underlaget där är alltför litet. I\r\nprincip är det här alltså fråga om ett ekonomiskt\r\nproblem. På liknande sätt förhåller det sig\r\nbeträffande glas.</pre><pre>På något sätt måste det gå att komma fram till en\r\nlösning, t.ex. genom någon sorts finansiellt stöd.\r\nJag skulle kunna tänka mig vidgade möjligheter för\r\nföretagen att få transportstöd också för sådana här\r\nprodukter -- transportstöd kan ju beviljas\r\nbeträffande halvfabrikat. Jag undrar om det inte\r\nvore en framkomlig väg och om det inte är en väg\r\nsom också Grethe Lundblad skulle kunna säga ja\r\ntill.</pre><pre>Jag har inte suttit med särskilt många år här i\r\nriksdagen. Men jag instämmer gärna i föregående\r\ntalares tack till Grethe Lundblad för hennes\r\nmedverkan i olika debatter här.</pre><pre></pre><pre>Anf. 73 ROY OTTOSSON (mp):</pre><pre>Herr talman! Det här med farliga nivåer är faktiskt\r\nen mycket viktig detalj. Om vi skall hävda\r\nförsiktighetsprincipen, och det säger alla att vi skall\r\ngöra -- vi skall inte ge naturen vad den tål, utan vi\r\nskall ligga på en betydligt lägre nivå, och det är det\r\nsom är försiktighetsprincipen -- bör vi nog inte ägna\r\noss åt så här luddiga begrepp. Man kan faktiskt\r\ngöra tolkningen att det inte kommer att bli fråga om\r\nytterligare åtgärder utöver vad som redan är\r\nplanerat inom industrin. Från industrins sida\r\nhävdar man ju mycket bestämt att det rör sig\r\nofarliga nivåer. Men den typen av tvärsäkra\r\nuttalanden hörs allt som oftast från det hållet när\r\ndet är besvärligt.</pre><pre>Grethe Lundblad vidhåller att hon tycker att vi\r\nalltför dåligt har konkretiserat hur utsläppen av\r\nframför allt tungmetaller och klororganiska\r\nföreningar kan minskas, vilka är extremt giftiga för\r\nmiljön.</pre><pre>Vad vi säger är att ämnen, varor och produkter som\r\nenligt substitutionsprincipen kan bytas ut mot\r\nnågonting annat -- ibland kan det också vara fråga\r\nom ett byte till en annan process genom att man\r\nlöser ett problem på ett något annorlunda sätt --\r\nskall väck. Det är möjligt att göra det, och detta kan\r\nske fort. I de fall där detta inte är möjligt vill vi ha\r\nett pantsystem, som innebär en ekonomisk\r\nstimulans att snabbt söka efter alternativ.</pre><pre>Vi har noterat att det på vissa områden kan vara\r\nsvårt att hitta alternativ, t.ex. när det gäller\r\nkvicksilver. Kvicksilverlamporna har vi ju från\r\nenergisparsynpunkt haft mycket stor nytta av.\r\nDärför är det svårt att ersätta dem med någonting\r\nannat -- åtminstone som situationen är i dag.\r\nSåledes har vi när det gäller just denna restpost\r\naccepterat ett bortre slutdatum, framemot år 2000.\r\nDet gäller i och för sig en mycket liten mängd --\r\nmen ändå! Mot den bakgrunden vill jag nog påstå\r\natt vi är realistiska när vi ställer våra krav.</pre><pre>När det gäller Sundsvallsprojektet och den\r\nundersökning av bilvårdsprodukter som har gjorts\r\nvill jag säga följande. Naturligtvis känner jag till\r\ndetta mycket väl. Jag bor nämligen strax utanför\r\nSundsvall. Om substitutionsprincipen verkligen var\r\nverkställd, skulle flertalet av de här aktuella\r\nbilvårdsprodukterna aldrig ha fått komma ut på\r\nmarknaden. I realiteten är alltså den här principen\r\ninte verkställd. Det är däri som mycket av\r\nproblemet ligger.</pre><pre>Anf. 74 GRETHE LUNDBLAD (s) replik:</pre><pre>Herr talman! Jag kan inte, Bengt Hurtig, uttala\r\nmig om detta med transportstöd. Det behövs ett\r\nordentligt underlag för att man skall veta vilka de\r\nekonomiska konsekvenserna blir och på vilket sätt\r\ndet här praktiskt skulle kunna utformas. I och med\r\natt det är kommunerna som har ansvaret för\r\navfallshanteringen finns det kanske en möjlighet\r\nför kommunerna och Kommunförbundet att\r\nförhandla, och det gör man nog också, med de olika\r\nmottagarna av insamlat avfall.</pre><pre>Till Roy Ottosson skulle jag vilja säga följande.\r\nFörsiktighetsprincipen innebär enligt min mening\r\natt man, om man inte säkert vet hur det förhåller\r\nsig med ett utsläpp eller om man inte känner till en\r\nprodukts farlighetsgrad, skall gå försiktigt fram och\r\nbara tillåta mindre utsläpp. Men när man är säker\r\noch har goda kunskaper är det inte\r\nförsiktighetsprincipen som gäller, utan då går man\r\nefter principen om vad naturen tål. Man får absolut\r\ninte göra mera än vad naturen tål, hellre litet\r\nmindre. Det är på det sättet som vi gör beräkningar.</pre><pre>I övrigt skall substitutionsprincipen användas mera\r\neffektivt. Det har vi i utskottet också uttalat, och\r\njag hoppas verkligen att det blir så.</pre><pre>Jag har själv varit med om att fatta beslut om\r\nförbud i fråga om kadmium. Det var på 80-talet.\r\nMen det beslutet har aldrig kunnat genomföras,\r\ndärför att det genomdrevs utifrån alltför dåliga\r\nkunskaper. Således tror jag att det är farligt att\r\nkräva förbud och hårda tidsramar om det inte finns\r\ntillräckliga kunskaper i botten, för då blir det hela\r\nbara ett fiasko -- precis som det blev med förbudet\r\ni fråga om kadmium, ett beslut som alltså aldrig har\r\nkunnat genomföras.</pre><pre>Till slut, herr talman, vill jag tacka för de vänliga\r\nord som jag har fått höra från mina kamrater. Jag\r\ntycker att det alltid har varit fina debatter. Det har\r\nvarit en god stämning i utskottet. Vad som är\r\nviktigt: vi har alla haft en gemensam vilja att nå\r\ngoda resultat på miljöområdet. Det uppskattar jag\r\nhögt. Tack så mycket!</pre><pre>Anf. 75 JENS ERIKSSON (m):</pre><pre>Herr talman! Vi har kommit in i en vänlig fas i\r\ndenna debatt. Jag håller helt och fullt med dem som\r\nuttalat sin sympati för Grethe Lundblad. Efter de\r\når som jag har varit med i utskottet har jag ingen\r\nannan uppfattning än den som har kommit till\r\nuttryck här. Hon har varit en stor tillgång, hon har\r\nalltid varit saklig och vänlig.</pre><pre>Det är en stor, omfattande och viktig proposition\r\nsom vi behandlar i dag. Det är ett stort och\r\ninnehållsrikt betänkande, som inrymmer inte\r\nmindre än 249 reservationer. För att få en viss\r\nordning på det hela har vi delat in debatten i fyra\r\nolika avsnitt. Jag kommer in i debatten vid\r\ninledningen av det tredje avsnittet och kommer att\r\nberöra en del av de frågor som skall behandlas\r\nunder detta avsnitt.</pre><pre>Jag yrkar bifall till ytterligare en reservation, utöver\r\nde reservationer som Ingvar Eriksson och Ivar\r\nVirgin tidigare yrkat bifall till, nämligen\r\nreservation 44. För att spara tid har vi från vårt håll\r\nvarit mycket restriktiva, vilket inte innebär att våra\r\növriga reservationer inte skulle vara för oss\r\nangelägna. De ställningstaganden som vi gör och de\r\nåsikter som vi framför återkommer vi till i\r\nframtiden -- det är jag övertygad om.</pre><pre>Det är väl känt att vi moderater slår vakt om enskilt\r\nägande. Vi vill uppmuntra och stödja de människor\r\nsom vill ta ansvar, som vill äga och förvalta. Vi\r\nreagerar därför när majoriteten uttalar att\r\nmarkägaren och företagaren skall ta sin del av det\r\nekonomiska ansvaret för att säkra skyddsvärda\r\nområden. Det är ett ingrepp mot privat egendom\r\noch en kränkning av äganderätten. Principen står\r\ndessutom i strid med riksdagens tidigare beslut om\r\nrätten till ersättning enligt plan- och bygglagen.</pre><pre>Vi anser det inte heller nödvändigt att satsa 750\r\nmilj.kr. för inköp av skogsmark. Vi moderater\r\nmenar att en samverkan med skogsbruket om\r\nskyddsinsatserna skulle bli både effektivare och\r\nkunna ske till längre kostnad än vad som nu\r\nföreslås.</pre><pre>Staten är inte speciellt bra på att utöva naturvård.\r\nDet räcker inte bara med att utfärda bestämmelser\r\nom reservat och naturvårdsområden. Genom att\r\nprivata markägare och ideella föreningar ägnar sig\r\nåt naturvård begränsas kostnaderna och\r\nverksamheten effektiviseras. De statliga inköpen\r\nbör därför begränsas och endast få ske i\r\nundantagsfall i enlighet med de moderata\r\npartimotionerna.</pre><pre>Det stora felet enligt vår uppfattning i dagens\r\nskogspolitik är att den är reglerad in i minsta detalj.\r\nDet är i praktiken myndigheterna, inte\r\nmarkägarna, som bestämmer hur marken skall\r\nbrukas. Denna detaljstyrning måste därför\r\navskaffas.</pre><pre>Skogs- och markägare måste få chansen till\r\nengagemang och därmed utveckla egna idéer och\r\nlösningar. Då stimuleras mångfalden och\r\nnytänkandet till gang för såväl skogsbruket som\r\nnaturvården.</pre><pre>Dessa frågor tas upp i vår reservation 235, till vilken\r\nIngvar Eriksson tidigare yrkat bifall.</pre><pre>I vår motion Jo105 tar vi också upp de problem och\r\nden stora kostnad det innebär att naturvårdsverket\r\nköpt stora skogsarealer, men saknar medel att\r\nfullfölja köpen. Vi föreslår att avtalet\r\nomförhandlas på så sätt, att staten erbjuder\r\nsäljaren skogsmark från domänverket. Det finns,\r\nenligt vår uppfattning, ingen anledning att dra på\r\nsig så stora kostnader när det finns gott om mark att\r\nbyta med.</pre><pre>När det gäller kalkning av skogsmark har vi ingen\r\nannan uppfattning än den som framförs i\r\npropositionen om behovet av kalkning. Det är ett\r\nbehov som ökar för varje år så länge nedfallet av\r\nsvavel och kväve överskrider den kritiska\r\nbelastningen. Kalkningen, som är ett sätt att\r\nåtminstone på kort sikt begränsa försurningen, drar\r\nstora kostnader. Kostnaderna kan beräknas till\r\nmellan 300 och 500 milj.kr.</pre><pre>Vi moderater anser det vara skäligt att markägaren\r\nstår för en viss del av kostnaden, förslagsvis 20 %,\r\nmed eget arbete inräknat.</pre><pre>Vi anser nu liksom tidigare att miljöavgifterna inte\r\nskall fungera som en skatt för att klara statens\r\nfinanser utan skall användas för att förbättra\r\nmiljön, i första hand för kalkning och\r\nåterställningsarbete. Genom att avgifterna\r\nfonderas skapas en långsiktig och säker finansiering\r\ntill gagn för miljön och naturen. Detta gör\r\nmiljövården oberoende av budgetmedel och\r\nstatliga anslag.</pre><pre>Det måste val fel att beskatta miljöförstöring och\r\nse det som ett medel och en utväg att klara statens\r\nfinanser. Sverige kan på det sättet göra sig\r\nberoende av miljöförstöring för att slippa\r\nbudgetunderskott. Men det måste vara rätt att ta ut\r\nen avgift som används för att återställa miljön efter\r\nmiljöskador, forska för att finna bättre\r\nreningsmetoder och substitut för skadliga ämnen.\r\nEtt sådant system skapar en god cirkel, där\r\ninkomsterna och miljöförstöringen minskar i\r\nsamma takt eller rent av att miljöskadorna minskar\r\nfortare än inkomsterna till fonder.</pre><pre>När det gäller Norges förorening av gränsvattnen i\r\nnorra Bohuslän skriver utskottets majoritet att\r\nvissa åtgärder redan vidtagits för att minska\r\nföroreningarna och utsläppen och att dessutom\r\nytterligare åtgärder utlovats, såsom att lägga ner\r\nmassafabriken i Halden. Jag anser att vi nu levt\r\ntillräckligt länge på norska löften som inte infriats.\r\nVi har fortfarande varken torsk eller rödspätta\r\nhemma i min skärgård, precis som det har varit de\r\nsenaste 15 åren.</pre><pre>Det är oerhört trist att leva i en fiskefattig, nästan\r\nfisketom, skärgård där bortåt ett hundratal\r\nskärgårdsfiskare för inte mer än 30--40 år sedan fick\r\nsin försörjning. De har slagits ut av föroreningar i\r\nden inre skärgården av en onaturligt stor sälstam i\r\nytterskärgården. Det finns därför anledning att ta\r\nupp förhandlingar där överenskommelser träffas\r\nom reducering av förstörelsen, men också om\r\nåterställande av fiskbestånden inom de områden\r\nsom drabbats.</pre><pre>I ett särskilt yttrande tar vi upp ett par av de frågor\r\nsom nyss behandlats ingående av riksdagen. Vårt\r\nena yttrande har som rubrik ''Hotade arter --\r\nGenteknik''. När det gäller genteknik pekar vi på\r\nden varsamhet som måste iakttas, behovet av\r\nforskning och internationellt samarbete samt att\r\nökade kunskaper måste vara en grund när\r\nanvändning av tekniken bedöms. Det är viktigt att\r\nanalysmetoden har så god säkerhet att den kan\r\nanvändas när konsekvenserna för människor och\r\nmiljö skall bedömas.</pre><pre>Det andra särskilda yttrandet berör de fjällnära\r\nskogarna. Vi uttalar där att skyddet skall förstärkas\r\nsamtidigt som förutsättningar för ett livskraftigt\r\nskogsbruk skapas. Vi hänvisar till våra förslag om\r\nindelning av de fjällnära skogarna i olika\r\nskyddsklasser, men uttalar samtidigt att\r\nmarkägaren skall ersättas om myndigheternas krav\r\ninnebär försvårad markanvändning.</pre><pre>Anf. 76 LARS ERNESTAM (fp):</pre><pre>Herr talman! Det är vänlig ton i debatten, säger\r\nJens Eriksson när han tackar Grethe Lundblad. Jag\r\ninstämmer i detta, och jag vill rikta ett tack till Jens\r\nEriksson. Jag vet inte om Jens Eriksson kommer att\r\ndelta i någon ytterligare debatt här i riksdagen, men\r\njag vill säga att samvaron med Jens Eriksson har för\r\nmig varit mycket inspirerande. Han är ett lexikon i\r\nfiskefrågor. Han har tillfört oss alla mycken\r\nkunskap.</pre><pre>Debatten är vänlig. Nu skall vi i detta avsnitt\r\ndebattera med Margareta Winberg. Det innebär\r\nkanske att vi tar upp en del av de skillnader som\r\nfinns i naturvårdspolitiken mellan folkpartiet\r\nliberalerna och socialdemokraterna. Men innan jag\r\ntar upp den debatten, herr talman, vill jag rikta ett\r\npar ord till miljöpartiet. Det är flera här som har\r\ngjort det med anledning av miljöpartiets\r\nåterremissyrkande.</pre><pre>I nära en månads tid har jordbruksutskottet\r\nmorgon, middag och kväll arbetat med detta\r\nmiljöbetänkande. Det har klagats på att det har\r\nkommit fram för sent och det har det gjort. Men\r\nMarianne Samuelsson från miljöpartiet har varit\r\nensam. Var fanns Åsa Domeij i den diskussionen?\r\nVar fanns Roy Ottosson?</pre><pre>När vi nu går till omröstning i morgon, anser jag att\r\nÅsa Domeij bör rodna av skam, eftersom hon inte\r\nhar deltagit i realbehandlingen av\r\nmiljöpropositionen. Var Åsa Domeij ute i landet?\r\nVandrade hon kanske i vårsolen? Det är allvarligt,\r\neftersom miljöpartiet har sagt att Åsa Domeij kan\r\nbli deras ministerkandidat.</pre><pre>Också Roy Ottosson bör rodna, dock icke lika\r\nmycket som Åsa Domeij, eftersom han har varit\r\ntjänstledig en del av tiden. Marianne Samuelsson\r\nsom har gjort det tunga jobbet behöver inte rodna.</pre><pre>Herr talman! Liberal miljösyn utgår ifrån\r\nförvaltarskapstanken. Denna tanke utgår ifrån\r\nkristna och humanistiska etiska värderingar. Den\r\nuttrycker att människan har rätt att utnyttja de\r\nnaturtillgångar som står till människans\r\nförfogande. Detta nyttjande måste göras med\r\nansvar. Rätten att nyttja naturen innebär ingen rätt\r\natt missbruka den. Vi liberaler tror att tillväxt och\r\nutveckling är en nödvändighet för att göra vår jord\r\nmänsklig för så många som möjligt.</pre><pre>Det är i det här sammanhanget viktigt att\r\nunderstryka att förvaltarskapstanken medför att vi\r\nmed den socialliberala samhällssynen värjer oss\r\nmot rovdrift, när det gäller både den enskilda\r\nmänniskan och naturen i övrigt. Tillgången till\r\nnaturen är som min partikollega Sören Norrby\r\ntidigare sade i debatten ett lån, en tillgång som vi\r\nhar att förvalta för kommande generationer.</pre><pre>Det kan i det här sammanhanget vara lämpligt att\r\npåminna om att den liberale samhällsförändraren\r\nAdolf Hedin för mer än 100 år sedan väckte -- såvitt\r\njag kan utröna -- den första arbetsmiljömotionen i\r\nriksdagen. Den vände sig mot den rovdrift mot\r\nmänniskan som delvis fanns i den framväxande\r\nindustrialismen.</pre><pre>I början av det nya seklet, som nu går mot sin\r\navslutning, väckte liberalen Karl Starbäck en\r\nmotion om naturvården. Starbäck kände de hot\r\nsom fanns mot orörda naturområden. Så inrättades\r\nnationalparker. Grunddragen i Starbäcks motion\r\ngäller än i dag, trots att det är nära 80 år sedan den\r\nväcktes. Åtskilligt positivt har hänt på\r\nnaturvårdsområdet, men hoten finns kvar.</pre><pre>Herr talman! Vi i folkpartiet liberalerna har ofta\r\nmed rätta kritiserat socialdemokraterna för\r\nbristande engagemang på naturvårdsområdet. För\r\nsocialdemokraterna har det gällt att så långt som\r\nmöjligt nyttja naturtillgångarna och ibland suga ut\r\ndem. Naturvården har blivit en lyx som har fått\r\ntillgodoses först som en restprodukt när andra\r\nbehov är tillgodosedda.</pre><pre>Folkpartiet liberalerna har därvid fått tjäna som en\r\nmotkraft. Vår aktiva opposition har ibland stoppat\r\nrisker för utarmning, ibland medfört uppbromsning\r\nav en pågående negativ utveckling.</pre><pre>Jag skall nämna några sådana områden. För att\r\nundvika missförstånd vill jag först dock nämna att\r\nvi från folkpartiet anser självfallet att utbyggnaden\r\nav vattenkraften och nyttjandet av våra skogar varit\r\nen av de oundgängliga och nödvändiga\r\nförutsättningarna för att bygga upp vårt land och\r\ndet välstånd vi har.</pre><pre>Vår kritik gäller överutnyttjandet.</pre><pre>Utbyggnaden av vattenkraften har gett oss ren\r\nenergi och har, som jag nyss sade, varit en av\r\nförutsättningarna för vårt lands utveckling.\r\nSamtidigt påverkar utbyggnaden det ekologiska\r\nsystemet. Vi har med skärpa uttalat att de\r\nkvarvarande älvarna nu måste skyddas.\r\nMiljöminister Birgitta Dahl har då och då kastat\r\nfram propåer om att någon eller några av dem\r\nmåste byggas ut. Nu har vår opposition, senare\r\nockså med stöd av andra, stoppat utbyggnaden. Vi\r\nser det som en framgång, men vi litar ännu inte helt\r\npå socialdemokraterna.</pre><pre>Den socialdemokratiska politiken har inneburit ett\r\növerutnyttjande av våra fjällskogar. En stor del av\r\nde orörda skogar som finns kvar är i privat ägo. Det\r\när naturligtvis en stor pedagogisk uppgift att\r\növertyga ägarna om bevarande, när staten genom\r\ndomänverket gjort alltför stora ingrepp. Det\r\nbehövs också ekonomiska resurser för att\r\nkompensera dem som har fått avstå från\r\navverkning. Nu har miljöministern tvingats att\r\nbromsa utvecklingen. Vi anser dock fortfarande att\r\ndet behövs en hänsynsgräns och det har vi\r\nreserverat oss för. Naturvårdsverket har år efter år\r\nbegärt resurser för skydd av hotade arter.\r\nSocialdemokraterna motsatte sig länge detta. Vår\r\nentränga opposition har gett resultat, och nu finns\r\nanslag även om de fortfarande är otillräckliga.</pre><pre>Folkpartiet liberalerna anser att riksdagen som\r\nprincip bör uttala att 1 % av skogsarealen nedanför\r\nfjällområdet bör avsättas för friare utveckling, men\r\ndet återstår att uppnå majoritet för denna synpunkt\r\ni riksdagen. Miljöministerns inläggande av växel\r\nbakåt när det gäller markinköpen, som jag\r\nåterkommer till, är en varningssignal. Vad hjälper\r\ndet att lyriskt tala vackert om behovet att skydda\r\nnaturen, när man inte ens vill ställa upp för att täcka\r\nde kostnader man redan har avtalat om?</pre><pre>Det har träffats en kompromiss om\r\njordbrukspolitiken, som folkpartiet liberalerna\r\nställer sig bakom. Jag vill dock påpeka att vår\r\nmetod att skydda det öppna landskapet torde vara\r\nden mest effektiva. Vi vill att det gemensamma\r\nansvaret för att behålla det öppna landskapet\r\nkonkretiseras i att staten genom arealersättning\r\nbetalar dem som har som uppgift att sköta\r\nåkerjorden. Ersättningen för odling av livsmedel\r\nräcker inte för att bönderna också skall kunna\r\nfullgöra uppgiften att ge oss det öppna landskap\r\nsom vi alla värdesätter så mycket.</pre><pre>Herr talman! Det här var några områden där\r\nfolkpartiet liberalerna agerat. Jag skulle kunna\r\nnämna fler, men jag övergår nu till att kommentera\r\nnågra av våra motioner på naturvårdsområdet som\r\npekar framåt.</pre><pre>I reservation 164, som vi har avgett tillsammans\r\nmed moderaterna och som jag yrkar bifall till, tar vi\r\nupp principerna för naturvården. När jag läser\r\ncenterns reservation 165, finner jag att om rimlig tid\r\nför arbete funnits hade vi mycket väl kunnat skriva\r\noss samman till en gemensam reservation.</pre><pre>Vi säger i reservationen att skyddet av den\r\nbiologiska mångfalden nationellt och\r\ninternationellt framstår som en av vår tids\r\nviktigaste uppgifter. Trots alla vackra ord är flora-\r\noch faunavården en försummad del som måste få\r\nökad tyngd. Naturvårdsstrategin måste få utgå från\r\nvad naturen tål och grundas på biologiska\r\nkunskaper om landskapets mosaikartade\r\nsammansättning, där de olika arterna är beroende\r\nav varandra. Det behövs mer forskning, och de\r\nomfattande rön som finns på många områden måste\r\nsamordnas och nyttjas. Det bakgrundsmaterial som\r\nfinns är mycket bättre än den proposition som\r\nmiljöministern lämnat.</pre><pre>Utöver de skyddsinstitut som finns, naturreservat\r\noch nationalpark, vill vi införa något som vi kallar\r\nför hänsynsområde. De flesta markägare som har\r\nskyddsvärda arter är stolta över detta och vill göra\r\ninsatser. Genom frivilliga avtal och ersättning för\r\nförsvårad användning kan man många gånger på ett\r\nenklare sätt än att bilda naturreservat komma till\r\nrätta med problemen. Ett hänsynsområde kan vara\r\nett sätt att öka den enskilda markägarens\r\nengagemang för naturvårdsfrågorna.</pre><pre>Eventuella ersättningar kan spridas i tiden och på\r\ndetta sätt skulle de många gånger konstlade\r\nmotsättningar som uppstår vid reservatsbildningar\r\növer huvud taget kunna motverkas.</pre><pre>Vi har i en reservation understrukit hur viktigt det\r\när att naturvårdsmark överförs från domänfonden\r\ntill naturvårdsfonden. Inte minst angeläget är detta\r\nnär domänmark nu skall utförsäljas. Det behövs\r\nockså bytesmark för de lantbrukare som skall avstå\r\nmark för bl.a. naturreservat. Jag har redan nämnt\r\natt folkpartiet liberalerna anser att ett\r\nenprocentsmål bör inrättas för skogsmark nedanför\r\nde fjällnära skogarna.</pre><pre>Herr talman! Det reella ansvaret för naturvården\r\nvisar sig också i vilka resurser man är beredd att\r\nställa till förfogande. I vår reservation 227, som jag,\r\nherr talman, yrkar bifall till, föreslår vi ökade\r\nanslag för forskning, hotade arter, utvärdering av\r\nkalkning och vård av naturreservat. Det är\r\nbeklagligt att det inte har gått att samla majoritet\r\nför dessa angelägna anslagsbehov.</pre><pre>Herr talman! Jag vill avslutningsvis säga några ord\r\nom något av det mest anmärkningsvärda som finns\r\ni miljöministerns sena proposition till riksdagens\r\navslutning. Statsrådet Birgitta Dahl ville, trots att\r\nkontrakt om skyddsvärda områden träffades, sänka\r\nanslaget för markinköp. Det gällde bl.a.\r\nFärnebofjärden vid Dalälvens utlopp, Dalälven\r\nvars återställande statsrådet ordat så mycket om.\r\nDet är glädjande att jordbruksutskottet i stort sett\r\nsamfällt ger statsrådet bakläxa genom att tillstyrka\r\nbl.a. folkpartiet liberalernas motion om höjning av\r\nanslaget till 140 milj.kr. Vi ser det som en framgång\r\nför vår naturvårdssyn och är naturligtvis mycket\r\ntillfredsställda med att också socialdemokraterna i\r\nutskottet har ställt sig bakom förslaget.</pre><pre>Tillstyrkandet har åtföljts av en skrivning om den\r\nenskildes ansvar. Vi har i ett särskilt yttrande sagt\r\natt vi får återkomma till vår bedömning av\r\nresultatet av den allmänna beskrivningen när\r\nförslag redovisas. Skrivningen överensstämmer i\r\nstora stycken med den naturvårdssyn som vi har. Vi\r\nkan dock inte tänka oss konfiskation av enskild\r\negendom. Kanske är det inte detta det är fråga om.\r\nEn stor del av dessa frågeställningar tas upp och\r\ntäcks i vår reservation om hänsynsområden.</pre><pre>Herr talman! Jag ställer mig bakom alla\r\nreservationer från folkpartiet och yrkar bifall till de\r\nreservationer som Sören Norrby tidigare yrkat\r\nbifall till.</pre><pre>Beslut om uppskjuten votering</pre><pre>På förslag av tredje vice talmannen medgav\r\nkammaren att det ärende som för närvarande\r\ndebatterades, dvs. jordbruksutskottets betänkande\r\nJoU30, samt de ytterligare betänkanden som hann\r\ndebatteras färdigt under återstoden av dagens\r\nsammanträde skulle företas till avgörande i ett\r\nsammanhang i början av morgondagens\r\narbetsplenum.</pre><pre>Ajournering</pre><pre>Kammaren beslöt kl. 17.51 att ajournera\r\nförhandlingarna till kl. 19.00 för middagsuppehåll.</pre><pre>Återupptagna förhandlingar</pre><pre>Förhandlingarna återupptogs kl. 19.00.</pre><pre></pre><pre>Anf. 77 ROY OTTOSSON (mp) replik:</pre><pre>Herr talman! Lars Ernestam tycker att det skulle\r\nvara bättre om vi är fler miljöpartister i utskottet\r\nvid varje sammanträde. Det är emellertid litet för\r\nsvårt, eftersom vi är bara 20 ledamöter i riksdagen\r\noch det finns 16 utskott. Dessutom måste vi bevaka\r\nen lång rad andra funktioner. En och annan kan ju\r\nfaktiskt vara sjuk emellanåt eller ha andra\r\nsvårigheter. Tyvärr kan jag inte tillgodose det\r\nönskemålet från Lars Ernestam.</pre><pre>Lars Ernestam beklagar sig också över att Åsa\r\nDomeij inte sitter med i något utskott, då hon är\r\nlanserad som ministerkandidat av några i\r\nmiljöpartiet. Det är ett litet märkligt argument. Det\r\nskulle betyda att ministerkandidaterna måste sitta\r\nmed i utskottssammanträden. Jag har aldrig sett att\r\nBengt Westerberg har suttit med i något\r\nutskottssammanträde. Jag undrar hur det är med\r\ndetta egentligen. Det är en konstig argumentering\r\nfrån Lars Ernestams sida.</pre><pre>Då har vi återremissyrkandet -- om man nu skall\r\nvara allvarlig. Vi i miljöpartiet tycker -- jag har\r\nförstått att alla partier tycker så -- att behandlingen\r\nav miljöpropositionen och alla de motioner som är\r\nkopplade till den har varit summarisk och inte alls\r\ntillfredsställande. Det hade varit mycket bättre om\r\ndet hade funnits mer tid. Då hade det funnits\r\nbetydligt större möjligheter att verkligen penetrera\r\nfrågorna och kanske komma fram till en del andra\r\nsaker att komma överens om. Det är det som är\r\nbakgrunden till att vi kräver återremiss. Vi tycker\r\natt miljöfrågorna är så viktiga att man inte kan\r\nbehandla dem på detta sätt, i synnerhet inte när\r\närendet har skjutits upp flera år i rad. Behandlingen\r\nhar varit summarisk, och det har vi alltid ställt upp\r\npå för att vara samarbetsvilliga och försöka göra så\r\nmycket som möjligt av situationen.</pre><pre>Det är svårt att begripa vad det är som är så\r\nupprörande. Är det att ett parti vill behandla ett\r\närende mer seriöst och mer ingående än vad som\r\nhar varit möjligt hittills? Det är ingen kritik mot att\r\nni i utskottet har arbetat så mycket och det arbete\r\nni faktiskt har gjort i utskottet. Långtifrån! Ni har\r\narbetat mycket, och det vet vi om. Både Åsa\r\nDomeij och jag har suttit med i den utskottsgrupp\r\nsom Marianne Samuelsson har bakom sig. Vi har\r\nägnat kvällarna åt att läsa i genom allting och\r\nförsökt göra det bästa möjliga av situationen. Det\r\när bara att konstatera att det har varit oerhört\r\nmycket och kort tid och alltså svårt att göra mycket\r\natt göra av det hela. Det är därför vi tycker att\r\ndenna fråga borde behandlas mer seriöst.</pre><pre>Jag kan inte tolka denna diskussion på annat sätt än\r\natt man från folkpartiets sida, i synnerhet Lars\r\nErnestam, egentligen inte betraktar dessa frågor\r\nsom så fantastiskt viktiga som vi gör. Lars Ernestam\r\nser dem ändå som något man har fått arbeta med\r\noch att det är roligt att ha några frågor kvar till\r\nvalrörelsen -- vi skall inte komma överens om för\r\nmycket osv. Det tycker jag är litet tråkigt.</pre><pre>Anf. 78 MARIANNE SAMUELSSON (mp)\r\nreplik:</pre><pre>Herr talman! Jag tycker att det Lars Ernestam sade\r\nhär om var Åsa Domeij och Roy Ottosson fanns var\r\nså otroligt intressant. Vad jag kan förstå skulle det\r\ninnebära att med Åsa Domeij och Roy Ottosson i\r\nutskottet, dvs. tre miljöpartister, skulle det ha blivit\r\nett betydligt bättre betänkande. Det måste ha\r\ninneburit att vi hade fått mer tid att prata om just\r\nmiljöpartiets motioner i ärendet. Det är glädjande\r\nom Lars Ernestam tycker att det var de motionerna\r\nvi skulle ha pratat mera om och att vi skulle ha sett\r\ntill att få majoritet för dem. Det har inte riktigt\r\nantytts tidigare i dag att miljöpartiets motioner var\r\nså populära. Men det gläder mig.</pre><pre>Vi skall nog se till att det blir en behandling av\r\nmiljöfrågorna, där vi kan ägna mycket tid åt\r\nmiljöpartiets motioner och förhoppningsvis få\r\nutskottsmajoriteten med oss i dessa viktiga\r\närenden. Jag såg inte frågan riktigt så egoistiskt,\r\ndvs. att det var miljöpartiet som behövde mer tid.\r\nJag både såg och hörde i förmiddags alla partier\r\nklaga på att det var fråga om en för dålig\r\nbehandling. Det var av den anledningen jag tyckte\r\natt det var viktigt att ärendet återremitteras för en\r\nmer seriös behandling. Jag tycker fortfarande så.\r\nJag uppfattade att det var detta som\r\nrepresentanterna för de olika partierna ville ha då\r\nde klagade över för litet tid för hanteringen av\r\nfrågorna. Jag tror också att Lars Ernestam hade\r\nvelat ha mera tid. Han har i morgon chansen att\r\nrösta för mer tid för att arbeta just med\r\nmiljöfrågorna. Jag hoppas att det inte bara är något\r\nman pratar om utan något man också vill göra från\r\nfolkpartiets sida, dvs. förbättra miljöpolitiken i\r\nSverige.</pre><pre>Anf. 79 LARS ERNESTAM (fp) replik:</pre><pre>Herr talman! Om jag först skall försöka tolka\r\nåterremissyrkandet positivt, skulle det möjligen\r\nvara därför att Marianne Samuelsson m.fl. väntar\r\nsig att det skall bli en bättre regering i höst. Det kan\r\nmöjligen vara en positiv bedömning. Så enkelt går\r\ndet inte att klara detta. Propositionen har lagts, och\r\nden måste behandlas.</pre><pre>De olika partierna har hjärtefrågor. Jag har alltid\r\nhört miljöpartisterna säga att miljön är deras\r\nhjärtefråga. Nu kom miljöpropositionen. Jag håller\r\nmed om att det har funnits dåligt med tid att arbeta\r\nmed den. Då behövs det så mycket större insatser.\r\nSkyll inte på att miljöpartiet är ett litet parti.\r\nMellan åren 1982 och 1985 var vi precis lika många\r\ni folkpartiet. Men när det kom stora propositioner,\r\ndelade ordinarie ledamot och suppleant upp\r\narbetet mellan sig. Det är en övermänsklig uppgift\r\natt klara allt när det gäller denna stora proposition.</pre><pre>Jag tycker att Marianne Samuelsson har varit\r\nduktig. Men frågan går till miljöpartiets\r\nsuppleanter Roy Ottosson och fröken Åsa Domeij.\r\nJag riktar mig särskilt till Åsa Domeij. Det är ju\r\nändå hon som har framställts som den som har det\r\nhuvudsakliga miljöansvaret inom miljöpartiet. Var\r\nfanns Åsa Domeij när vi dag efter dag tragglade\r\nmed dessa motioner? Det hjälper inte att som\r\ndagsländor komma in här och plocka fram\r\nblommor och gamla tallar och anmäla sig på\r\nlöpande band till slutdebatten. Det är i\r\nrealbehandlingen i utskottet som grunden läggs för\r\nbetänkandet. Där fanns endast Marianne\r\nSamuelsson, med undantag för en gång, när Åsa\r\nDomeij var med. Det är i utskottet som\r\nsammanjämkningen sker, och det är där som det\r\ngår att uträtta saker och ting. Det lasset fick\r\nMarianne Samuelsson dra ensam.</pre><pre>Anf. 80 MARIANNE SAMUELSSON (mp)\r\nreplik:</pre><pre>Herr talman! Det var intressant att höra att\r\nfolkpartiet nu skall bestämma hur vi i miljöpartiet\r\nskall lägga upp vår arbetsordning för våra möten.\r\nJag är ordinarie ledamot i jordbruksutskottet. Jag\r\ntycker att det har varit roligt att sitta i\r\njordbruksutskottet under denna\r\närendebehandling. Jag har haft all den hjälp jag har\r\nvelat få av Åsa Domeij och Roy Ottosson när det\r\ngäller inläsning osv. Jag vet inte varför det skulle\r\nvara så konstigt att en och samma person sitter med\r\ni behandlingen av ett och samma ärende. Jag tror\r\nsnarare att det är en fördel att göra så. Kom ihåg att\r\njag inte har klagat på antalet timmar. Jag har\r\nsnarare krävt att vi skulle lägga ned fler timmar på\r\ndetta. Det var flera dagar som blev tomma. Jag\r\ntyckte att vi kunde ha använt dem, men det var\r\ningen mer än jag som tyckte det. Nu tycker jag att\r\nvi skall behandla detta ärende ytterligare, därför att\r\ndet inte är behandlat tillräckligt grundligt. Det har\r\nockså framförts från de andra partierna. Vi har inte\r\nhunnit höra olika instanser osv.</pre><pre>Eftersom riksdagsordningen säger att det går att\r\ngöra så här, tycker jag vi kan göra det. Det innebär\r\ninte att vi har någon ny regering när det urtima\r\nmötet skall inkallas. Det är till hösten, efter valet,\r\nsom vi avgör hur den nya regeringen skall se ut. Det\r\när såvitt jag vet inte förrän i september, vilket\r\ninnebär att regeringsfrågan kommer att hanteras\r\nförst i oktober. Om vi får en bättre eller sämre\r\nregering då, kan vi inte avgöra nu. Vi kan däremot\r\nhoppas på att miljöfrågorna blir så viktiga att den\r\nnya regeringen, vilken det nu kan bli, verkligen tar\r\nsig an de frågorna. Det skall vi i miljöpartiet se till\r\natt den inte kommer undan, om vi inte själva\r\nkommer att delta i något regeringsarbete.</pre><pre>Anf. 81 ROY OTTOSSON (mp) replik:</pre><pre>Herr talman! Detta är rena oförskämdheter från\r\nLars Ernestam. Han vill göra gällande att vi skulle\r\nkunna uppträda på flera platser samtidigt och att\r\nvårt återremissyrkande har att göra med\r\narbetssituationen i miljöpartiet. Det är fullständigt\r\nfel. Vad det handlar om är att hinna diskutera\r\nigenom alla frågor ordentligt i utskottet och se om\r\nman kan komma fram till gemensamma\r\nståndpunkter som bär framåt. Det är vitsen med det\r\nhela. Det har inte gått på denna korta tid. Det\r\nhandlar alltså om hur man planerar arbetet i\r\nriksdagen, huruvida man har ett miljöutskott, hur\r\nregeringen planerar sitt arbete osv. Vi har kritiserat\r\nhela uppläggningen. Vi har inte kritiserat dem som\r\nhar arbetat och försökt göra det bästa möjliga av\r\nsituationen. Vi har inte kritiserat utskottskansliets\r\npersonal.</pre><pre>Om vi finge bestämma själva, skulle det inte vara\r\nnågra problem med tiden. Vi vet vad vi vill. Det står\r\ni motionerna. Det är inte det som är problemet.</pre><pre>Lars Ernestam försöker forma personangrepp på\r\nosaklig grund därför att han inte tycker om att vi vill\r\nbehandla miljöpolitiken mera seriöst. Det är den\r\nenda slutsats jag kan dra av detta.</pre><pre>Anf. 82 LARS ERNESTAM (fp) replik:</pre><pre>Herr talman! Endast en kort replik.\r\nÅterremissyrkandet har väl ändå begärts därför vi\r\nhar haft för litet tid på oss. Det har också sagts från\r\nmiljöpartiet i den här diskussionen att miljöpartiet\r\när ett litet parti som inte har samma möjligheter\r\nsom andra partier. Vi kan inte vara på flera ställen\r\nsamtidigt, har miljöpartiets företrädare sagt. Men\r\nom man har sin hjärtefråga uppe till behandling,\r\ntror jag att man skulle frigöra sig från annat\r\nutskottsarbete. Det kanske t.o.m. finns dem av er\r\nsom inte deltar i något utskottsarbete under den här\r\ntiden.</pre><pre>Vi bestämmer inte hur andra partier agerar. Men vi\r\nregistrerar, och vi ser vilka som har tagit aktiv del\r\ni det mödosamma arbetet med miljöpropositionen.\r\nDet ligger inga personangrepp i detta. Men jag\r\ntycker att miljöpartiets företrädare i dag arbetar\r\nmed ett spel för gallerierna. I stället för att se till att\r\nalla ledamöter som har möjlighet deltar i det aktiva\r\narbetet med att ta fram betänkandet, antecknar\r\nman sig till en rad inlägg i debatten, släpar in tallar,\r\nkommer med blommor osv. Blommor är i och för\r\nsig trevligt. Men denna typ av åtgärder inger inget\r\nförtroende. Jag hoppas att allmänheten förstår det\r\noch drar sin slutsats, när vi i höst kommer till\r\nvaldagen.</pre><pre>Andre vice talmannen anmälde att Marianne\r\nSamuelsson anhållit att till protokollet få antecknat\r\natt hon inte ägde rätt till ytterligare inlägg.</pre><pre></pre><pre>Anf. 83 KARIN STARRIN (c):</pre><pre>Herr talman! Jag tänker inte lägga mig i grälet\r\nmellan miljöpartiet och folkpartiet, även om jag\r\nkan säga att jag också blev ytterst överraskad när\r\nkravet på återremiss kom. Vill man flytta fram\r\npositionerna om än i små steg, måste dessa steg tas.\r\nDet är på så sätt denna behandling har gjorts, även\r\nom det har funnits mycket att önska när det gäller\r\ntidsdisponeringen.</pre><pre>Jag vill ta chansen att säga att jag tycker att det var\r\nbra att Jens Eriksson lurade oss i förra veckan, eller\r\nom det var för två veckor sedan, när han tackade\r\nför sig och sade att det var hans sista debatt. Nu får\r\nockså jag chansen att tacka Jens Eriksson för allt\r\nnytt han har lärt mig. Jag är ny i riksdagen och har\r\nunder dessa tre år verkligen fått en inblick i just\r\nfiskefrågorna. Jag har förstått hur komplexa de är,\r\nmen också hur viktiga de är. Tack, Jens Eriksson</pre><pre>''Jag har känt det dunklaste dunkla,</pre><pre>som lever och njuter och lider</pre><pre>under gräsens flätade täcke</pre><pre>som kravlar och krälar och kryper</pre><pre>och fångar och dödar och äter</pre><pre>och avlar och dör för att leva</pre><pre>pånyttfött i kommande tider...''</pre><pre>Herr talman! Det jag läste upp var en strof i dikten\r\nVårkänning av Dan Andersson. Den understryker\r\nverkligen det komplexa arbetet omkring\r\nnaturvårdsfrågorna, som vi nu behandlar i detta\r\ndebattblock.</pre><pre>Nu händer det saker där ute. Det blir grönare än\r\ngrönt. Jag blir lika överraskad varje år över att\r\nvåren har en sådan färg och grönska med sig.</pre><pre>Det växer så att det knakar, mer än någonsin. Hur\r\nkan vi uppleva denna förändring år efter år?\r\nNaturligtvis är det värmen och ljuset som påverkar\r\näven oss när våren kommer. Men är det månntro\r\nkvävebomben som slår till?</pre><pre>Kvävet som växterna behöver tillförs nu i en extra\r\nmängd från alla luftföroreningar. Växterna har\r\nhittills kunnat ta upp det mesta av detta avfall. Men\r\npå senare år har det börjat falla ned mer kväve än\r\nvad växterna förmår att ta upp. Detta, mina kära\r\nkolleger, är ett av de stora hoten mot vårt\r\nnaturvårdsarbete. Hur stora insatser vi än sätter in\r\npå kort sikt, måste vi lösa detta.</pre><pre>Nu rinner kvävet ut till grundvatten och vattendrag.\r\nKvävet bidrar till försurningen. Dessutom kommer\r\ndet frigjorda kvävet att föras ut till haven och\r\norsaka övergödning. Det har vi sett exempel på.\r\nÖvergödningen av haven kan tyvärr komma att öka\r\nmed accelererande fart. Kan vi tillåta oss det?</pre><pre>Ofta glömmer vi bort att vi faktiskt har en möjlighet\r\natt påverka framtiden och åstadkomma en framtid\r\nmed mindre av försurning. Det är vi själva som\r\nskapar framtiden. Det är ofta svårt att se vikten av\r\ndet lilla som en enda människa gör. Ändå är det just\r\nvarje människas beslut som skapar framtiden.\r\nDärför är det oerhört viktigt att vi intar en ny livsstil\r\ndär inte mängd och hastighet är honnörsorden,\r\nutan där kvaliteten och respekten för livet -- allt\r\nliv -- får vara vägledande.</pre><pre>Människan orsakar decimering och förintelse av\r\nbåde växter och djur. År 2000 kan enligt\r\nberäkningar 15--20 % av alla nu kända växter och\r\ndjur vara oåterkalleligen borta. Bevarandet av den\r\nbiologiska mångfalden är en central fråga, som\r\nytterst handlar om människans egen överlevnad. Vi\r\ni centern tycker att Sverige måste upprätta en lista\r\növer vilka arter och biotoper som kan sägas utgöra\r\nvårt nationalarv och som därför bör ges särskild\r\nomsorg och särskilt skydd.</pre><pre>Jag håller med Lars Ernestam om att våra\r\nreservationer i det här fallet är mycket lika och att\r\nvi borde ha kunnat skriva ihop oss. Jag tycker också\r\natt vi visst borde ha kunnat få ett majoritetsbeslut\r\nom att vi behöver en lista över de mest hotade\r\narterna och biotoperna. Vad säger\r\nsocialdemokraterna om det här?</pre><pre>Jag yrkar bifall till reservation 165.</pre><pre>Riksdagen räddar nu regeringens rykte. Man gör\r\ninte så här om man vill skapa respekt i det politiska\r\narbetet. För att naturvårdsverket skall kunna\r\nfullfölja redan ingångna avtal behövs ytterligare 60\r\nmiljoner för att köpa mark för naturvårdsändamål.\r\nCentern har i en partimotion tagit upp detta, och vi\r\nhar nu fått gehör för det. Det är vi glada och\r\ntacksamma över. Detta är ett viktigt steg i det\r\nframtida naturvårdsarbetet.</pre><pre>Det som är vår tids stora tekniska revolution och\r\n90-talets stora fråga är biotekniken. Regeringen\r\ntycker ändå inte att biotekniken är värd mer än\r\nnågra enstaka rader i miljöpropositionen. Man kan\r\ni dag flytta gener -- arvsmassa -- mellan växter och\r\ndjur av samma slag, men också flytta arvsmassa\r\nmellan organismer som inte har ett dugg med\r\nvarandra att göra.</pre><pre>Hur reagerar naturen för nya växter, för nya\r\norganismer? I dag kan ingen svara på det. Centern\r\nhar nu två år i rad krävt en heltäckande lagstiftning\r\ninom bioteknikområdet. Det räcker inte med att\r\ngömma sig i dessa angelägna frågor bakom\r\npappershögarna eller i den parlamentariska\r\nberedningen, som tydligen inte kommer någon\r\nvart. Det vi i centern vill ha och efterlyser är ett\r\nriksdagsbeslut emot frisläppande av gentekniskt\r\nförändrade organismer i naturen. Vi tycker att det\r\när viktigt att ta det beslutet i dag, när vi inte vet hur\r\nnaturen reagerar. Låt oss först skaffa kunskap, så\r\natt vi inte går i fällan.</pre><pre>Jordbruket utgör en viktig kraft i miljöarbetet. Vi i\r\ncentern anser att åkermarken måste användas både\r\ntill livsmedelsproduktion och till en energi- och\r\nindustriråvaror. Då får vi en användning som\r\nbygger på recirkulation, och det är viktigt. Vi måste\r\növergå till att använda de förnybara resurserna mer\r\noch de icke förnybara resurserna mindre.</pre><pre>Matdebatten får inte innebära att vi offrar det\r\nsvenska jordbruket för att vinna små och\r\nkortsiktiga fördelar för oss konsumenter. Det är\r\nenbart 3,6 % av vad hushållen totalt konsumerar\r\nsom kommer från jordbruket. Minskar volymen för\r\ndet svenska jordbruket, stiger successivt\r\nmatpriserna igen. Den turbulens som förekommer\r\ni dag och som orsakats av det livsmedelspolitiska\r\nbeslutet får inte förstärkas ytterligare.</pre><pre>I betänkandet betonar utskottet att\r\nnaturvårdsverket har fått uppdraget att fortlöpande\r\nfölja och utvärdera miljöeffekterna av det nya\r\nlivsmedelspolitiska beslutet. Uppdraget skall\r\nredovisas i mitten avjuni 1992, och därefter skall en\r\nkontinuerlig uppföljning ske.</pre><pre>Man kan redan nu oroa sig över att så stor del av\r\nåkerarealen kommer att planteras med granskog.\r\nHade man verkligen tänkt sig denna utveckling\r\ninför beslutet? Hur kommer vidare det öppna\r\nlandskapet att förändras? Vi vill ha en\r\nmålbeskrivning av hur det framtida jordbruket\r\nskall utformas utifrån naturvårdshänsyn. Detta\r\nbehandlar vi i vår reservation 203, som jag yrkar\r\nbifall till.</pre><pre>Det behövs miljöförbättrande åtgärder i\r\njordbruket. De pengar som kommer in från\r\navgifterna på handelsgödsel och\r\nbekämpningsmedel måste återföras till jordbruket.\r\nDet behöver göras kalkning, det behövs ökad\r\nrådgivning och inte minst behövs forskning för att\r\nvi skall få fram nya användningsområden för\r\njordbruksprodukter. Se t.ex. på de vegetabiliska\r\noljorna! Socialdemokraterna måste väl hålla med\r\nom att det skulle innebära stora fördelar om vi\r\nkunde få fram sådana som alternativa bränslen.</pre><pre>Det har tagits ett riksdagsbeslut om att avgifterna\r\nskall gå tillbaka till jordbruket. Då blev regeringen\r\noch socialdemokraterna överkörda. Men man skall\r\nnaturligtvis följa fattade beslut. Här regeringen\r\nhandlat dåligt, och man vill tydligen inte rätta till\r\ngjorda felsteg. Vi i centern tycker att de pengar som\r\nfinns kvar både sedan 1989/90 och efter 1990/91 inte\r\nfår drunkna statsbudgeten. Det finns massor att\r\ngöra i miljöarbetet inom jordbruket, och de\r\npengarna skall tillbaka till jordbruket för forskning\r\noch miljöförbättrande åtgärder. Detta beskriver vi\r\ni vår reservation 226, som jag yrkar bifall till.</pre><pre>Vi har från centerns sida hävdat att\r\nnaturvårdsverket har blivit för stort för att kunna\r\nvara riktigt effektivt i miljöarbetet. När det nu\r\npågår en omorganisation är det viktigt, anser jag,\r\natt man riktar in uppläggningen av hela arbetet på\r\nförebyggande lösningar i stället för att sätta in\r\nåtgärder när de olika effekterna redan har\r\nuppkommit. Jag tycker att man nu skall lägga upp\r\nverksamheten så, att den övergår från att vara\r\n''akutsjukhus'' till att bli ''friskvårdsanläggning''.</pre><pre>Herr talman! Länge nog har jorden plundrats och\r\nförgiftats. Länge nog har det pratats om hur den\r\nskall räddas. När skall vi människor sluta att enbart\r\nprata och i stället övergå till handling? När skall vi\r\nkunna se naturen i ögonen.</pre><pre>Anf. 84 JENS ERIKSSON (m) replik:</pre><pre>Herr talman! Samtidigt som jag tackar Karin\r\nStarrin för de vänliga orden vill jag göra klart att\r\ndet som jag sade för 14 dagar sedan inte var något\r\nlöfte utan -- för att apostrofera en känd\r\nsocialdemokrat -- en målsättning.</pre><pre>Jag fick gå in i en miljödebatt därför att vår\r\nhuvudföreträdare hade något annat att uträtta i\r\ndag. Nu blir det min sista miljödebatt, och bortsett\r\nfrån någon interpellationsdebatt som jag har haft\r\nmed miljöministern så var det också den första.</pre><pre>Anf. 85 JAN JENNEHAG (v):</pre><pre>Herr talman! I dag har det talats om mycket om\r\nutskottsarbetet, om arbetssituationen när det\r\ngällde att få fram det här betänkandet och om det i\r\nvissa stycken klena resultatet. Nåja -- några\r\npunkter finns väl att glädjas åt: 60 milj.kr. för inköp\r\nav mark och 20 milj.kr. för kalkningsåtgärder är väl\r\ni och för sig bra. Men naturligtvis är det inte bara\r\nfråga om motioners mängd och yrkandens\r\ndetaljgrad, utan också en fråga om politisk\r\nspännvidd.</pre><pre>Det är inte bara så att utskott i allmänhet inhämtar\r\nfaktaunderlag, sitter och diskuterar och jämkar sig\r\nsamman och kommer överens om kloka åtgärder.\r\nDet finns en verklighet utanför det här huset. Det\r\nhandlar om makt, makt över produktionen. Vi kan\r\nbesluta om mål för koldioxid- och kväveutsläpp,\r\nmen saknar samhället styrmedel händer ändå något\r\nsom kanske inte riktigt stämmer överens med de\r\nmål som man faktiskt har beslutat om.</pre><pre>Makten över produktionen, demokratins\r\nproblem -- om alla vill något, då skall det också bli\r\nså. Men så enkelt är det naturligtvis inte, och det\r\nvet vi mer än väl, vi som sitter här i kammaren.</pre><pre>Den här delen av debatten handlar om naturvård.\r\nOm man ser svensk naturvård i ett internationellt\r\nperspektiv är det självklart att man kan säga att\r\nockså vårt samhälle är beroende av att planeten\r\njorden som ekosystem producerar rent vatten, syre\r\noch föda. För jorden som helhet är kopplingen\r\nmellan naturvård och överlevnad klar och tydlig.</pre><pre>En majoritet av jordens befolkning lever i\r\nsjälvhushåll med mycket små eller inga marginaler.\r\nOm odlingsjordarna föröds, om regnen uteblir eller\r\nom fisket försämras, hotas deras överlevnad. Den\r\nenda vägen till förbättrade levnadsvillkor går över\r\nett planerat och väl balanserat utnyttjande av\r\nnaturresurserna. En hållbar utveckling förutsätter\r\natt dagens behov tillgodoses utan att kommande\r\ngenerationers möjligheter till försörjning\r\näventyras. Detta förutsätter i sin tur att vi har en\r\nrättvis fördelning av jordens resurser. I-ländernas\r\nprimära uppgift för den internationella naturvården\r\när alltså att skära ned sin enorma överkonsumtion\r\noch åstadkomma en ny ekonomisk världsordning\r\nsom skapar förutsättningar för en hållbar\r\nutveckling i tredje världen. Även detta har det\r\ntalats om i dag från den här talarstolen.</pre><pre>Om vi ser det hela i ett nationellt svenskt perspektiv\r\när naturvårdsproblemet delvis av en annan\r\ndimension. Kopplingen mellan vården av\r\nnaturresurserna och vår försörjning är i grunden\r\nlika ovillkorlig, men sambanden är otydligare och\r\nvåra marginaler mycket större. Det gör dock inte\r\nfrågorna mindre viktiga. Just det faktum att vi har\r\nstörre handlingsutrymme ger oss ett ökat ansvar\r\nbåde för de globala naturresursfrågorna och för den\r\ndel av jordens naturarv som finns inom våra\r\ngränser.</pre><pre>Om detta är vi alla överens i teorin. Vi vill alla att\r\nekosystemens produktionsförmåga skall bevaras.\r\nVi vill alla att den genetiska mångfalden skall\r\nbevaras. Vi vill alla slå vakt om ett variationsrikt\r\noch levande landskap. Det vi inte är överens om är\r\nmedlen. För mig som socialist är det naturligt att\r\nifrågasätta marknadens förmåga såväl i teorin som\r\ni praktiken att lösa de här överlevnadsfrågorna.</pre><pre>Det finns alltså en skillnad beträffande vad vi tror\r\natt vi kan påverka i demokratiska organ, om vi\r\nsamtidigt har ett samhälle där många avgörande\r\nbeslut fattas utan demokratisk kontroll. Den\r\nkontrollen menar jag inte kan uppnås i en\r\nmarknadsekonomi som tillåts agera på det sätt som\r\nvi ser exempel på runt om i världen.</pre><pre>Om vi ser till det resultat som naturvårdsarbetet\r\nhittills har medfört kan vi konstatera att det som\r\nskett och sker med Sveriges natur är en spegelbild\r\nav den globala verkligheten, i och för sig i mindre\r\nskala och med mindre dramatiska konsekvenser,\r\nåtminstone på kort sikt. Mark- och vattenresurser\r\nexploateras allt hårdare. Grundläggande processer\r\ni naturen påverkas djupare av vår verksamhet.\r\nVariationsrikedomen, den biologiska mångfalden\r\nminskar, och allt fler växt- och djurarter hotas.\r\nMycket litet återstår av orörda skogar och odikade\r\nvåtmarker. Arealerna fortsätter att minska. De\r\nsista resterna av det gamla kulturlandskapets\r\nartrika ängs- och hagmarker försvinner också.\r\nProduktionslandskapets mönster blir alltmer\r\nstorskaligt, och det äventyrar också estetiska och\r\nkulturhistoriska värden.</pre><pre>Detta kan man hitta siffror på. Vid sekelskiftet\r\nfanns det omkring två miljoner hektar ängs- och\r\nhagmarker i jordbrukslandskapet. I dag är det\r\nmindre än en tiondel kvar. Resten har övergivits,\r\nförbuskats eller planterats igen. De biologiskt\r\nvärdefulla våtmarkerna har utplånats ännu mer\r\nfullständigt genom sjösänkningar, invallningar och\r\ndikningsföretag. Bara fragment återstår av det\r\ngamla odlingslandskapets översvämmningsmarker\r\noch betade strandängar.</pre><pre>Av de någorlunda opåverkade skogsområdena har\r\nvi i dag inte mer än drygt 60 000 hektar kvar, om vi\r\ninte räknar med Norrbottens län och skogarna\r\nlängs fjällkedjan. Det motsvarar bara 0,3 % av\r\nskogsarealen inom det området. Det unika\r\nbarrskogsbältet längs fjällkedjan och de fjällnära\r\nskogarna sargas nu och fortsättningsvis av\r\nstorskalig kalhuggning.</pre><pre>Vi har ungefär 475 arter ryggradsdjur i Sverige. Av\r\ndem är ungefär en trejdjedel hotade eller så\r\nsällsynta att de kan komma att hotas till sin existens\r\ninom en överblickbar tid. Närmare 500 växter är på\r\nsamma sätt mer eller mindre utrotningshotade.\r\nSamtidigt minskar också många i dag vanliga arter\r\nsom vi har lärt oss att de finns överallt, och inom ett\r\nantal decennier kanske de inte alls finns kvar.</pre><pre>För både växter och djur gäller att de i de flesta fall\r\nhotas därför att deras livsmiljöer förstörs. En stor\r\ndel av de hotade arterna är knutna till orörda\r\nskogar eller ängs- och hagmarker. Det är\r\nnaturligtvis en allvarlig situation, och siffrorna\r\nbeskriver det. Men ändå har vi bara sett en del av\r\nde biologiska konsekvenserna av dagens sätt att\r\nutnyttja naturen. Det är mer än hälften av Sveriges\r\nskog som inte har kalavverkats eller beskogats med\r\ndet mekaniserade storskogsbrukets metoder. Det\r\nbetyder alltså att det under ännu ett antal decennier\r\nkommer att finnas skog med annan historia och\r\nannat utseende än storskogsbrukets, och där kan vi\r\nfortfarande finna gårdagens växt- och djurvärld\r\nsom dröjer sig kvar. Frågan är hur lång tid vi har på\r\noss och vad vi hinner företa oss innan dess. Det som\r\npågår är alltså en biologisk utarmning. De insatser\r\nsom hittills gjorts för att freda arter och\r\nnaturområden har inte kunnat förhindra att\r\nutvecklingen fortsatt, utan i stället har den\r\naccelererat.</pre><pre>Det vänsterpartiet har tryckt på i sin reservation\r\n166, som jag yrkar bifall till, är att vi måste ha en\r\nsammanhållen syn på detta eller ha ett, som det står\r\ni rubriken på reservationen, holistiskt synsätt på\r\nnaturvårdsarbetet. Holistisk i något slags\r\nkunskapsteoretisk mening att summan av delarna\r\ninte blir lika mycket som helheten. Helheten är\r\nstörre än summan av sina delar. Om vi betraktar\r\nverkligheten styckevis och försöker åtgärda\r\nstyckena börjar vi i galen ända.</pre><pre>Vi skall alltså utarbeta ett systematiskt underlag\r\nmed kvalitetsmål för naturvårdsarbetet. Vi skall\r\nupprätta en nationell naturvårdsstrategi som skall\r\nutgöra ett underlag för att skydda hotade arter,\r\nunika naturområden och naturområden som\r\nrepresenterar olika naturtyper. I nästa steg måste vi\r\nrangordna skyddsinsatserna och planlägga\r\ngenomförandet.</pre><pre>Detta måste naturligtvis ske i samklang med ett\r\nlokalt arbete. Här menar vi att kommunerna skall\r\nha ett större ansvar. Vi skall stärka den ekologiska\r\nkompetensen i kommunerna. Där fordras det\r\nstatliga insatser. Kommunerna måste ha hjälp med\r\natt göra en utvärdering av den ekologiska\r\nkompetensen och av det naturvårdsinriktade\r\narbetsomfattning på olika områden inom\r\nkommunerna.</pre><pre>Jag nämnde tidigare marknadsmekanismerna som\r\nilla ägnade att säkra en god naturvård, lika litet som\r\ndessa marknadskrafter fungerar när det gäller\r\npappers- och glasåtervinning, för att ta exempel\r\nsom har diskuterats tidigare i dag.</pre><pre>Bland partierna i riksdagen är det moderaterna som\r\nkonsekvent kämpar för marknadsekonomin.\r\nDärför är det naturligtvis helt följdriktigt att man\r\nförordar ytterligare en urholkning av strandskyddet\r\ni reservation 193. Jag tar detta som ett exempel på\r\natt vi ständigt måste ställa frågan vem som tjänar\r\npå detta. Vilka intressen är det som gynnas? Är det\r\nnaturvården eller är det andra intressen?</pre><pre>Lars Ernestam litade inte på socialdemokraterna\r\nsade han i sitt huvudanförande. Man kan då undra\r\nvilka bröder och systrar han litar på i en eventuellt\r\nborgerlig regering mot bakgrund av vad jag nyss\r\nsade.</pre><pre>Anf. 86 JENS ERIKSSON (m) replik:</pre><pre>Herr talman! Jan Jennehag säger att vi konsekvent\r\narbetar för en marknadsekonomi. Ja, det kan man\r\nkanske säga, men vi gör det inte huvudlöst, utan\r\nmed en väl avvägd politik så att det fungerar på rätt\r\nsätt.</pre><pre>Sedan tar Jan Jennehag upp de ändringar som vi\r\nbegär i strandskyddet och vem som tjänar på det.\r\nJo, det tjänar vi på allihop, eftersom man har lagt\r\nstrandskydd på mycket stora områden som ingen\r\nutnyttjar till något annat. Där skulle man kunna\r\nskapa möjligheter för människor att få en liten bit\r\nav Sveriges jord att ägna intresse åt, bruka och leva\r\npå. Det är så vi menar. Vi vill inte ta bort\r\nstrandskyddet. Vi har samma syn som de flesta\r\nandra på att det var tur att vi fick strandskydd 1950.\r\nAnnars hade säkert alla stränder varit belamrade\r\nmed stugor. Men det finns oändligt många områden\r\ndär man kan släppa fram människor för att få bygga\r\nfritidshus. Det finns stora behov av det. Där trissar\r\nman i dag upp priserna i våra skärgårdssamhällen,\r\neftersom man är stoppade och inte har någon\r\nmöjlighet att få bygga.</pre><pre>Det är stora problem även för bofasta att få lov att\r\nbygga. Jag höll på att överklaga och bråka i fem år\r\ninnan jag fick lov att bygga mitt hus på den ö där\r\njag bor och lever.</pre><pre>Anf. 87 JAN JENNEHAG (v) replik:</pre><pre>Herr talman! Jag betvivlar inte alls Jens Erikssons\r\nförmåga att ta ansvar för sina marker. Frågan är\r\nvilka styrmedel samhället bör disponera över för att\r\nsäkra värdet. Jag tror säkert att det har varit\r\nbesvärligt för Jens Eriksson att få bygga på sin\r\ntomt. Krångel och byråkrati lär vi nog inte kunna\r\nutesluta i vilket samhälle som helst. Jag tror dess\r\nvärre inte att alla som kommer att dra nytta av de\r\nmoderata åsikterna när det gäller strandskydd är\r\nlika ansvariga som Jens Eriksson.</pre><pre></pre><pre>Anf. 88 JENS ERIKSSON (m) replik:</pre><pre>Herr talman! Det finns alla möjligheter för\r\nkommunerna att reglera byggandet i dag. Man har\r\nrätt att ge byggnadstillstånd och man har rätt att\r\navslå det. Om man kommer inom 300\r\nmetersgränsen får man också gå via länsstyrelsen.\r\nJag ser inga problem i detta.</pre><pre>Man har snart tillskapat naturvårdsområden längst\r\nhela bohuskusten och man har skapat reservat som\r\nockså är skyddade. Det finns inga problem när det\r\ngäller skyddet. Problemet är att man håller på att\r\ntränga bort den bofasta befolkningen. Man är inte\r\nberedd att ge människor utrymme att under\r\nsommaren leva på en plätt som de äger själva.</pre><pre>Anf. 89 JAN JENNEHAG (v) replik:</pre><pre>Herr talman! Jens Eriksson, dessa frågor gäller\r\nandra än den bofasta befolkningen. Jag är helt\r\növerens med Jens Eriksson om att effekterna av\r\nden nuvarande utvecklingen när det gäller den\r\nbofasta befolkningens problem.</pre><pre>Anf. 90 ÅSA DOMEIJ (mp):</pre><pre>Herr talman! Jag tycker att den här debatten börjar\r\nbli ganska lång. Ibland tycker jag att det känns som\r\nen nattlig innebandymatch som höll på i minst 24\r\ntimmar. Det har vi säkert varit med om allihop som\r\nbarn. Men vi skall väl försöka debattera dessa\r\nviktiga frågor ordentligt i alla fall.</pre><pre>Vi producerar en stor mängd ord här och samtidigt\r\nså litet handling. Det är kanske detta som gör att\r\nmänniskor tycker att miljöpolitiken är jobbig. Visst\r\nfinns det en politisk enighet på det sättet att alla\r\nsom sitter i riksdagen skulle säga att miljön är\r\nviktig. Vi vill alla kämpa för en god livsmiljö, och\r\npå sikt är ju överlevnaden det absolut viktigaste.\r\nDet är väldigt lätt att enas om det, eftersom\r\nförnuftet säger att så måste det ju vara.</pre><pre>Problemet är att det är mycket svårt att ställa om\r\nutvecklingen. Det kräver en hel del uppoffringar\r\noch saker som är jobbiga. Det är ofta så att\r\nmiljöfrågorna krockar med andra samhällsproblem\r\noch att det finns intressemotsättningar. Det är hela\r\ntiden frågan om så många val.</pre><pre>Det är kanske så att många människor känner att\r\ndet är jobbigt med dessa långtgående löften om att\r\nnu skall vi ha en miljöpolitik som utgår ifrån vad\r\nnaturen tål, vi skall ta internationellt ansvar för vår\r\nlivsstil och vara solidariska osv.</pre><pre>När man sedan ser att det inte kommer några\r\nkonkreta beslut eller målsättningar för att minska\r\nenergiförbrukningen -- någonting vi måste göra om\r\nvi skall ta internationellt ansvar för\r\nkoldioxidutsläppen -- beror det ju på att det finns\r\nett samband mellan energiförbrukning och\r\nekonomisk tillväxt i det ekonomiska system som vi\r\nhar i dag. Om vi verkligen skulle arbeta för att\r\nminska energiförbrukningen, skulle troligen den\r\nekonomiska tillväxten påverkas också. Det är klart\r\natt det är jobbigt för många miljöengagerade, trots\r\nallt prat om att vi måste utgå ifrån vad naturen\r\ntål, -- jag tänker t.ex. på bokskogarna i Skåne -- att\r\nman ändå fattar man beslut om att bygga en bilbro\r\ntill Danmark. Det är litet konstigt.</pre><pre>Tänk på vad som händer med alla utredningar. Det\r\nutreds ju så mycket, och det kommer fram en hel\r\ndel förslag som är klart användbara. Jag tänker\r\nt.ex. på miljöavgiftsutredningen. Där ser vi att\r\nnästan alla förslag som den lade fram i sin tredje\r\noch sista del är slopade i miljöpropositionen. De\r\nfinns helt enkelt inte med. Jag tänker också på\r\njordbrukspolitiken där det fanns en möjlighet att\r\nvälja. Antingen kunde vi lägga ned jordbruksmark\r\neller också kunde vi minska på användningen av\r\nhandelsgödsel och kemiska bekämpningsmedel.\r\nMen man valde att lägga ner jordbruksmark.</pre><pre>Många talare har varit uppe i debatten och sagt att\r\nmiljön skall ges ökad tyngd i förhållande till\r\nexempelvis ekonomiska intressen. Jag tycker att\r\ndet låter mycket bra. På den punkten är\r\npropositionens förslag faktiskt bättre än\r\nmiljöskyddskommitténs förslag.\r\nMiljöskyddskommitténs majoritet blev överkörd på\r\nen rad punkter. Jag tänker på hela naturresurslagen\r\noch naturvårdslagen.</pre><pre>Samtidigt fanns det en sak som faktiskt är bättre i\r\nmiljöpropositionen än i miljöskyddskommitténs\r\nförslag. Det är just detta att naturen och miljön\r\nskall ges en ökad tyngd i förhållande till ekonomi\r\noch teknik. Det handlar konkret om t.ex. 5 § i\r\nmiljöskyddslagen. Jag hoppas att vi skall kunna\r\nnågonstans på den vägen, eftersom jag sitter med i\r\nmiljöskyddskommittén. Men jag kan samtidigt\r\ntänka mig att det kan bli mycket svårare att komma\r\növerens när vi sitter där och skall arbeta med\r\nkonkreta förslag och enas om lagtexter där miljön\r\nverkligen ges en ökad tyngd. Vi skall inte längre\r\nutgå från den genomsnittliga branschekonomin,\r\nutan vi skall utgå från naturen. Hur kommer vi att\r\nklara det? Jag hoppas att det kommer att gå bra.\r\nMiljöskyddskommittén har ju i varje fall lyckats\r\nåstadkomma en hel del hittills. Den enda positiva\r\ndelen i miljöpropositionen är just den del som\r\nhandlar om miljölagstiftningen.</pre><pre>Det jag egentligen skulle tala om här var naturvård,\r\ngröna frågor och biologisk mångfald. Det är frågor\r\nsom mycket ofta kommer bort i miljödebatten. De\r\nkommer också bort när det t.ex. skall satsas pengar\r\npå forskning. Man satsar gärna pengar på andra\r\ndelar av biologin än den gröna biologin.</pre><pre>Man kan fråga sig varför dessa frågor så ofta\r\nkommer bort. Det kanske beror på att man många\r\ngånger inte konkret kan se nyttan. Varför skall vi\r\nbevara den här arten eller den biotopen? Man\r\nkanske inte omedelbart ser nyttan i pengar, och\r\ndärför får dessa frågor en låg prioritet.</pre><pre>När man talar om målsättningar och principer är\r\ndet kanske inte så svårt att komma överens. Det\r\nhandlar till stor del om att säga: Nu skall vi bevara\r\nden biologiska mångfalden, biotoper och arter, och\r\ndet är mycket viktigt. Jag förstår inte riktigt\r\nskillnaden mellan folkpartiets och moderaternas\r\nreservationer när det gäller principerna och det\r\nutskottet säger. Vänsterpartiet har ju en annan\r\nlinje, men folkpartiet och moderaterna säger\r\nfaktiskt samma sak som utskottsmajoriteten.</pre><pre>Sedan vill jag något ta upp frågan om\r\ninternationellt ansvar. Det kommer att hållas en\r\nkonferens i Brasilien 1992, och där kommer den\r\nbiologiska mångfalden att vara en mycket stor\r\nfråga. Det tycker jag är bra. Som jag tidigare sade\r\nhar dessa frågor tidigare haft en mycket låg\r\nprioritet. Men hur skall vi i Sverige kunna vara\r\ntrovärdiga där med den politik vi för när det gäller\r\nden fjällnära skogen? Det finns t.o.m. tendenser till\r\nköpmotstånd i andra länder när det gäller svensk\r\nskogsråvara.</pre><pre>Jag tänker något kommentera folkpartiets och\r\nmoderaternas linje, eftersom företrädare för dessa\r\npartier har talat om den fjällnära skogen. Under de\r\ntvå första åren av denna mandatperiod stod\r\nfolkpartiet för en bra linje när det gäller den\r\nfjällnära skogen. Förra året backade man och sade\r\natt endast de markägare som vill skall behöva ta\r\nhänsyn. Det var ett steg tillbaka, och det var synd.</pre><pre>Moderaterna kom med ett förslag om tre\r\nskyddsklasser. Jag tyckte att förpackningen var\r\nintressant, och jag talade med moderaterna och\r\nsade: Ni har ju en fin förpackning med dessa tre\r\nskyddsklasser, men tänk om ni också kunde fylla\r\nförpackningen med något.</pre><pre>Jag tänker särskilt på den högsta skyddsklassen som\r\nmoderaterna föreslog. Tänk om man hade sagt, att\r\nom det finns arter som tillhör skyddsklass 1 och 2\r\ninom området, då skall det inte få avverkas över\r\nhuvud taget. Det hade varit toppen! Då hade\r\nmoderaternas förslag varit mycket bra. Men\r\npaketet var ju så tomt. I den lägsta skyddsklassen\r\nville moderaterna införa ett krav på\r\nanmälningsplikt vid avverkning. Men det gäller ju\r\nredan nu för all skog i Sverige, så det förslaget var\r\nbara löjligt. Men om ni moderater fyller på paketet\r\nkanske ni inte behöver vara svikare när det gäller\r\nfjällskogen nästa gång!</pre><pre>Sveriges regering talar ofta om att vi i Sverige är så\r\noerhört bra på naturvård. Men i jämförelse med\r\nmånga andra länder är en mycket liten andel av den\r\nsvenska arealen skyddad. När vi skyddar areal gör\r\nvi det oftast där det är billigast, t.ex. i fjällen, som\r\nju ändå inte är så produktiva. De nationalparkerna\r\när mycket viktiga, men mer produktiv skogsmark\r\nskulle behöva skyddas.</pre><pre>Miljöpartiet de gröna föreslår som ett långsiktigt\r\nmål att 10 % av alla representativa naturtypers\r\nareal i Sverige bör skyddas och att regeringen bör\r\nkomma med en plan för hur detta skall gå till. Det\r\när inte alls mycket om man jämför med många\r\nandra länder, t.ex. vissa länder i öststaterna. Detta\r\när också vad som krävs i världsstrategi för\r\nnaturvård och vad Internationella\r\nnaturvårdsunionen kräver, där Sverige är medlem.</pre><pre>Biotopskyddet är något som har debatterats väldigt\r\nmycket i Sverige. Inte minst har vi i miljöpartiet\r\nmånga gånger klagat på att Sverige inte uppfyller\r\nde krav som uppställs i Bernkonventionen som vi\r\nskrev på redan 1983, och som innebär att alla\r\nhotade arters biotoper skall skyddas. I Sverige får\r\nman t.ex. inte gå ut och slå ihjäl en fridlyst vitryggig\r\nhackspett, Lars Ernestam, men man får förstöra\r\nlivsmiljön där den bor, och det borde man ändra på.</pre><pre>Vi i miljöpartiet har därför arbetat fram ett speciellt\r\nlagförslag, ett fullständigt lagförslag, för att klara\r\nbiotopskyddet så att Sverige skall uppfylla\r\nåtagandena enligt konventionen. Men tyvärr har\r\nutskottet inte ens velat diskutera frågan, utan\r\nlagförslaget avfärdas med bara en rad. I stället\r\nhänvisar utskottet till regeringens förslag. Men\r\nregeringens förslag innebär att man enbart kan\r\nskydda vissa små områden. Dessutom står det i\r\nförslaget att detta åtminstone till en början inte\r\nskall göras generellt, utan man måste säga till varje\r\nenskild markägare. Det innebär att det knappast\r\nblir någon skillnad mot hur det är i dag.</pre><pre>Vi ser detta som ett problem, eftersom man nu\r\nkommer att påstå att ett biotopskydd kommer att\r\ninföras. Men det är inte fallet. Sverige kommer\r\nfortfarande inte att uppfylla vad Bernkonventionen\r\nkräver, och det kommer fortfarande att vara fullt\r\ntillåtet att avverka de sista urskogsrester i Sverige\r\nsom i dag inte är skyddade i nationalparker och i\r\nnaturreservat.</pre><pre>Jag vill också säga något om skogsbruket. Många\r\ngånger hör man från skogsindustrins företrädare att\r\nvi har så oerhört mycket skog i Sverige. Men när de\r\nsäger detta, säger de ingenting om vilken skog vi\r\nhar och hur det egentligen ser ut med\r\nartrikedomen, utan man tittar endast på antalet\r\nskogskubikmeter. Det är just detta som\r\nmiljöpartiet vill ändra på. Vi vill rädda de sista\r\nurskogarna som finns kvar, och det är därför som\r\ndet behövs mycket pengar.</pre><pre>Jag yrkar bifall till motion Jo104 yrkande 18 om 500\r\nmilj.kr. till urskogsinvesteringar. Jag yrkar också\r\nbifall till vårt förslag om en princip när det gäller\r\narealmålsättning i motion Jo751 yrkande 1 och 2\r\nsamt till förslaget om nationalparksplanen i motion\r\nJo751 yrkande 6.</pre><pre>En annan viktig fråga är jordbruket. Vi ser i dag att\r\nstor arealer planteras igen med skog.\r\nNaturvårdsverket har sagt att den nya\r\njordbrukspolitiken kan innebära stora nackdelar\r\nför naturvården. Man har sagt att det behövs minst\r\n500 milj.kr. för att klara de allra värdefullaste\r\nbiotoperna.</pre><pre>Vi i miljöpartiet menar dessutom att detta skulle\r\nkunna göras på ett annat sätt. Man skulle kunna\r\nminska på mängden handelsgödsel och kemiska\r\nbekämpningsmedel och i stället behålla mer\r\nåkerareal och även de litet sämre markerna som\r\nmånga gånger är viktiga för naturvården. Men trots\r\natt vi företräder en annorlunda linje inom\r\njordbrukspolitiken anser vi ändå att man skall satsa\r\nrejält på landskapsvården. Här har vi föreslagit 300\r\nmilj.kr. som vi så snart det är möjligt att teckna\r\nkontrakt vill trappa upp till 500 milj.kr. Vi vill också\r\nsatsa mer på NOLA-ersättning, alltså till riktigt\r\nvärdefulla biotoper som skall skötas på ett speciellt\r\nsätt. Där vill vi satsa 30 milj.kr. mer än regeringen.</pre><pre>Jag skulle också vilja vända mig till talmannen och\r\nberätta litet om hur jag ser på arbetet med\r\nmiljöfrågorna. Det arbetet är faktiskt ganska\r\nbesvärligt i avsaknad av ett speciellt miljöutskott.\r\nDet har helt enkelt blivit för mycket för regering\r\noch riksdag att klara dessa frågor på en gång. Det\r\nhandlar om regeringens planering. Jag tycker att\r\nriksdagen på ett tydligare sätt skulle kräva att få\r\nstora propositioner i tid. Nu är det väldigt\r\nbekymmersamt när det gäller den fråga som många\r\nmänniskor tycker är den viktigaste.</pre><pre>Först jobbar man fram aktionsplaner under ett\r\nantal år -- tre år ungefär. Då avslås alla miljöförslag\r\ni riksdagen med hänvisning till aktionsplanerna.\r\nSedan måste jordbruksutskottet på grund av för\r\nlitet tid arbeta med förkortad behandling och\r\nmasslakta motioner, vilket är väldigt tråkigt. Även\r\nvi har dock gått med på denna förkortade\r\nbehandling. Vi har inte sett någon annan lösning så\r\nlänge det inte finns ett speciellt miljöutskott.</pre><pre>Under förra året lade vi fram två fullständiga\r\nlagförslag på miljöområdet: en lag om avfall och\r\nåtervinning och en lag om biotopskydd. Förra året\r\nblev det masslakt. Inte heller nu har det funnits tid\r\ni utskottet att diskutera dessa frågor. Utskottet har\r\nhelt enkelt inte haft någon sportslig chans. Därför\r\nhakar man lätt fast vid småfrågorna, eftersom det\r\ninte finns tid att diskutera de stora och fullständiga\r\nlagförslag som vi har lagt fram. Inte ens en sådan\r\nstor miljöfråga som miljöeffekterna av\r\nÖresundsbron hinner med att diskuteras. Det\r\nskulle vara väldigt fint med ett initiativ så att vi får\r\nett miljöutskott.</pre><pre>Jag tänker ge några exempel på hur rörigt det kan\r\nbli i behandlingen genom splittringen på olika\r\nutskott. Många frågor behandlas på flera ställen.\r\nFrågan om kostnadseffektiv kvävereduktion\r\nkommer tillbaka då och då. Miljökraven i samband\r\nmed motortrafiken till sjöss kommer tillbaka både i\r\ntrafikutskottet och i jordbruksutskottet. Detsamma\r\ngäller miljökraven på fartyg. När det gäller\r\nkloravgiften finns vårt yrkande i skatteutskottets\r\nbetänkande. Centerns och vänsterpartiets väldigt\r\nsnarlika yrkanden återfinns i jordbruksutskottets\r\nbetänkande. Det är väldigt svårt för människor\r\nutanför riksdagen att få en överblick.\r\nUtrikesutskottet behandlar yrkanden om\r\növerstatlighet som är snarlika dem som behandlas i\r\njordbruksutskottet.</pre><pre>I bostadsutskottet och i jordbruksutskottet finns\r\nexakt likalydande yrkanden. Detta gör att partier\r\nkan ha otur och hamna på olika linjer. Det har t.ex.\r\nfolkpartiet gjort när det gäller\r\nersättningsbestämmelserna i naturvårdslagen. Det\r\när mänskligt, men hanteringen blir besvärlig när\r\nsamma fråga hamnar på olika ställen. Detsamma\r\ngäller Helsingforskommissionen med likalydande\r\nyrkanden i utrikesutskottet och i\r\njordbruksutskottet. Detta gör att det blir mer\r\narbete för riksdagen. Vi måste fatta beslut i samma\r\nfråga flera gånger. Jag hoppas att det till ett annat\r\når skall kunna gå att göra någonting åt detta.</pre><pre>Sedan tänkte jag vända mig till Grethe Lundblad\r\nnär det gäller en fråga på kemikaliesidan. Jag\r\ntycker att den är så viktig. Det gäller\r\nförsiktighetsprincipen. Jag tycker att Grethe\r\nLundblads beskrivning av försiktighetsprincipen --\r\natt det gäller att vara försiktig och använda så litet\r\nav en viss produkt som möjligt -- inte är riktig.\r\nFörsiktighetsprincipen innebär att man skall vara\r\nförsiktig så till vida att om man inte vet att\r\nnågonting är ofarligt skall man inte använda det.\r\nDet handlar alltså om den omvända bevisbördan.\r\nDetta tycker vi är så viktigt att vi vill ha in det i\r\nsjälva lagtexten när det gäller kemiska produkter.</pre><pre>Jag vill också vända mig till Lars Ernestam, som\r\ninte tycker så mycket om tallar utan bara om\r\nblommor. Jag tycker om både blommor och tallar.\r\nDet är väl det som kallas biologisk mångfald. Tallen\r\nkanske var litet för vissen för Lars Ernestams smak.</pre><pre>Jag undrar varför folkpartiet blir så upprört över att\r\ndet inte sitter en massa miljöpartister på\r\nsuppleantbänkarna vid utskottsbehandlingen. Jag\r\nblev litet förvånad. Om vi hade bytt folk då och då,\r\nhade det väl kommit upprörda påståenden om att\r\ndet har blivit så rörigt därför att vi hela tiden skiftar\r\nrepresentanter så att man aldrig vet vem man har\r\nkommit överens med. Jag tror att Lars Ernestam\r\negentligen inte är besviken över att samma\r\nmiljöpartister har suttit i utskottet hela tiden. Jag\r\ntror att det handlar om någonting annat.</pre><pre>Jag har suttit och filosoferat för mig själv. Jag tror\r\natt det handlar om att folkpartiet håller på att tappa\r\nrollen som det häftiga naturvårdspartiet.\r\nFolkpartiet har haft en väldigt bra profil i\r\nnaturvårdsfrågor, åtminstone ett gott rykte inom\r\nmiljörörelsen. Nu håller man på att tappa detta\r\nrykte. Varför? Jag tror att det beror på att\r\nfolkpartiet plockar ut småfrågor som syns väldigt\r\nbra i media. Man pratar t.ex. om lövgrodor, om\r\nävjepilört och vitryggiga hackspettar. Men sedan\r\nnär man kommer till de tunga förslagen backar\r\nman. Folkpartiet har inte agerat för ett bättre\r\nlagförslag om biotopskydd än det som regeringen\r\nhar lagt fram. Folkpartiet har inte bedrivit någon\r\nbättre naturvårdspolitik.</pre><pre>Ta ävjepilörten. Bengt Westerberg är ute vid en älv\r\nsom skall byggas ut. Åh, detta går inte, även den\r\nlilla ävjepilörten måste få leva, säger Bengt\r\nWesterberg. Sedan kommer ävjepilörten tillbaka i\r\ntal efter tal.</pre><pre>Så är det dags att exploatera Indalsälvens delta.\r\nÄven där finns en massa ävjepilört. Men då är det\r\ninte längre så intressant att skydda den. Då är det\r\nmycket roligare med en väg.</pre><pre>Även när det gäller andra förslag slår sig folkpartiet\r\nför bröstet och säger: Folkpartiet vill ha\r\nnationalälvar. Men ser man närmare på förslaget,\r\när det inte alls fråga om grundlagsskydd, som vi\r\nmenar när vi pratar om nationalälvar, utan älvarna\r\nskall få namnet nationalälvar men inget bättre\r\nskydd i lagen.</pre><pre>Förra året lade folkpartiet fram sitt förslag om att\r\n1 % av den produktiva skogsmarken skulle\r\nskyddas -- trodde vi. Men när man läste motionen,\r\nfann man att skogsmarken inte skulle skyddas mot\r\nskogsbruk utan att det skulle användas litet\r\nskonsammare metoder på 1 % av skogsmarken.</pre><pre>När det gäller jordbruket har folkpartiet talat om\r\nänglamark, landskapsvård, arealbidrag och annat.\r\nMen det har man nu frångått genom\r\njordbruksöverenskommelsen. När det kommer till\r\nkritan, brukar folkpartiet ofta ändra sig i\r\nmiljöfrågor. Tag t.ex. att folkpartiet i flera år\r\njättehårt drev detta med varor och produkter. Man\r\nsade att lagen om kemiska produkter måste omfatta\r\nockså hälso- och miljöfarliga varor. När\r\nmiljöpartiet väl fick igenom ett sådant yrkande, var\r\nfolkpartiet med i första omgången. När regeringen\r\nsedan kom med ett annat förslag, var det bara vi\r\noch vänsterpartiet som var kvar på den linje som\r\nfolkpartiet hade skrutit med ute i miljörörelsen i\r\nflera år.</pre><pre>Det finns flera sådana exempel. Folkpartiet\r\nmotionerar år efter år: Snälla regeringen, kom med\r\nett lagförslag om avfall och återvinning. Vi lägger i\r\nstället fram förslag om avfall och återvinning. Den\r\ndag regeringen kommer med ett lagförslag om\r\navfall och återvinning, kanske inte folkpartiet\r\nställer upp. Åtminstone i det regeringsprogram\r\nsom folkpartiet och moderaterna tillsammans har\r\nlagt fram har man inte med någonting om en häftig\r\navfalls- och återvinningslag för att införa\r\nkretsloppstänkande i samhället.</pre><pre>Sedan vill jag ta upp en annan sak -- men det gäller\r\nett så farligt svek om det är på gång att man knappt\r\nvågar nämna det -- nämligen\r\nersättningsbestämmelserna i naturvårdslagen. Där\r\nhar folkpartiet reserverat sig tillsammans med oss\r\noch vänsterpartiet om att man bör ändra dessa\r\nbestämmelser så att de blir sådana som de var före\r\n1987. De reglerna försämrades väldigt mycket för\r\nnaturvårdens del, när den nya planlagstiftningen\r\nantogs. Det var en rejäl försämring. Varje\r\nnaturvårdare ute på länsstyrelserna beskrev det\r\nsåsom ett dråpslag mot naturvården. Ja, folkpartiet\r\nvar med på reservationen i jordbruksutskottet, men\r\nläs yttrandet längst bak. Redan i detta yttrande\r\nbörjar folkpartiet vingla. Tänker man sig ett par\r\ndebatter framåt, till bostadsutskottets\r\nbetänkande -- som egentligen skulle ha debatterats\r\nikväll, men som inte kommer att hinnas med, bl.a.\r\nför att jag har pratat alldeles för länge -- finner vi\r\natt man har bytt linje, trots att man har haft den här\r\nfina profilfrågan ute hos naturvårdarna länge.</pre><pre>Om Lars Ernestam vill ha reda på vad jag har\r\njobbat med varje gång Lars Ernestam har varit i\r\njordbruksutskottet utan att se mig är han\r\nvälkommen upp på miljöpartiets kansli så kan jag,\r\növer en kopp kaffe, gå igenom min almanacka. Jag\r\nhar inte varit ute och solat. Lars Ernestam sade att\r\njag kanske hade varit ute i vårsolens glans, men då\r\nskulle jag nog inte vara så här blek. Men om Lars\r\nErnestam kommer upp på kansliet skall han få veta\r\nvilka spännande saker jag har varit med om. Då\r\nkanske vi kan diskutera litet biotopskydd. Då kan\r\nvi prata om ävjepilörter, vitryggig hackspett och\r\nannat. Då kan vi verkligen prata om vilka lagförslag\r\nsom skulle behövas för att kunna skydda dem.</pre><pre>Anf. 91 LARS ERNESTAM (fp) replik:</pre><pre>Herr talman! Mina synpunkter på Åsa Domeijs\r\nfrånvaro från det mödosamma arbetet i utskottet\r\nhar gjort henne engagerad. Jag förstår att det är\r\ndärför hon har sett sig föranledd att ta upp en hel\r\ndel saker om folkpartiets miljöpolitik. Jag skall\r\nberöra några av de frågeställningar hon har tagit\r\nupp.</pre><pre>Den första frågan gäller miljöutskott. Jag delar\r\nprincipen att det vore bra om vi hade ett särskilt\r\nmiljöutskott. Men då kanske det skulle vara ännu\r\nsvårare att släppa kaffekoppen och få fram\r\nrepresentanter från miljöpartiet till ytterligare ett\r\nutskott.</pre><pre>Sedan kommer det synpunkter på de käcka, fina\r\noch bra lagförslag som miljöpartiet lagt fram. Vi\r\narbetar inte på det sättet i folkpartiet. Det\r\nlagförslag som kommer till riksdagen skall vara\r\nremissbehandlat, det skall vara lagrådsgranskat\r\nm.m. Därför skall inte riksdagen, mer än i absolut\r\nstörsta undantagsfall, anta ett lagförslag direkt med\r\nanledning av en motion.</pre><pre>Jag anser att om Åsa Domeij hade hälsat på oss\r\nnågon gång, så att inte Marianne Samuelsson hade\r\nvarit så ensam i utskottet, hade det kanske inte\r\ntvingats fram en rad direkta yrkanden om bifall till\r\nmotioner som hon inte hade reserverat sig för. I\r\nsådant fall kanske miljöpartiet tillsammans med\r\noss, moderaterna och även centerpartiet, som har\r\nen reservation som ligger mycket nära, hade kunnat\r\nföra fram frågorna om vården av flora och fauna\r\nlängre, såsom vi har gjort i vår reservation. Så blev\r\ndet inte nu. Lagar kan man inte anta utan att de är\r\nutredda och beredda. Jag begriper inte att\r\nmiljöpartiet under de här tre åren har lärt sig förstå\r\ndet. Man kan inte göra på det sättet. Det kan vara\r\nbra lagförslag, det kan vara väl funna\r\nformuleringar, men de måste remitteras, de måste\r\nlagrådsgranskas innan man kan anta dem.</pre><pre>Långt innan miljöpartiet fanns i riksdagen ställde vi\r\noss bakom de gamla ersättningsreglerna för mark.\r\nDet har vi gjort principiellt både i bostadsutskottet\r\noch i jordbruksutskottet. Ibland har vi släppt våra\r\nkrav då vi vetat att det inte funnits majoritet. Så har\r\nman även gjort i bostadsutskottet. Men vi står\r\nsjälvklart fast vid den principen, särskilt som den\r\nnya skrivning som utskottet har antagit innebär att\r\ncentern och socialdemokraterna har backat från det\r\nman kommit överens om i PBL.</pre><pre></pre><pre>Anf. 92 JENS ERIKSSON (m) replik:</pre><pre>Herr talman! Åsa Domeij börjar med att säga att\r\ndebatten blev lång. Jag uppfattade att hon tyckte\r\natt den blev alltför lång. Men Åsa Domeij\r\nförkortade den inte. Hon sade själv att hon pratade\r\nganska länge. Dessutom kom hon med påståenden\r\nsom inte innehåller sanning. Hon går till grov\r\növerdrift, vilket gör att jag måste gå upp och tala\r\nom vad som fanns i det paket som Åsa Domeij inte\r\nhade upptäckt något i.</pre><pre>Vi säger att vi i vårt paket vill ha tre skyddsklasser.\r\nSamtliga går ut på att skyddet för de fjällnära\r\nskogarna skall förstärkas. Vi vill forcera\r\nnaturvårdsinventeringen, så att vi kan särskilja de\r\ntre olika skyddsklasserna.</pre><pre>För skyddsklass ett säger vi att i princip inga\r\ningrepp bör tillåtas. Det är i stort sett\r\navverkningsförbud. Enligt skyddslag två skall vi ha\r\nett skonsamt skogsbruk. I den tredje skyddsklassen\r\nskall vi ha generell naturaktsamhet. Det innebär att\r\nvi vill ha förbud mot radikal markberedning och\r\nmot att plantera in utländska trädslag. Det blir ett\r\nbra skydd för de fjällnära skogarna. Det blir ett\r\nbättre skydd än att dra en geografisk gräns, som\r\ndrar med sig både den ena och den andra typen av\r\nskyddsvärd skog. En sådan gräns kan aldrig bli så\r\nbra som det förslag som vi har lagt fram. Det\r\nkommer säkert Åsa Domeij och fler underfund\r\nmed när tiden fått arbeta och förslaget fått mogna.</pre><pre>Anf. 93 ÅSA DOMEIJ (mp) replik:</pre><pre>Herr talman! Lars Ernestam svarade inte på så\r\nmånga frågor, så jag kanske inte skall gå vidare med\r\ndem. Men i fråga om miljöutskott har i varje fall en\r\nfolkpartist varit ute i god tid och motionerat. Det är\r\nHåkan Holmberg. Vi i miljöpartiet har faktiskt\r\nstött hans motion tidigare. Det var bara synd att\r\ninte de andra folkpartisterna också kunde hänga\r\npå.</pre><pre>Om jordbruksutskottet hade velat lagrådsbehandla\r\nvåra lagförslag, velat arbeta med dem och förbättra\r\ndem hade vi varit väldigt nöjda och glada. Då hade\r\nvi kommit mycket långt. Detsamma gäller om man\r\nhade velat skicka ut dem på remiss. Det har\r\nförekommit ibland att jordbruksutskottet faktiskt\r\nhar skickat ut vissa frågor på remiss, när man har\r\nvelat göra en noggrannare behandling.</pre><pre>Det är klart att det var en liten överdrift att de tre\r\nskyddsklasserna absolut inte innehöll någonting.\r\nNågonting sades väl i dem. Visserligen sades något\r\nom totalt avverkningsförbud i skyddsklass 1, men\r\nfrågan är när det skall tillämpas. Jag föreslog att vi\r\nskulle kunna säga att om det fanns arter som\r\ntillhörde hotkategorin 1 och 2, alltså de mest hotade\r\narterna, skulle avverkningsförbud gälla. Då vore\r\ndet en jättebra grej. Då blev det konkret. Men så\r\nlänge förslaget är så pass löst och inte svarar på\r\nfrågan när, kommer man inte speciellt långt.</pre><pre>I skyddsklass 3 talas det om anmälningsplikt och\r\ngenerell aktsamhet. Generell aktsamhet gäller allt\r\nskogsbruk i Sverige enligt 1 och 21 §§ i\r\nskogsvårdslagen.</pre><pre>Anf. 94 LARS ERNESTAM (fp) replik:</pre><pre>Herr talman! Jag kan knappast hinna svara på de\r\nfrågor som Åsa Domeij ställde till mig. Jag skall\r\nförtydliga ett svar. Det gäller ersättningsfrågorna.\r\nFolkpartisterna i bostadsutskottet finns inte med på\r\nden aktuella reservationen. Det beror på att\r\nbostadsutskottet justerade sitt betänkande före\r\njordbruksutskottet, dvs. innan socialdemokraterna\r\ngjorde de här tilläggen beträffande\r\nersättningsfrågorna. Självfallet kommer man i\r\nbostadsutskottet, om det blir votering i den frågan,\r\natt följa de synpunkter som vi har framställt i\r\njordbruksutskottet.</pre><pre>Anf. 95 JENS ERIKSSON (m) replik:</pre><pre>Herr talman! Då Åsa Domeij inte kunde få svar på\r\nnär skyddsklasserna skulle tillämpas menar hon att\r\npaketet var mer eller mindre tomt. Men vi har\r\nockså begärt en naturvårdsinventering. Vi har\r\nbegärt att den skall forceras. När den har tagits\r\nfram, så att vi får en klar bild av de tre olika\r\nklasserna av skyddsvärd skog, skall vi också kunna\r\nbestämma tidpunkt. Det hoppas vi självklart skall\r\nkunna ske ganska snart, så att vi kan förstärka\r\nskyddet för de fjällnära skogarna.</pre><pre>Anf. 96 ÅSA DOMEIJ (mp) replik:</pre><pre>Herr talman! Till Jens Eriksson vill jag säga att\r\ninventeringen inte alls behövs. Man kan mycket väl\r\nfylla skyddsklasserna med innehåll innan dess.\r\nSäger man t.ex. att hotkategori 1 och 2 skall vara\r\nskyddsklass 1, märker man vid en inventering hur\r\nmycket mark som skall tillhöra den skyddsklassen.\r\nKonstigare än så är det inte.</pre><pre>Det klara beskedet från Lars Ernestam om\r\nersättningsfrågorna var mycket bra, nämligen att\r\nfolkpartiet håller fast vid samma linje som vi och\r\nvänsterpartiet driver, dvs. att\r\nersättningsbestämmelserna måste ändras så att de\r\nblir som de var innan uppgörelsen gjordes mellan\r\nsocialdemokraterna och centerpartiet. Jag trodde\r\nannars att något var på gång inom folkpartiet i och\r\nmed samarbetet med moderaterna, och att Birgitta\r\nDahl i sitt tidigare anförande skickligt försökte slå\r\nin en kil, eftersom hon visade en öppning i frågan.</pre><pre>Birgitta Dahl åstadkom också tidigare i vår en\r\nöppning när hon i en debatt här i kammaren sade:\r\nVi ändrar gärna tillbaka ersättningsreglerna, så att\r\nde blir som de var i mitten av 80-talet om bara\r\ncenterpartiet går med på det. Jag tänkte att det\r\nmöjligen var så, att folkpartiet hade börjat vackla\r\nför att lättare kunna komma överens med\r\nmoderaterna och centerpartiet i ett\r\nregeringssamarbete.</pre><pre>Anf. 97 MARGARETA WINBERG (s):</pre><pre>Herr talman! I boken ''Brandsyn'' från 1895 skriver\r\nAxel Danielsson:</pre><pre>''Kan en socialdemokrat älska våra strömmars brus\r\nså länge den elektriska kraften är privategendom,\r\nälska bäckarnas språng så länge endast strändernas\r\nägare får fiska kräftor och högt betalande\r\nengelsmän metar laxöring, älska den mörka\r\nskogens dystra sus när baggbölarnas yxa förjagar\r\nskogsnymfer och andra poesier, älska stjärnnatten\r\nvarunder en här av utplundrade proletärer hackar\r\ntänder av köld och sommarljuset i vars sken de får\r\narbeta sig svettiga dag och natt. Kan han älska allt\r\ndetta?''</pre><pre>Axel Danielsson svarade ja på den frågan. Men i\r\ndetta hans ja låg också viljan och nödvändigheten\r\natt röja undan orättvisorna och bristerna. Det\r\nhandlade om att ge alla del av naturens värden. Det\r\nAxel Danielsson gav uttryck för i slutet av 1800-\r\ntalet har till stor del varit drivkraften när det gäller\r\nvår urgamla allemansrätt och vår tidiga\r\nnaturvårdslagstiftning.</pre><pre>Jan Fransson redovisade i dag på morgonen några\r\nmilstolpar i vår natur- och miljöhistoria. Det är\r\nangeläget att peka på dessa saker. Det är alltså\r\nangeläget att se de historiska sambanden\r\nframvuxna ur social välfärd kopplad till en\r\nutveckling på miljöns område.</pre><pre>Lars Ernestam nämnde tidigare Adolf Hedin, som\r\n1884 skrev en motion i riksdagen om arbetsmiljön.\r\nJa, det är sant att det har funnits enskilda liberaler\r\nsom har känt, och det finns fortfarande enskilda\r\nliberaler som känner, det här socialliberala\r\nansvaret. Men det är också så, Lars Ernestam, att\r\ndet, för att sådana här idéer för arbetarklassen\r\nskulle kunna förverkligas, inte var tillräckligt att\r\ndet fanns några enstaka vänligt sinnade personer.\r\nTrots att liberalerna under en period var det största\r\npartiet i riksdagen kunde man inte genomföra\r\nnågot för arbetarklassen, utan det var\r\nsocialdemokratin, den fackliga och den politiska\r\narbetarrörelsen, som kunde se kampen för\r\nmänniskovärdet ge resultat.</pre><pre>Utvecklingen är också i linje med en ideologisk\r\ngrundsyn när det gäller miljöfrågorna, nämligen att\r\nmiljöförstöring kommer ur kampen efter högsta\r\nmöjliga vinst. Det stod klart redan i början av det\r\nhär seklet -- från åren 1902--1906 och 1908, då\r\nutsläppen från fabriker och tätorter var av sådan\r\nomfattning att frågan faktiskt diskuterades i\r\nriksdagen. Men den framväxande industrin\r\nmotsatte sig åtgärder, och det dröjde ända till 50-\r\noch 60-talen innan mera omfattande åtgärder mot\r\nföroreningar beslutades. Även nu vet vi var\r\nmotståndet finns.</pre><pre>Vad vi tidigt lärde oss var att det, när\r\nmarknadskrafterna sätter ett pris på mark, vatten\r\noch luft antingen som råvaror eller som\r\navfallsbehållare, uppstår en konkurrens om dessa\r\nting, som resulterar i ett utnyttjande, en\r\nexploatering.</pre><pre>Därför håller jag med de talare som tidigare i dag\r\nhar sagt att en oreglerad marknadsekonomi är\r\nnaturens och jordens främste fiende. Således\r\nhandlar framtiden om att vi måste lägga om kurs\r\noch välja ett ekonomiskt system för att ekologin\r\nskall komma med. En första rapport om en ''grön''\r\nbudget har faktiskt presenterats i Sverige.</pre><pre>Herr talman! Den socialdemokratiska\r\nmiljöpolitiken av år 1991 fortsätter i bl.a. Axel\r\nDanielssons spår. Det finns nu ett nittiotal\r\nreservationer på det gröna området. Det beror\r\nkanske på att det är valtider. Men framför allt beror\r\ndet, hoppas jag, på att vi alla har blivit mera\r\ninsiktsfulla. Vi har blivit mera varse om både\r\nnationella och internationella angelägenheter. Vi\r\nvill fortsätta med de principer som lades fast för 3\r\når sedan och som bl.a. innebär att aktsamheten om\r\nnaturen samt skyddet för flora och fauna stärks.</pre><pre>Dagens debatt, som troligen är den mest\r\nomfattande debatten i riksdagens historia, visar att\r\növerlevnadsfrågan och miljöfrågan engagerar alla\r\npartier. Det är väldigt bra. Men man kan också\r\nkonstatera att det inte finns något verkligt\r\nalternativ till den socialdemokratiska politiken. Av\r\nde totalt 249 reservationerna svarar moderaterna\r\nför 52 stycken, varav man har tolv tillsammans med\r\nfolkpartiet, en tillsammans med centerpartiet och\r\nen tillsammans med folkpartiet, centerpartiet och\r\nmiljöpartiet. Det finns fog, det har sagts tidigare,\r\nmen jag upprepar det, att fråga vilken miljöpolitik\r\nen eventuell borgerlig regering kommer att föra.\r\nJag återkommer senare till detta.</pre><pre>Herr talman! Min uppgift här är att kommentera\r\nden gröna delen i utskottsbetänkandet. I det\r\navseendet finns det ca 90 reservationer. Naturligtvis\r\när det omöjligt för mig att ta upp var och en för sig.\r\nDärför tänker jag hålla mig till några övergripande\r\nfrågeställningar.</pre><pre>Först vill jag anlägga några allmänna synpunkter på\r\nde borgerliga partierna.</pre><pre>Moderaterna är, och jag tänker då på hela\r\nbetänkandet, mycket koldioxidfixerade. Det nya\r\nbegreppet är nybeskogning i tredje världen, som\r\nskulle kunna räknas in i det här sammanhanget.\r\nMan talar väldigt mycket om att pengar med fördel\r\nhanteras via fonder. Man talar om att så mycket\r\nsom möjligt, och det är ju gammal moderat\r\npolitik/högerpolitik, skall föras bort från politiska\r\nbeslut, till förmån för ägare och andra aktörer. Man\r\ntalar om att kommunala avfallsmonopol skall\r\nbrytas och om att marknadslösningar skall klara\r\nolika saker. Man talar också om att den ideella\r\nnaturvården skall få mera pengar till inköp av\r\nskyddsvärd mark, mot löfte om att marken sköts.\r\nVidare är man noga med att poängtera att det\r\nenskilda ägandet inte får kränkas. Man har också\r\nett mera precist krav vad gäller strandskyddet, som\r\nman vill luckra upp, till förmån för markägare och\r\nexploatörer.</pre><pre>Folkpartiets slår in en hel del öppna dörrar. Det\r\ngäller då globala miljöfrågor, internationell\r\nsamverkan, påtryckningar inom EG och EFTA,\r\nmiljölagstiftning osv. Men när det gäller det som\r\nbrukar vara folkpartiets paradnummer, nämligen\r\nden gröna sidan, kan man göra en sammanfattning\r\ninnebärande att vi skall fullfölja nationalplanen och\r\natt 1 % av den produktiva skogen skall skyddas.\r\nDen biologiska mångfalden skall bevaras.\r\nSkogsbruket skall avregleras. Det behövs ett bättre\r\nskydd för fjällnära skogar. Vidare gäller det att\r\nfullfölja urskogsinventeringen.</pre><pre>Om centerpartiet kan rent allmänt sägas att det av\r\ndess reservationer klart framgår vilket intresseparti\r\nför jordbrukarna som det här partiet är. En bärande\r\nidé, som ideligen återkommer, är centerns betoning\r\nav kretsloppet och detta med en ren produktion. I\r\ncentern är man oftast ensam om sina reservationer.\r\nDet finns inte någon linje som visar att centern\r\nlierar sig med något annat parti.</pre><pre>Det här var en kort resumé av de borgerligas\r\nställningstaganden.</pre><pre>När det gäller utskottsbetänkandet kan man\r\nkonstatera att det i dag finns 22 nationalparker i\r\nSverige. Vidare finns det 1 366 naturreservat, 88\r\nnaturvårdsområden, 1 310 naturminnen och 854\r\ndjurskyddsområden. Den skyddade arealen har\r\nsedan 1988 ökat med 400 000 hektar, varav 350 000\r\nhektar har tillkommit under det senaste året genom\r\nurskogsreservat.</pre><pre>Det finns nu en plan för den fortsatta utvecklingen\r\nav nationalparker. Det ankommer på regeringen att\r\ni den takt man finner det möjligt fullfölja\r\nnaturvårdsverkets förslag. Detta riktat till de\r\npartier som har reservationer om nationalparker.</pre><pre>Regeringen föreslår, och majoriteten i utskottet\r\ngodkänner, att naturvårdsarbetet skall delas in i tre\r\nnivåer som bör styra prioritering,\r\nkostnadsfördelning och ansvar. Det föreslås vidare\r\natt naturvårdsverket skall arbeta fram ett\r\nsystematiskt underlag för mätbara kvalitetsmål.\r\nDetta skall ske i nära samarbete med berörda\r\nmyndigheter.</pre><pre>Utskottet föreslår i ett tillkännagivande att anslaget\r\ntill investeringar inom miljöområdet höjs med 60\r\nmiljoner utöver regeringens förslag, därför att vi\r\nvill säkerställa statens förvärv av urskogar. Kopplat\r\ntill detta är ett annat uttalande, där vi säger att\r\nansvarsfördelningen mellan staten och den enskilde\r\ni naturvårdsarbetet och strävandena att behålla den\r\nbiologiska mångfalden måste ses över. I enlighet\r\nhärmed bör regeringen utreda hur detta kan ske på\r\nde areella områdena.</pre><pre>Det var mycket glädjande att höra Birgitta Dahl i\r\nmorse meddela att regeringen redan på torsdag\r\nskall besluta om en översyn av intrångsersättning\r\ninom de areella näringarna. Det är helt naturligt\r\noch också nödvändigt att PPP-principen\r\ngenomsyrar hela området. Jag har litet svårt att\r\nförstå Jens Erikssons m.fl. upprördhet. Jens\r\nEriksson menar att det här är orosamt, det kränker\r\nden enskilda äganderätten. Men det är egentligen\r\nen självmotsägelse. Å ena sidan hävdar\r\nmoderaterna det enskila ansvaret, ideella\r\norganisationers ansvar och enskilda personers\r\nansvar. Å andra sidan motsätter sig moderaterna\r\nnär detta skall utredas. Det här med äganderätten\r\när också litet dubbelbottnat, Jens Eriksson. Att\r\nvara markägare innebär alltid en risk att bli\r\nexploaterad. Jag tycker att moderaterna borde vara\r\nnöjda när nu ytterligare en grupp får ta ett större\r\npersonligt ansvar, eller hur?</pre><pre>Även på länsnivå skall sektorsansvaret vidgas och\r\nskyddet av naturmiljön göras till en naturlig del i\r\nvarje samhällssektor. Kommunernas roll blir\r\nliknande, alltså sektorssamordnande. Det här\r\ninnebär en helhetssyn, man kan inte säga något\r\nannat. Jag vill påpeka att när lagen om den nya\r\nlänsförvaltningen träder i kraft den 1 juli blir det en\r\nännu bättre sektorssamordning på länsplanet. Jag\r\ntycker att den här helhetssynen, parat med det vi\r\ngör på det ekonomiska området, där vi visserligen\r\ntyvärr inte kommit så långt, men där som ett första\r\nsteg förslag till hur en grön budget skulle kunna se\r\nut har framlagts, ligger ganska nära vänsterpartiets\r\nförslag om den holistiska synen.</pre><pre>Moderaterna önskar som sagt stärka den enskildas\r\noch de ideella organisationernas vilja till\r\nnaturvårdsinsatser. Såvitt jag tolkar motionerna\r\nrätt finns det inte så stor skillnad i uppfattning. Vi\r\nmenar att ansvar och kostnader i\r\nvardagslandskapet bör vila på de näringsutövare\r\ninom de olika sektorerna som nyttjar naturen i sin\r\nverksamhet. Att länsstyrelserna kan söka stöd för\r\nangelägna naturvårdsprojekt visar bl.a.\r\nTåkernfonden i Östergötland.</pre><pre>Skyddet för mindre mark- och vattenföretag måste\r\nöka. Det gäller åkerholmar, våtmarker, naturliga\r\nbetes- och slåttermarker, källor m.m. Det sker, som\r\nvi hört tidigare, genom en ändring i\r\nnaturvårdslagen, där ett nytt skydd för biotoper\r\ninförs. Det betyder att markägare eller annan kan\r\nfå ersättning om biotopsskydd innebär att\r\npågående markanvändning avsevärt försvåras.</pre><pre>Jordbruket och miljön ägnas stor uppmärksamhet i\r\ndenna del av betänkandet. Sektorsansvaret på\r\nmiljöområdet läggs fast för de myndigheter som har\r\nansvar för de areella näringarna. Nuvarande\r\nprogram för en utbyggd lagringskapacitet för\r\ngödsel skall fullföljas. Det anslås 20 miljoner för en\r\ntreårsperiod för att ta fram typgodkännande av\r\ngödselspridare.</pre><pre>Centern har i en reservation bl.a. påpekat\r\njordbrukets stora betydelse som kraft i\r\nmiljöarbetet. Jag förstår inte riktigt skillnaden\r\nmellan reservationstexten och utskottsmajoritetens\r\ntext. Detta är, som jag ser det, en\r\nformuleringsfråga. Jag finner faktiskt\r\nreservationen en aning konstruerad. Vad man kan\r\nfinna i övriga reservationer är en tendens i centern\r\natt vara ett intresseparti för jordbruket också när\r\ndet gäller miljösfären. Centern har en ansamling av\r\nstöd, ekonomiskt och på annat sätt, till bönderna.\r\nVar finns ert intresse för kemikalie-, industri- och\r\nstadsproblemen? Hur tolkar ni i folkpartiet\r\ncenterns något ensidiga inriktning av\r\nmiljöpolitiken? Ni i folkpartiet vill ändå berömma\r\ner om att vara offensiva på flera miljöområden.\r\nTycker ni att vi i framtiden skall tillämpa PPP-\r\nprincipen på alla sektorer, eller skall vissa vara\r\nundantagna?</pre><pre>Moderaterna är centerns motsvarighet framför allt\r\ninom skogsbruket. Här skall inte någon PPP-\r\nprincip gälla. Skogsägare skall inte behöva ta sin del\r\nav ansvaret för att stärka skyddsvärda skogar.\r\nVarför inte det, Jens Eriksson? Och vad säger\r\nkoalitionsbrodern Ernestam om denna lösliga\r\nhållning till sektorn skog från moderaternas sida?\r\nVilken linje kommer en eventuell borgerlig\r\nregering att föra?</pre><pre>Moderaterna vill luckra upp strandskyddet -- det\r\nhar vi hört -- till förmån för markägare och\r\nexploatörer. Det finns i dag en betryggande\r\nmajoritet mot detta. Men sedan? Det är en allvarlig\r\nfråga. Den har en historia. Den är viktig --\r\nmänniskorna skall kunna gå och vandra längs\r\nstränderna. Vems vilja får råda i en eventuell\r\nborgerlig regering Lars Ernestam? Jag tror att det\r\när viktigt att svenska folket, som fäster stor vikt vid\r\nmiljöfrågorna, får besked på dessa viktiga punkter,\r\nprecis som de kan kräva besked på annat. De kan\r\nväl få besked här och nu. Era reservationer spretar\r\nnämligen åt alla håll. Har ni någon linje, Eriksson\r\noch Ernestam? Och vad säger centern om nu\r\ncentern får vara med?</pre><pre>Herr talman! Med detta yrkar jag bifall till\r\nreservationerna 234 och 239, som är\r\nsocialdemokratiska, i övrigt bifall till utskottets\r\nhemställan och avslag på övriga reservationer.</pre><pre>Slutligen, herr talman, vill jag uttrycka min glädje\r\növer att debatten, även om det i långa stycken blev\r\nen procedurdebatt, har präglats av en ideologisk\r\ngrundsyn hos många talare. Det är bra att här i\r\nriksdagen få höra olika partiföreträdare tala om\r\nkonflikten nord--syd. Jag vill väldigt gärna\r\nunderstryka vikten av att en sådan opinion får växa.\r\nFramtidens stora frågor handlar nämligen inte om\r\nhuruvida vi skall ha bevarandelag eller om det skall\r\ninföras hänsynsområden, utan de handlar om den\r\nekonomiska fördelningen av jordens samlade\r\nresurser. Det är bra att det står inskrivet i\r\nbetänkandet att regeringen även i fortsättningen\r\ntillvaratar de möjligheter som erbjuds att inom FNs\r\nram och övriga internationella fora verka för en ny\r\nekonomisk världsordning.</pre><pre>Vi måste också komma ihåg att människor går här\r\npå jorden bara en liten tid. Detta illustrerar Inger\r\nSjöstrand så här:</pre><pre>''Fiskarna</pre><pre>som varit här</pre><pre>i fyrahundratrettio</pre><pre>miljoner år</pre><pre>och fåglarna</pre><pre>som varit här</pre><pre>i trehundrafemtio</pre><pre>miljoner år</pre><pre>suckar till varandra</pre><pre>Dom där som kom</pre><pre>alldeles nyss</pre><pre>tvåbenen</pre><pre>som går omkring och spottar</pre><pre>på Jorden</pre><pre>-- ska dom stanna?''</pre><pre>Anf. 98 LARS ERNESTAM (fp) replik:</pre><pre>Herr talman! Margareta Winberg anförde ett\r\nvackert citat av Axel Danielsson. Vet Margareta\r\nWinberg inte att allemansrätten i Sverige är en\r\nurgammal sedvanerätt? Den har funnits mycket\r\nlängre än det har funnits både liberaler och\r\nsocialdemokrater i denna kammare.</pre><pre>Det är litet bekymmersamt för socialdemokraterna\r\natt det har varit socialliberaler som har drivit nästan\r\nvarje fråga som socialdemokraterna vill berömma\r\nsig av. Också jag har en fråga till Margareta\r\nWinberg. Hon talade om marknadsekonomin som\r\nnågonting skadligt. Jan Jennehag sade nyss att han\r\nvar socialist. Är Margareta Winberg socialist eller\r\ntror Margareta Winberg på en fungerande\r\nmarknadsekonomi? Det är tack vare en fungerande\r\nmarknadsekonomi i västvärlden som vi kan komma\r\ntill rätta med dagens miljöproblem. Vi vet vad som\r\nhar hänt i Östersjöländerna och hur oerhört stora\r\nmängder kemikalier och annat som går ut i\r\nÖstersjön från länder med planekonomi. Nej,\r\nMargareta Winberg, det är en fungerande\r\nmarknadsekonomi som kan klara miljöproblemen.</pre><pre>Margareta Winberg oroar sig för vår samverkan.\r\nJag har varit med om att behandla två stora\r\nmiljöpropositioner, 1988 och 1991. På vilket sätt\r\nhar positionerna i de båda betänkandena flyttats\r\nfram? Jo, därigenom att alla övriga partier har varit\r\növerens mot socialdemokraterna. Så skedde 1988\r\noch så har skett på en rad punkter också i dag.\r\nModeraterna har också varit med. Visst har vi som\r\nolika partier olika uppfattningar, även i\r\nmiljöfrågor.</pre><pre>Socialdemokraterna har kanske bara en\r\nuppfattning. Ivar Virgin har varit vänlig nog att\r\ntidigare referera till en debatt som jag har haft med\r\nBirgitta Dahl. Denna debatt hölls efter förra valet,\r\ndå man var i färd med att bryta mot en rad\r\nvallöften. ''Valet är över, Lars Ernestam'', var det\r\nbesked jag fick. Kommer det att bli så också efter\r\nnästa val? Vilken falang kommer att vinna? Är det\r\nde som vill bygga ut älvarna eller de som vill bevara\r\ndem? Är det de som vill hugga ned fjällskogarna\r\neller de som vill bevara dem? Jag kan gå igenom\r\nområde efter område. Rosornas krig råder\r\nfortfarande hos socialdemokraterna.</pre><pre>Anf. 99 KARIN STARRIN (c) replik:</pre><pre>Herr talman! Det var ganska intressant att höra\r\nMargareta Winberg, inte minst när hon gottgjorde\r\nsig över att vi nu äntligen kommer att få se en grön\r\nbudget, där hänsyn kommer att tas till de olika\r\nmiljölösningarna i kombination med de\r\nekonomiska förutsättningar som finns. Det är näst\r\nintill fräckt att socialdemokraterna slår sig för\r\nbröstet över att den gröna budgeten kommer till,\r\nnär vi vet hur bakgrunden ser ut och vilka krav som\r\nvi år efter år har ställt för att få fram den gröna\r\nbudgeten. Jag hoppas mycket av den och på att vi i\r\nriksdagen så småningom kommer att kunna ta\r\nställning till denna budget.</pre><pre>Margareta Winberg och socialdemokraterna\r\nanklagar oss i centern för att vara ett intresseparti,\r\natt vi endast för jordbrukets talan. I och för sig vill\r\njag klart slå fast att vi inte skäms för våra rötter. Vi\r\när stolta över att ha denna tradition i vårt parti.\r\nSamtidigt ber jag Margareta Winberg att läsa alla\r\nvåra reservationer och inte bara ta upp någon\r\nenstaka rad. Vi har ställt tydliga krav på att det är\r\nviktigt med miljömål i jordbruket, i skogsbruket\r\noch i fisket -- miljömål som innebär minskad\r\nkemikalieanvändning, minskat kadmium i\r\nhandelsgödsel osv. Vad har kretsloppstänkandet\r\noch kravet på ren produktion enbart med\r\njordbruket att göra? Här har Margareta Winberg\r\nverkligen blandat ihop begreppen.</pre><pre>Jag vill betona att vi tror på kravet på ren\r\nproduktion och att det skall omfatta hela den\r\nverksamhet som bedrivs i samhället.</pre><pre>Vad tjatigt detta bekymmer över hur en eventuell\r\nkommande regering skall se ut! Skall vi behöva\r\nhöra detta tjat nu i debatt efter debatt? Jag som är\r\noerfaren drar slutsatsen att regeringen ligger lågt.\r\nDet verkar inte som att man kräver framgång i\r\ndebatten och inför valrörelsen.</pre><pre>Vi är naturligtvis skilda partier och skall framföra\r\nvåra uppfattningar så tydligt som möjligt. Utifrån\r\ndetta skall vi sedan bilda en konstellation. Jag tror\r\natt vi når framgång med en ny regering i höst.</pre><pre>Anf. 100 JENS ERIKSSON (m) replik:</pre><pre>Herr talman! Det var värst vad Margareta Winberg\r\nhar blivit socialistisk. Jag upplever det som att hon\r\nstår till vänster om både Jan Jennehag och Lars\r\nWerner, att döma av det anförande som hon höll för\r\nnågra minuter sedan.</pre><pre>Tack för att vi inte har socialism i Sverige,\r\nMargareta Winberg. Då kan vi dela med oss både\r\nav pengar och av teknik till länder där socialismen\r\nhar nått sin fulländning och där planekonomin har\r\nfått utvecklas fritt.</pre><pre>Margareta Winberg frågade vilken miljöpolitik det\r\nblir med de borgerliga i regeringsställning. Det vet\r\nvi inte riktigt i dag, eftersom det är väljarna som\r\nskall tala om vilken miljöpolitik de vill ha efter\r\nvalet. Vi skall gå ut och förklara för väljarna var vi\r\nstår i olika frågor, även när det gäller\r\nmiljöpolitiken. Sedan får väljarna bestämma vilket\r\ninslag de vill ha i en ny regering.</pre><pre>Jag vill också hävda att enskilt ägande har stora\r\nfördelar. Monopolen har mer eller mindre\r\nmisslyckats överallt där de har funnits. Jag kan\r\nerkänna att det finns vissa områden som lämpar sig\r\nför monopol, men som regel misslyckas man med\r\ndem.</pre><pre>Margareta Winberg tog upp reservat och\r\nnaturvårdsområden och hur många det finns av\r\nvarje. Det förefaller mig som att hon betraktar\r\ninrättandet av dessa områden som någonting\r\nstorartat som har uträttats, men så är det inte,\r\nMargareta Winberg. Vi som lever i närheten av\r\nnaturvårdsområden och reservat ser hur de\r\nförfaller mer och mer, eftersom det inte är någon\r\nsom tar ansvar för dem. Staten tar inget ansvar och\r\ninte heller naturvårdsenheten på länsstyrelsen. Så\r\nlänge som det är enskilda som sköter dessa\r\nområden har vi det fint på landsbygden där det\r\ntidigare inte var naturreservat. Men när de enskilda\r\nupphör med sin skötsel fungerar det inte längre.</pre><pre>Margareta Winberg tog upp detta med att fler skall\r\nta ansvar. Det är inte fråga om att jag inte tycker att\r\ndet vore bra om flera tog ansvar. Självfallet tycker\r\njag att det vore bra, men här är det fråga om ett\r\nintrång utan ersättning. Man lägger över kostnaden\r\npå den enskilde i stället för att ta ett gemensamt\r\nansvar för den kostnad som berör oss alla. Man gör\r\nintrång och konfiskerar enskild rätt och egendom.</pre><pre>Jordägarna har alltid tagit ansvar för de\r\nskyddsvärda skogarna liksom de har tagit ansvar för\r\növrig mark som de äger och förvaltar. Staten har ju\r\nutfärdat bestämmelser som försvårar för den\r\nenskilde att sköta sin egendom, inbegripet de\r\nfjällnära skogarna. Nu gör man ingrepp i deras\r\nurgamla rätt och konfiskerar enskild egendom.\r\nMan tar ifrån den enskilde hans intresse och hans\r\nmöjlighet att sköta det som han äger.</pre><pre></pre><pre>Anf. 101 ÅSA DOMEIJ (mp) replik:</pre><pre>Herr talman! Jag har några frågor till Margareta\r\nWinberg om biotopskyddet, naturvårdslagen och\r\nkväveläckaget från jordbruket. Jag tänkte börja\r\nmed biotopskyddet. Jag undrar hur\r\nsocialdemokraterna, och förresten även resten av\r\nutskottet, kan tycka att det är tillräckligt att bara\r\nlägga till en enda liten paragraf som i vissa fall gör\r\ndet möjligt att skydda småbiotoper. Det är ju bara\r\nytterst små biotoper som man kan skydda på detta\r\nsätt. Dessutom står det att man åtminstone i början\r\nmåste säga till varje enskild markägare och att man\r\ninte kan göra detta generellt. Större områden\r\nkommer man ju inte åt. Och som jag sade i mitt\r\ninledningsanförande blir det även i fortsättningen\r\ntillåtet att avverka urskog. Skulle vi inte behöva\r\nnågot tuffare, t.ex. den typ av lag som man har i\r\nUSA, Endangered species act?</pre><pre>Sedan skulle jag också vilja fråga något om\r\nnaturvårdslagen. Det är mycket positivt att man i\r\npropositionen går på vår linje om att\r\nnaturvårdslagen skall föras in i miljöbalken.\r\nBeskedet i dag om att ersättningsreglerna skall ses\r\növer är också jättebra. Men varför skall\r\nmiljökonsekvensbeskrivningar inte föras in i\r\nnaturvårdslagen, precis som i miljöskyddslagen,\r\ntills de kommer in i miljöbalken? Jag tycker att det\r\nverkar litet inkonsekvent. Bör inte\r\nmiljökonsekvensbeskrivningar föras in även i\r\nnaturvårdslagen, så att det åtminstone blir lika bra\r\nsom i miljöskyddslagen, även om vi också anser att\r\ndet finns brister i förslaget till\r\nmiljökonsekvensbeskrivningar?</pre><pre>Beträffande kväveläckaget från jordbruket undrar\r\njag om det inte är glädjekalkyler i propositionen\r\nnär det påstås att man skall kunna klara riksdagens\r\nmålsättning. Om man läser HAV 90 är ju\r\nnaturvårdsverket och lantbruksstyrelsen mycket\r\nmer pessimistiska. Man säger från\r\nlantbruksstyrelsens sida att målet inte kommer att\r\nnås och att det, om denna omställning av\r\njordbruket skall ge något, krävs att den mest\r\nintensiva marken där det finns mest problem tas ur\r\ndrift. Om man skall kunna nå målet krävs det nog\r\nen omstrukturering av hela det svenska jordbruket.\r\nSå låter det i HAV 90. Men om man läser\r\npropositionen har regeringen räknat på ett annat\r\nsätt. Regeringen tror att man kan klara detta. Då\r\nräknar man väldigt starkt på att det skall bli minskat\r\nkväveläckage från den jordbruksmark som läggs\r\nned, och det är inte mark främst i Halland och\r\nSkåne, där de största problemen finns. Och varför\r\nhar man bytt fot från HAV 90 till regeringens\r\nproposition? Det sägs ingenting om detta i\r\nunderlaget till propositionen.</pre><pre>Till sist vill jag yrka bifall till några av våra\r\nreservationer, vilket jag glömde tidigare. Det gäller\r\nreservationerna 170, 183, 207, 210, 212, 225 och\r\n230. Och vi står naturligtvis bakom även våra övriga\r\nreservationer.</pre><pre>Anf. 102 ROY OTTOSSON (mp) replik:</pre><pre>Herr talman! Det här blir en mycket kort replik,\r\neftersom det här egentligen inte är min debatt. Jag\r\nkan emellertid inte låta bli att ställa en fråga till\r\nMargareta Winberg. Hon tog upp allemansrätten,\r\nvilket är något mycket viktigt och bra i vårt land.\r\nMen hur ser hon på allemansrätten vid ett EG-\r\nmedlemskap? Det är vid det här laget ändå ganska\r\nklart att om EG-medborgare får köpa mark i\r\nSverige, vilket de kommer att få göra om Sverige\r\nblir medlem i EG, kan de kräva att de skall ha sin\r\nmark i fred och att folk inte skall gå där och plocka\r\nbär, osv. i enlighet med den svenska\r\nallemansrätten. Om vi försöker att förhindra dem\r\natt kräva detta, kommer de att gå till EG-\r\ndomstolen, och där gäller helt andra synsätt i fråga\r\nom privat äganderätt. Det sannolika är då att\r\nallemansrätten sätts ur spel. Det vore intressant\r\nmed några synpunkter på detta.</pre><pre>En annan sak som jag kom att tänka på gäller\r\nvärldsstrategin för naturvård. Sverige har i princip\r\nställt sig bakom den genom att vara medlem i\r\nVärldsnaturunionen som tagit fram detta. Där\r\nrekommenderas bl.a. att ungefär 10 % av\r\nrepresentativa naturtyper skall skyddas -- 10 %\r\nalltså och inte 1 % som vi brukar tala om i det här\r\nlandet. Är Margareta Winberg beredd att ställa sig\r\nbakom detta.</pre><pre>Jag yrkade bifall till en del motioner tidigare. Det\r\nhar under dagens gång visat sig att dessa motioner\r\ninte går att behandla i kammaren, eftersom de\r\nkräver färdiga lagförslag, eftersom yrkandena är så\r\nformulerade. Jag drar därför tillbaka dessa\r\nyrkanden. Det gäller Jo119, yrkandena 26--28,\r\nSk625 yrkandena 20 och 21, Jo728 yrkande 5 och\r\nJo730 yrkande 4.</pre><pre>Anf. 103 MARGARETA WINBERG (s)\r\nreplik:</pre><pre>Herr talman! Jag förstår inte vad Lars Ernestam\r\nmenar när han säger att han fråntar arbetarrörelsen\r\nensamrätten att ha drivit de frågor som är bra för\r\nfolket under den period som vi tidigare\r\ndiskuterade. Vilka alla frågor har ni drivit under\r\nårens lopp, och jag tänker då på början av seklet?\r\nJag skall läsa upp ett citat från en debatt mellan\r\nAugust Palm och Anton Nyström i tidningen\r\nFolkviljan från 1882. August Palm skrev följande:</pre><pre>''Aldrig blir ni den verkliga arbetarens ledare,\r\ndärtill är ni alltför mycket obekant med det\r\narbetande ståndets verkliga ställning.''</pre><pre>Så var det ju. Men det vore trevligt om Lars\r\nErnestam utvecklade detta.</pre><pre>Sedan kom Lars Ernestam med det litet skamliga\r\ngreppet och undrade om jag är socialist. Då tror\r\nhan att jag skall falla i gropen att inte våga erkänna\r\natt jag är det. Men det skall jag inte göra, utan jag\r\nsvarar ja på den frågan. Och jag skäms inte ett dugg\r\nför det. Vi är demokratiska socialister, och det står\r\nvi upp för.</pre><pre>Det som Lars Ernestam säger om Östersjön är\r\nockså ett skamgrepp tycker jag, dvs. att ta\r\nplanekonomi och kommunism till intäkt för att\r\nkapitalismen skulle vara motpolen, det fina och det\r\nsom är bra. Det är ju inte detta det handlar om,\r\nutan det handlar om att ha inflytande över de\r\npolitiska besluten och om att ha demokrati. Och det\r\nhandlar även om, vilket Lars Ernestam sagt tidigare\r\ni debatter med mig, att korrigera\r\nmarknadskrafterna när man nu har dem. Det är ju\r\ndet som vi diskuterar här i dag. Jag tror inte att vi\r\npå den punkten är så oense i princip, utan vad vi är\r\noense om är i vilken grad man skall korrigera.</pre><pre>Till Karin Starrin i centerpartiet vill jag säga att jag\r\ninte har slagit mig för bröstet. Jag har bara\r\nkonstaterat att ett förslag till hur en grön budget\r\nskall se ut har lagts fram och att jag tycker att det är\r\nbra. Jag vet att det är ni som har drivit detta, vilket\r\nmitt kvinnoförbund också har gjort. Men det tog\r\njag aldrig upp. Men jag tycker att det är bra att man\r\nnu har en utredning och att den har kommit med sin\r\nförsta rapport. Jag hoppas, precis som Karin\r\nStarrin, att det här så småningom skall kunna\r\ninlemmas i den svenska nationalbudgeten.</pre><pre>Sedan tycker Karin Starrin att jag tjatar om det här\r\nmed en borgerlig regering. Jag tycker att det är\r\nganska rimligt att väljarna före valet får besked,\r\nspeciellt med tanke på att folkpartiet och\r\nmoderaterna faktiskt har gjort en plattform där ni i\r\ncentern inte fick vara med. Då är det intressant för\r\nen utomstående, som då skall vara alternativet till\r\nden folkpartistiska och moderata plattformen, att\r\nfå veta hur det blir. Det fick jag inget svar på från\r\nLars Ernestam. Hur blir det med strandskyddet,\r\nLars Ernestam, och de andra frågorna som jag tog\r\nupp? Får centern vara med? Då är det intressant att\r\nhöra centerns syn på detta. Jag tycker inte att det är\r\nett dugg orimligt.</pre><pre>Jag måste fråga Jens Eriksson om han inte ser\r\nnågon som helst konflikt i det enskilda ägandet, och\r\nom han inte ser någon svårighet i att enskilda\r\nmarkägare och andra aktörer vill exploatera?</pre><pre>Jag får återkomma till övriga debattörer i en senare\r\nreplik.</pre><pre>Anf. 104 LARS ERNESTAM (fp) replik:</pre><pre>Herr talman! Först vill jag uttala ett tack till\r\nMargareta Winberg för att hon i sitt anförande\r\ngjorde en utomordentligt fin sammanfattning av\r\nfolkpartiets naturvårdspolitik. Om vi får den\r\ngenomförd, i enlighet med våra förslag som hon\r\nkoncentrerat redovisade, är vi nöjda.</pre><pre>Sedan vill jag ta upp frågan om de 60 miljonerna till\r\nmarkinköp. På något sätt får jag ibland för mig att\r\ndet är som om socialdemokraterna vill ta åt sig äran\r\nav att det blir genomfört. Var det inte så att här\r\nmöttes socialdemokraterna i jordbruksutskottet av\r\nen enad opposition, där moderaterna i och för sig\r\nhade en annan vinkling på frågeställningarna. Inför\r\ndetta faktum kom dessa pengar, som naturvården\r\nså väl behövde, fram.</pre><pre>Margareta Winberg har talat om för oss här att hon\r\när socialist. Det är bra. Men många\r\nsocialdemokrater tror också på den\r\nmarknadsekonomi som Margareta Winberg\r\nkritiserar så hårt. Då kommer min fråga tillbaka.\r\nHur skall det bli? Är det Margareta Winbergs\r\nsocialistiska linje som skall råda? Är det de\r\nmarknadsekonomiskt orienterade\r\nsocialdemokraternas linje som skall råda? Om\r\ndetta råder stora tvivel i Sverige i dag. Jag skulle\r\ngärna vilja ha ett svar från Margareta Winberg om\r\nvilken grupp hon tror får majoritet.</pre><pre>Jag vill ha ytterligare ett förtydligande från\r\nMargareta Winberg. Det gäller egentligen inte det\r\nsom hon har tagit upp i debatten. Delar Margareta\r\nWinberg den uppfattning som har kommit från\r\nandra här i debatten att spanjorer, italienare och\r\ngreker som kommer på besök till vårt land -- vi åker\r\nmycket till deras hemländer och hälsar på dem --\r\ninte skall få ta del av den allemansrätt som vi har\r\nhär? Är inte det något fint som vi i Sverige har att\r\nerbjuda gäster från andra länder?</pre><pre>Anf. 105 KARIN STARRIN (c) replik:</pre><pre>Herr talman! Det är bra att Margareta Winberg\r\nunderstryker att vi är överens om det viktiga\r\nmiljömålet att vi får en grön miljöprodukt i\r\nfortsättningen, där miljöhänsyn sammanvägs med\r\nde ekonomiska målen. Det skall vi arbeta\r\ngemensamt för även i fortsättningen.</pre><pre>Jag kan ändå inte rå för att jag tycker att det är\r\nenormt tjatigt att vi skall diskutera\r\nregeringskonstellationer. Min motfråga blir direkt\r\ntill Margareta Winberg: Hur skall\r\nsocialdemokraterna bilda regering efter kommande\r\nval? Den frågan förutsätter jag att Margareta\r\nWinberg inte kan svara på, likaväl som vi i\r\ncenterpartiet inte vet hur den slutgiltiga\r\nkonstellationen kommer att bli i en icke s-regering.\r\nVi i centern deklarerar klart att vi vill ha en ny\r\nregering. Vi vill medverka i den regeringen.\r\nCentern behövs i en ny regering. Det är det besked\r\nvi i dag vill ge våra väljare.</pre><pre>''Marknadskrafterna är jordens och naturens\r\nstörsta fiende.'' Jag håller definitivt inte med om att\r\nman kan se så snävt på utvecklingen.\r\nMarknadskrafterna kan åstadkomma olika\r\nlösningar åt rätt håll med rätt styrmedel och med\r\nrätt engagemang. Vi vill naturligtvis få näringslivet\r\natt gå med på olika krav på miljömål som måste\r\nuppfyllas. Detta är vad vi tror på i centern.</pre><pre>Jag ställde några frågor i mitt inledningsanförande\r\ni det här blocket av debatten som jag inte har fått\r\nnågot svar på. Tycker inte Margareta Winberg att\r\njust denna kombination av att få ett öppet\r\nlandskap, att få åkermarken använd på ett effektivt\r\nsätt och att odla bioråvaror är viktig? Det gäller att\r\nfå nya olika råvaror till både industri- och\r\nenergiändamål. Är inte det angeläget? Är det inte\r\nviktigt att vi har ett dubbelt syfte och använda de\r\npengar som vi en gång har sagt att vi skall använda\r\ntill att utveckla markanvändningen på ett\r\nmiljömässigt bra sätt? Jag vill gärna ha svar på den\r\nfrågan.</pre><pre>Anf. 106 JENS ERIKSSON (m) replik:</pre><pre>Herr talman! Margareta Winberg hann bara ställa\r\nen kort fråga till mig. Jag förstår att det är svårt att\r\nhinna med att svara på alla som ställer frågor och\r\ndebattera med fyra fem samtidigt. Hon frågade mig\r\nom jag inte upplever en konflikt när det gäller\r\nmänniskor som vill exploatera. Jag sade i ett\r\ntidigare inlägg att 1950, när strandskyddet\r\ntillskapades, välkomnade jag det därför att jag\r\nansåg att det var till gagn. Det finns möjligheter att\r\ngöra en översyn av strandskyddet och lätta på\r\nbestämmelserna så att människor kan få tillgång till\r\nstränderna på ett helt annat och bättre sätt än vad\r\nde gör i dag. Man behöver inte benhårt hålla på 100\r\nm längs hela kusten.</pre><pre>Min tro på den enskilda som vill ta ansvar, äga och\r\nförvalta har inte rubbats bara för att jag har varit i\r\ndebatt med Margareta Winberg. Den tron har\r\nsnarare förstärkts. Jag har hela mitt liv levt bland\r\nsådana människor och sett vad de kan uträtta.\r\nDärför tror jag på dem. Vår skärgård och vår\r\nlandsbygd hade inte sett ut som den gör i dag om\r\ninte sådana människor hade funnits. Jag hoppas att\r\nde skall få finnas kvar med sitt levande intresse för\r\nbygden.</pre><pre>Anf. 107 MARGARETA WINBERG (s)\r\nreplik:</pre><pre>Herr talman! Först vill jag säga några ord till Lars\r\nErnestam angående de 60 miljonerna. Det hade\r\naldrig blivit något om vi inte hade gått med på det.\r\nDet fanns annars ingen majoritet för det. Det var\r\nvänsterpartiet och vi socialdemokrater som gjorde\r\ndetta, plus det som var kopplat till det uttalande jag\r\ntidigare pratade om.</pre><pre>Det är märkligt vilken makt Lars Ernestam tilldelar\r\nmig. Hela Sverige tycks vänta på ett uttalande om\r\nmin socialistiska inställning gentemot andra i mitt\r\nparti. Jag kan försäkra Lars Ernestam att så\r\nbetydelsefull är jag faktiskt inte.</pre><pre>Vidare har vi frågan om miljöpartiet, Åsa Domeij\r\noch biotopskyddet.</pre><pre>Anf. 108 ANDRE VICE TALMANNEN:</pre><pre>Jag är ledsen, men replikrätten gäller inte Domeij\r\noch Ottosson.</pre><pre>Anf. 109 MARGARETA WINBERG (s)\r\nreplik:</pre><pre>Herr talman! Repliken gäller i varje fall Jens\r\nEriksson.</pre><pre>Jag vill gärna tacka Jens Eriksson för dessa år\r\ntillsammans i utskottet. Vi brukar när vi skojar i\r\nutskottet säga att Jens Eriksson i fiskefrågor står\r\növer alla partier. Han är experten, och han är den\r\nsom kan allt. Sedan har han fått med sig\r\nmoderaterna i mycket av vad han tycker.</pre><pre>Vi har haft mycket trevligt tillsammans. Du har lärt\r\noss andra mycket. Mig har du t.ex. lärt att sjunga\r\nÅlefiskarens vals. Vi har haft mycket roligt\r\ntillsammans, och vi har arbetat hårt tillsammans.\r\nTack för de åren! Jag hoppas att du får en bra\r\nålderns höst -- vad du nu skall göra med den. Det\r\nfinns säkert mycket på västkusten att ta sig för.</pre><pre>Det är min förhoppning att alla ser till att\r\nmiljöfrågorna får en framskjuten plats i den\r\nkommande valrörelsen. Det är också min\r\nförhoppning att vi lyfter blicken och ser jorden som\r\nvårt arbetsfält och litet grand tänker på det som\r\nBirgitta Dahl sade i morse. Hur många kan leva på\r\nsamma standardnivå som vi? Till hur många räcker\r\njorden? Birgitta Dahl nämnde siffran 500 miljoner.\r\nMen vi är över 5 miljarder människor. Det\r\nförpliktar till att fundera över om vi i alla\r\nsammanhang skall kräva mer, fler och större. I\r\nstället är det kanske så att nästa fas i utvecklingen\r\när något annat. Vi kanske inte skall äta två korvar i\r\nstället för en när vi nu är mätta i magen, eller biff i\r\nstället för köttfärs. Det är helt andra och betydligt\r\nväsentligare saker det gäller om vi menar något\r\nmed ordet solidaritet.</pre><pre>Som Jan Jennehag sade kan man inte reformera ett\r\nsamhälle emot majoritetens vilja. Därför är det för\r\nalla oss som har uttalat oss för solidaritet och för ny\r\nekonomisk världsordning en uppgift att leda\r\nopinionen mot ett solidariskt samhälle i dess\r\nverkligt goda betydelse.</pre><pre></pre><pre>Anf. 110 MAGGI MIKAELSSON (v):</pre><pre>Herr talman! Det här är en lång debatt, men också\r\nen mycket viktig sådan. Jag tänkte ta upp skogen\r\noch dess roll och betydelse i mitt anförande i kväll.</pre><pre>Skogen och skogsmarken måste ur ett ekologiskt\r\noch miljöinriktat perspektiv ses som en av våra allra\r\nviktigaste naturresurser. Den är förnybar, den har\r\nen mångsidig användning och den rymmer inom sig\r\nen stor del av den fauna och flora som är\r\nförutsättningen för det kretslopp som livet självt\r\nutgör. Skogen och dess produkter utgör i dag också\r\nvår viktigaste exportvara och ger ett stort\r\nexportöverskott.</pre><pre>I ett globalt perspektiv är skogen jordens lunga, och\r\nSverige har ett stort ansvar för att inte bidra till\r\nskövlingen av regnskog. Men också i Sverige har vi\r\nett stort ansvar för att skogen ses i ett\r\nhelhetsperspektiv och för att ta till vara alla dess\r\nförtjänster.</pre><pre>Vänsterpartiet lade fram ett förslag till\r\nportalparagraf i skogsvårdslagen redan till den\r\nförra skogsutredningen, men förslaget står sig bra\r\näven i dag. Vi föreslog då att skogsmark med därpå\r\nväxande skog skall vara en tillgång som skall\r\nskyddas, vårdas och skötas så, att den varaktigt ger\r\nmänniskor, djur och växter en god miljö. Den skall\r\ndessutom med hänsyn till markens\r\nproduktionsförmåga och övriga allmänna intressen\r\nge hög avkastning av virke och andra nyttigheter.\r\nDen skall vara tillgänglig för alla enligt\r\nallemansrätten.</pre><pre>Vi vill alltså se skogen som någonting mer än en\r\nvirkesproducent, och det känns därför bra att det\r\nfinns ett uttalat krav på den skogspolitiska\r\nkommittén att ta fram ett miljömål för skogsbruket.\r\nI direktiven anges också att en ansvarsfull\r\nhushållning bl.a. innebär bevarande av biologisk\r\nmångfald och försiktighet vid markberedning.</pre><pre>Att vara skogsägare och får förmånen att förvalta\r\nskogen är därför, eller borde i alla fall ses som en\r\nviktig uppgift, men också som ett stort ansvar. Nya\r\nkunskaper om hoten mot vår natur kräver\r\nnytänkande och nya skötselmetoder. Det kommer\r\natt krävas tid och resurser att föra ut ny kunskap om\r\nskogen. Biologisk mångfald och ståndortsanpassat\r\nskogsbruk är nya begrepp som måste få tid att slå\r\nigenom. Det är förståeligt att det tar tid att inse att\r\nde skogar och skogsområden som många har lärt sig\r\nbetrakta som skräpskog, som skall ersättas med\r\nplanterad skog i likåldriga bestånd, också har andra\r\nvärden och måste bevaras. Jag tänker t.ex. på de\r\nvåtmarker, myrmarker och surdrag som har dikats\r\noch planterats genom åren.</pre><pre>Kunskap är dock förändringens grund, och det går\r\ninte att nå målet om ett ekologiskt skogsbruk med\r\nvärdesättande av skogens alla förtjänster utan att\r\nha skogsägarna med sig -- såväl de privata som\r\nbolagen och staten själv.</pre><pre>Det skall villigt erkännas att det privata\r\nsmåskogsbruket i dag är det som står för\r\nmångfalden i skogen -- ibland i trotsigt mostånd\r\nmot alltför nitiska uttolkare av den befintliga\r\nlagen -- och att det är de stora skogsbolagen, inte\r\nminst domänverket, som har gjort de största\r\nmisstagen och skövlat mest. Utvecklingen under\r\n70- och 80-talen var skrämmande.</pre><pre>Detta innebär dock inte att varje enskild\r\nskogsägare automatiskt vet bäst. Det är min och\r\nvänsterpartiets uppfattning att en stark lagstiftning\r\nkommer att vara en nödvändig förutsättning för att\r\nskogen skall ses som en långsiktig naturresurs ur ett\r\nbrett perspektiv.</pre><pre>För den skogspolitiska kommittén gäller det att\r\nlägga fast en skogspolitik som garanterar\r\nkommande generationer valmöjligheterna. Vi kan\r\ninte veta i dag hur skogen kommer att användas om\r\n100 eller 200 år. Vår viktigaste uppgift måste därför\r\nbli att garantera förutsättningarna för att det i\r\nSverige alltid kommer att finnas en stor areal skog\r\nav varierande åldrar, med varierande trädslag och i\r\nolika naturtyper.</pre><pre>Detta innebär dock inte att skogsbruket fungerar\r\nbäst om man tar bort alla regleringar, såsom\r\nmoderaterna skriver i en reservation.\r\nMarknadskrafterna, som alltid har ett kortsiktigt\r\nlönsamhetstänkande som sitt främsta mål, måste\r\nanses vara de minst lämpade att ta ansvar för en\r\nnäring som bygger på månghundraåriga\r\nomloppstider.</pre><pre>Skogen och hela vår livsmiljö utsätts för stora hot i\r\ndag, hot som en bred allmänhet börjar känna till\r\noch oroa sig över. Ett av dem gäller försurningen.\r\nVi har hört siffror från flera av de tidigare\r\ndebattörerna, och vi vet att de kritiska\r\nbelastningsgränserna överskrids på flera håll. Den\r\nakuta åtgärd som man i dag kan vidta är att\r\nvitaliseringskalka. Enligt vad man vet i dag har\r\ndetta inte skadliga effekter på sikt, men det krävs\r\nsjälvfallet fortsatta försök.</pre><pre>Det är bra att utskottsmajoriteten skriver att\r\nskogsmarkskalkningen bör drivas vidare i minst\r\nnuvarande omfattning. Men samtidigt måste man\r\ninse att det inte går att hela tiden försöka reparera\r\nmisstagen i efterhand. Jag kan inte låta bli att, som\r\nflera andra före mig, också göra en koppling till det\r\nbeslut om en Öresundsbro som skall fattas här om\r\nnågra dar. Alla vet att en bro över Öresund mellan\r\nMalmö och Köpenhamn kommer att innebära ökad\r\ntrafik, och därmed också en ökad miljöbelastning\r\npå skogen just i de områden som lider svårast av\r\nföroreningar i dag.</pre><pre>Detta bekräftades i Aktuellt kl. 18, där man\r\nredovisade färska uppgifter om att skogsskadorna i\r\nsödra Sverige på grund av luftföroreningar och\r\nförsurning. Situationen är så allvarlig att man\r\nriskerar att tvingas att avverka skogen i förtid,\r\nenligt inslaget i TV.</pre><pre>Herr talman! Det finns många fler aspekter som\r\nman kan anlägga på skogen. Jag förväntar mig att\r\nvi får flera sådana debatter här i riksdagen. Därför\r\nnöjer jag mig för tillfället med det jag har sagt.\r\nTalarlistan är lång, och det är många fler som vill\r\ntala efter mig.</pre><pre>Anf. 111 INGRID HASSELSTRÖM NYVALL\r\n(fp):</pre><pre>Herr talman! Efter denna långa debattdag vill jag\r\nkomma med något som mera liknar en plädering.\r\nJag skall ta upp ett enda ämne, Emån. Emån hör\r\ntill de frågor som årligen återkommer i riksdagen.\r\nUpprepning, tycker en del -- nödvändigt, tycker vi\r\nsom motionerar och reserverar oss.</pre><pre>Under de senaste åren har Emån varit med i två\r\nolika utskottsbetänkanden. Det ena handlade om\r\natt detta unika vattendrag skulle omfattas av\r\nnaturresurslagen och därigenom skyddas mot bl.a.\r\nvattenkraftsutbyggnad. Det sega motståndet från s\r\noch m har nu äntligen gett vika. När\r\nbostadsutskottets betänkande nr 18 behandlas i den\r\nfortsatta miljödebatten kan Emån räknas in bland\r\nde skyddade objekten. Detta glädjer i hög grad\r\nfolkpartiet liberalerna, som har yrkat på detta\r\nsedan 1985. Där behöver alltså inte frågan om\r\nEmån återkomma.</pre><pre>Jag hoppas dock att frågan återkommer inom det\r\nandra området, naturvården, som finns med i\r\njordbruksutskottets betänkande nr 30. Där har inte\r\nmotionen lett till något alltför positivt yttrande från\r\nutskottet.</pre><pre>Man kan också här säga att det finns två delfrågor.\r\nFör det första: Bör inte ett 13 år gammalt\r\nriksdagsbeslut om åtgärder mot översvämningar\r\nomprövas? För det andra: Hur skall man utveckla\r\nden rika naturtillgången Emån till båtnad för turism\r\noch arbetstillfällen?</pre><pre>Riksdagen beslöt 1978, efter mångåriga\r\nutredningar, att ge stöd för åtgärder att hindra de\r\ntidigare ofta återkommande översvämningarna på\r\njordbruksmarker utmed ån. Einar Larsson,\r\njordbruksutskottets ordförande 1978, betonade att\r\narbetet skulle igångsättas snarast. Men det skulle\r\ndröja äenda till 1988 innan arbetet började. Då\r\nskedde de så brutalt och med så ringa hänsyn till\r\nden miljö som de aktuella 7--8 kilometrarna\r\nomfattar, att en kraftig opinion väcktes. Arbetet\r\nfick läggas ned och kunde återupptas först sedan\r\nandra metoder hade utarbetats av entreprenörer\r\noch påbjudits. Efter kritik även här i riksdagen\r\nbeslöt regeringen att en överprövning måste göras\r\nav kommande etapper.</pre><pre>Så sent som i förra veckan klargjordes att\r\nkammarkollegiet kommer att säga nej till nya\r\netapper av invallning av Emån. Detta bör väga\r\ntungt i den fortsatta handläggningen. Men först\r\nskall vattendomstolen säga sitt, något som alla\r\nintresserade redan har väntat på i flera år.</pre><pre>Hittills har invallningen kostat staten 23 milj.kr.\r\nKammarrådet Gunnar Edenman, som nyligen\r\nföreträdde det allmännas intresse inför\r\nvattendomstolen, sade bl.a.: ''Det verkar inte\r\nrimligt att satsa miljontals kronor för att skydda 450\r\nhektar åkermark, när vi vet att 500 000 hektar skall\r\ntas ur produktion under 1990-talet.'' Totalt\r\nberäknas projektet kosta minst det dubbla.</pre><pre>Man måste dock ha förståelse för de lantbrukare\r\nsom lever och arbetar i Emådalen. Hur skall ett\r\nfortsatt jordbruk förenas med dagens miljökrav?\r\nKan man förstärka stödet för det öppna landskapet\r\ninom detta område? Hur kan lantbruk och turism\r\ndra nytta av varandra?</pre><pre>Detta anser jag bör ingå i den utredning om Emåns\r\nframtid som jag föreslagit i en motion. Motionen\r\nföljs upp i reservation nr 163, som jag stöder,\r\nliksom övriga motioner där folkpartister är med.</pre><pre>Herr talman! Därmed har jag kommit fram till den\r\nandra delfrågan: Hur skall man utveckla\r\nnaturresursen Emån? En arbetsgrupp med\r\nrepresentanter för kommunerna i dalen, fisket och\r\nnaturvården har framlagt planer på att få\r\nhavsöringen och laxen att vandra ända upp till\r\nVetlanda, något som de gjorde i början av seklet.\r\nDetta skulle vara grunden till en utbyggd\r\nfisketurism och skulle också ge ökade möjligheter\r\nför fiskens reproduktion.</pre><pre>Många ideella krafter ställer upp, men mer stöd\r\nbehövs, bl.a. för turistsatsningar. Också andra idéer\r\nkan vara värda att ta fram. Därför är mitt förslag,\r\nsom jag hoppas kan tas upp i riksdagen nästa år:\r\nUpphäv beslutet om invallning av Emån! Använd\r\nde medel, som skulle satsas där, som resurs för en\r\nplanering som siktar till att använda Emån som den\r\nunderbara naturtillgång den är! Det kan leda till en\r\npositiv utveckling i stället för den\r\nhandlingsförlamning som nu till stor del råder\r\ngenom beslutsvånda på flera olika håll.</pre><pre>Anf. 112 GÖSTA LYNGÅ (mp):</pre><pre>Herr talman! Låt mig för några minuter ta\r\nkammarens ledamöters tid i anspråk med att fästa\r\nuppmärksamheten på det sydvästra hörnet av\r\nSkåne, där det vackra Falsterbonäset finns.\r\nFalsterbo och Höllviken är bekanta namn, och i\r\nnärheten ligger också Foteviken. Det är ett\r\nvåtmarksområde med häckande fåglar, ett område\r\nsom är inkluderat på den av Sverige underskrivna\r\ninternationella lista över våtmarksområden som\r\nskall skyddas.</pre><pre>Där vill vägverket dock bygga väg. Det har varit\r\nmånga turer i ärendet, där olika instanser har sagt\r\nsitt. Jag skall inte repetera allt som förekommit,\r\nutan skall bara säga att jag för ungefär två år sedan\r\nhade en frågedebatt här i kammaren med Birgitta\r\nDahl om detta. Jag fick då svaret: Självfallet lever\r\nSverige upp till sådana konventioner som man\r\nskrivit på.</pre><pre>Ja, fru talman, väg håller på att byggas. Man har\r\nbyggt vallarna, och för att tala med en annan\r\nminister -- Georg Andersson -- asfalt skall läggas.\r\nHittills har inte asfalt lagts, men det lär vara helt\r\nomöjligt att bifalla förslaget i vår motion, nämligen\r\natt riksdagen skall stoppa vägbygget vid Foteviken.</pre><pre>Det är hittills inte i första hand fåglarna som har\r\ndrabbats, utan fisken. Stranden är mycket\r\nlånggrund, och där har man gjort utfyllningar. Om\r\ndjupet är mindre än 30 cm får man nämligen göra\r\nsådant. Men det är just på det djupet som ynglen\r\nligger. Ni har säkerligen många gånger när ni har\r\nbadat vid långgrunda stränder sett att det där finns\r\nmycket yngel.</pre><pre>Nu drabbas biotoperna där. Vad är det för\r\nbiotopskydd man har, Margareta Winberg, när man\r\nbeslutar att fylla ut sådana långgrunda områden?</pre><pre>Jag skall inte beskylla bara socialdemokraterna för\r\ndetta. Det är faktiskt de som har ansvaret, men de\r\nsom verkligen puffar på är den moderatdominerade\r\nVellinge kommun. Det är svårt att där hålla en\r\nvåtmark levande och att upprätthålla det habitat\r\nsom man behöver för fisk och fågel och som man\r\nenligt internationella konventioner som Sverige har\r\nskrivit på borde ha kvar för kommande\r\ngenerationer.</pre><pre>Det finns en liten möjlighet, fru talman, att komma\r\nundan utbyggnad av våtmarker. Enligt\r\nkonventionerna skall man då ha ett liknande eller\r\nlikvärdigt område att avsätta. Utskottet har\r\ndiskuterat det i samband med vår motion, och det\r\nhar funnit att det inte finns något likvärdigt\r\nområde. Det finns ingenting i Sverige som man kan\r\navsätta i stället för Foteviken. Man förstör\r\nFoteviken ändå.</pre><pre>Detta är beklagligt, fru talman. Jag hoppas,\r\neftersom riksdagen inte är mäktig att stoppa detta,\r\natt något liknande inte kommer att ske i framtiden.</pre><pre>Anf. 113 ÅKE GUSTAVSSON (s):</pre><pre>Fru talman! De socialdemokratiska partidistrikten\r\nrunt Vättern har i olika sammanhang markerat den\r\nstora vikt som de fäster vid att Vättern kan vara i\r\ngod ekologisk balans. Det har bl.a. skett i form av\r\nkonferensverksamhet, uttalanden och\r\nuppmaningar till förtroendevalda.</pre><pre>Vi kunde vid en överläggning för några månader\r\nsedan konstatera att vattenvårdsplanen Vättern 90,\r\nsom Vätternvårdsförbundet presenterat, är en bra\r\ngemensam grund för bedömningar och åtgärder i\r\nberörda län. Det yttersta syftet är naturligtvis att\r\nskydda Vättern. Till de problem som måste\r\nangripas hör föroreningar av kväve, klororganiska\r\nföreningar, metaller, farligt gods och militär\r\nverksamhet.</pre><pre>Vättern är klassad som riksintresse för vetenskaplig\r\nnaturvård och friluftsliv. Mer än en kvarts miljon\r\nfår sitt dricksvatten från Vättern. Därför är det\r\nviktigt att hindra förorenande utsläpp och nedfall i\r\nVättern. Det krävs en god kännedom om\r\nnuvarande tillstånd, samband mellan orsak och\r\nverkan samt inte minst åtgärdsinriktad\r\nkunskapsuppbyggnad.</pre><pre>Enligt vattenvårdsplanen handlar det främst om\r\nförekomsten av kväve, metaller och klororganiska\r\nföreningar.</pre><pre>I motion nr Jo73 pekar vi på att det är ytterst\r\nangeläget att få ökad klarhet i hur Vättern påverkas\r\nav ökad kvävebelastning och hur olika miljögifter\r\npåverkar ekologi, fiske och vattenkvalitet. Här har\r\nnaturvårdsverket ett övergripande ansvar. I\r\nmotionen förutsätter vi att detta arbete sker i\r\nsamverkan med i första hand Vätternförbundet,\r\nmen vi uttalar också att Eko-region Vätterbygden\r\nkan bli en viktig samarbetspartner. Eko-region\r\nVätterbygden har utarbetat ett samlat program för\r\nsitt forskningsarbete i dessa sammanhang.</pre><pre>För att peka på en mycket konkret punkt vill jag\r\nsäga att en åtgärd måste vidtagas snarast, nämligen\r\natt hindra fortsatt utsläpp av klor och dioxiner från\r\nAspa pappersbruk i Olshammar. Låt mig säga att\r\njag tror att också Verner von Heidenstam, en av\r\nvåra större nationalromantiska skalder, skulle ha\r\nuppskattat det, eftersom han växte upp i\r\nOlshammar.</pre><pre>Utskottet ger oss motionärer i sin tur några\r\nuppmuntrande tillrop och säger att motionen i\r\nvalda delar kan tjäna som inspirationskälla i det\r\nfortsatta arbetet.</pre><pre>Låt också mig då å min sida ge ett ord på vägen. Det\r\när viktigt att de stora sjöarna, i detta fall Vättern,\r\nfår en större uppmärksamhet inom\r\nnaturvårdsverkets forskning. Jag förutsätter att så\r\nblir fallet. Utskottet har särskilt betonat\r\nangelägenheten av fortsatt forskning och\r\nundersökningar av miljöstörande utsläpp.</pre><pre>Sker inte detta kan jag försäkra herrarna och\r\ndamerna inom naturvårdsverket att vi återkommer.\r\nSötvatten 90 måste nu följas upp och Vättern\r\nprioriteras. Vattenföroreningarna handlar\r\nnämligen inte bara om våra hav, utan de handlar\r\nockså om Vättern och de andra stora sjöarna. Detta\r\nförtjänar en långt större uppmärksamhet än vad\r\nsom för närvarande är fallet.</pre><pre>Anf. 114 LOLA BJÖRKQUIST (fp):</pre><pre>Fru talman! Nu har Åke Gustavsson tagit upp ett\r\nav de tre ämnen som jag tänkte ta upp. Därför kan\r\njag ägna litet mer tid åt det som handlar om\r\neklandskapet och ängs- och hagmarkerna i\r\nÖstergötland.</pre><pre>I det aktuella betänkandet behandlas tre motioner\r\nsom berör områden i Östergötland som dessutom\r\när av riksintresse. Det gäller Vättern, det gäller\r\neklandskapet samt ängs- och hagmarkerna och det\r\ngäller sjön Tåkern. Jag vill inte spara någon möda\r\nför att öka förståelsen för de behov som finns i fråga\r\nom bevarandet och skötseln av de här viktiga\r\nområdena. De måste kunna bevaras och utvecklas\r\nför kommande generationers behov.</pre><pre>I dagens nummer av Östgöta Correspondenten\r\nfinns en stor rubrik som lyder ''Kan hagarna\r\nräddas?'' Sista och tredje omgången av en kurs för\r\nhandläggare av länsstyrelsernas gröna naturvård\r\nhar just avslutats. Östergötland har fått vara värd\r\nför samtliga kurser, eftersom vårt län har störst\r\nareal av gamla fodermarker som fortfarande är\r\nintakta. De kan spåras ända ner till järnåldern och\r\nhar alltså hävdats sedan dess.</pre><pre>Nu börjar tack och lov allt fler förstå att dessa ängs-\r\noch hagmarker är lika värdefulla att bevara som\r\nfornminnen av annat slag. Stark oro finns dock på\r\nnaturvårdsenheten för att naturmiljöernas\r\nmångformighet skall utarmas och de artrika slåtter-\r\noch betesmarkerna växa igen. Vi river inte våra\r\nkyrkor eller andra kulturbyggnader. Men det har\r\nvarit få som tidigare reagerat på att landskapet på\r\nså många håll förändrats och blivit mörkare de\r\nsenaste 30--40 åren.</pre><pre>Vid den inventering som länsstyrelsen har utfört i\r\nvårt län har man hittat 2 600 bevarandevärda\r\nobjekt naturlig fodermark på tillsammans 16 270\r\nhektar. Det är alltså sådan mark som inte är\r\ngödslad. Objekten varierar i storlek från 1 hektar,\r\ndvs. små öar här och var, upp till Tåkernstranden,\r\nsom är på 440 hektar. De är registrerade i klasser\r\nfrån 1 till 4.</pre><pre>Ungefär en tredjedel av Sveriges totala\r\narealhagmark finns inom Östergötland och norra\r\nSmåland. Den har klassats som så värdefull att stöd\r\nbör utgå för betesdrift.</pre><pre>Genom att några bönder envist har gjort fina natur-\r\noch kulturgärningar så är 100 hektar alltjämt\r\nslåtterängar. Alla minns säkert sin barndoms\r\nänglamark, med blommorna och ljuset. En\r\nslåtteräng har ett fyrtiotal eller fler blomarter per\r\nkvadratmeter, till skillnad från gödslad betesmark,\r\nsom bara har 10--15 arter.</pre><pre>Speciellt viktigt är vårt eklandskap, som har stor\r\nbetydelse för lokalbefolkningen och turisterna och\r\när ett vackert inslag i landskapsbilden. Söder om\r\nLinköping har vi den största sammanhängande\r\nekhagmarken. Det området är ett av de\r\nriksintressen jag nämnde i början.</pre><pre>Eken är det ädlaste av våra lövträd. Den är inte\r\nbara vacker att se på, utan 500 arter är knutna till\r\ndetta träd. Av de ca 130 utrotningshotade\r\ninsekterna, som läderbaggen och ekoxen, finns ett\r\nfyrtiotal knutna just till eken i detta område.\r\nDårgräsfjärilen är också akut hotad och finns nu\r\nbara på Gotland och i Östergötland. Vi har också\r\ntrumgräshoppan, som har vackert klarröda\r\nflygvingar. Många fåglar är dessutom beroende av\r\ndetta eklandskap. Många arter är beroende av att\r\nkunna förflytta sig mellan olika trädbestånd, och\r\ndärför behövs öar mellan dessa och åkerarealerna.</pre><pre>En del av ekens inneboende gäster kräver värme\r\nför att utvecklas och trivs bara i bredkroniga och\r\ngrova ekar. Därför måste eken stå öppet och fritt\r\noch inte inklämd mellan granar. Helt nyligen har\r\nman också upptäckt vilken ''guldgruva'' de stora\r\nekarna är när det gäller bevarandet av sällsynta\r\nlavar. Arter som sedan länge är försvunna i övriga\r\nEuropa har man hittat just i de här områdena.</pre><pre>För att vi skall kunna bevara dessa områden krävs\r\ndet långsiktiga avtal på 10--15 år. På tre eller fyra år\r\nkan annars hagmark av första klassen rasa ned till\r\nfjärde, om marken inte sköts. Markerna måste\r\nbetas eller slås. Vid omställningen av\r\nlivsmedelspolitiken skall många av Östergötlands\r\nmjölkkor tas ut ur produktionen. Teoretiska\r\nberäkningar visar att mer än hälften av den klassade\r\nmarken skulle växa igen om inte de mindre\r\ngårdarnas besättning kan ersättas med t.ex.\r\nköttdjur.</pre><pre>Östergötland har fått 9 milj.kr. av de 200 som\r\navsatts till landskapsvård. Kommunerna bidrar\r\nockså med en mindre del. Ändå är länsstyrelsernas\r\ngröna enheter mycket bekymrade inför framtiden.\r\nDet behövs nämligen fem gånger så mycket.\r\nBekymren gäller också deras egen arbetssituation.\r\nHur skall de klara fördelning och utvärdering med\r\nnödvändiga besök på platsen, utan att\r\npersonalstyrkan ökas?</pre><pre>Folkpartiet liberalerna har länge värnat om kultur-\r\noch naturvården och också anvisat medel för de\r\nförslag som vi har lagt. Vi är självfallet glada för att\r\nutskottet har gått förbi regeringen och, precis som\r\nvi föreslagit, ökar anslaget till bildande av\r\nnaturreservat med 60 milj.kr. Däremot fanns det\r\ninte samma intresse för vårt förslag om 30 milj.kr.\r\ntill en ny ersättning för frivilliga\r\nnaturvårdsåtgärder, ett skogsbrukets NOLA-\r\nbidrag. En majoritet i utskottet säger också nej till\r\nfolkpartiet liberalernas förslag om ytterligare\r\nmedel till vård av naturreservat, hotade arter och\r\nforskning i naturvårdsbiologi. Det är beklagligt.</pre><pre>Riksdagen har dessutom i ett tidigare betänkande\r\nsagt nej till vårt förslag på ytterligare 20 miljoner\r\nför den välbehövliga personalförstärkning som jag\r\nnämnde nyss.</pre><pre>Ett annat av folkpartiet liberalernas förslag, den\r\ngenerella arealersättningen, tror jag skulle vara till\r\nstor hjälp när det gäller att hålla bl.a. Östergötlands\r\nlandskap öppet. Ett annat förslag från folkpartiet\r\nsom skulle kunna underlätta skyddandet av hotade\r\narter inom större områden är att pröva formen\r\nhänsynsområde i stället för att inrätta reservat.</pre><pre>Miljöeffekterna av den nya livsmedelspolitiken\r\nskall följas upp av naturvårdsverket,\r\nlantbruksstyrelsen och riksantikvarieämbetet. En\r\nredovisning skall vara klar till den 30 juni 1992. Jag\r\nkan garantera att också östgötarna kommer att\r\nfölja utvecklingen mycket noga. Min förhoppning\r\när att även de som bor på annat håll i landet skall\r\nvara lika intresserade av att detta eklandskap och\r\ndessa ängs- och hagmarker kan bevaras. Det har vi\r\nalla stor glädje av.</pre><pre>Så till nästa riksintresse, som är Nordeuropas\r\nförnämsta fågelsjö. Det är Tåkern, som ligger vid\r\nOmbergs fot. Den blev naturreservat 1975. Där kan\r\nman beskåda 250 fågelarter, varav hundratal\r\nhäckar. I oktober kan man se hur tiotusentals\r\nSädgäss lyfter varje morgon för att äta på fälten\r\nrunt sjön.</pre><pre>Sverige har genom våtmarkskonventionen\r\nförbundit sig att bevara Tåkerns naturvärden. Men\r\nTåkern höll på att växa igen. Reservatsmedlen\r\nräckte inte. År 1987 tog initiativrika personer\r\nkontakt med Världsnaturfonden, och så bildades\r\nTåkernfonden, med landshövding Rolf Wirtén som\r\nordförande. Pengar har nu samlats in så att\r\navkastningen kan användas till att betala\r\nlantbrukarna för betet av strandängarna och\r\ngässens skadegörelse på åkrarna, forskning,\r\nrestaurering, guidning m.m. Men man saknar ett\r\nhögklassigt informations- och besökscentrum likt\r\ndet vid Hornborgasjön, som staten för några år\r\nsedan i stort sett betalade för med 10 milj.kr.</pre><pre>I vår flerpartimotion har vi begärt ca 300 000 kr. till\r\nprojektering av en besöksanläggning. De som lagt\r\nned otaliga gratistimmar vid Tåkern kan inte förstå\r\nrättvisan med att Hornborgasjön stöttas med stora\r\nsummor statliga medel -- nu senast i det här\r\nbetänkandet med 48 milj.kr. -- för i stort sett hela\r\nrestaureringen och dessutom pengar till detta\r\nbesökscentrum, medan Nordeuropas förnämsta\r\nfågelsjö och attraktiva turistmål inte får någon\r\nhjälp utöver drift bidraget. Hur förklarar\r\nutskottsmajoriteten detta? Beror det på\r\närendemängden i detta betänkande eller menar\r\nutskottsmajoriteten att östgötarna skall straffas för\r\natt de är så idealistiska och lägger ned så mycket\r\neget arbete? I detta fall är jag mycket besviken på\r\nskrivningen i betänkandet.</pre><pre>Det finns mycket mer att säga om Tåkern och\r\nomgivningarna, men jag rekommenderar ett besök\r\nvid sjön och alla övriga närliggande turistmål. Där\r\nfinns t.ex. Ombergs blomsterängar, Dags mosse,\r\nAlvastra klosterruin och dem nio gamla kyrkorna.</pre><pre>Sedan var det mening att jag skulle tala någonting\r\nom Vättern, det tredje riksintresset. Men Åke\r\nGustavsson har utförligt berättat om vikten av att\r\nVättern får bevaras i det skick den är nu, men det\r\nfina dricksvatten som vi har. Det är mycket viktigt\r\natt vi kan följa det som sker med Vättern, eftersom\r\nomloppstiden är så långsam, 60 år. Om det händer\r\nen olycka i Vättern blir den katastrofal.</pre><pre>Fru talman! I övrigt ställer jag mig bakom samma\r\nreservationer som Sören Norrby tidigare yrkade\r\nbifall till.</pre><pre></pre><pre>Anf. 115 KRISTER SKÅNBERG (mp):</pre><pre>Fru talman! Låt mig börja med att ta upp två\r\nreservationer. Det gäller reserveration 68 om\r\ntalerätten. Miljöpartiet menar alltså att även\r\nmiljöorganisationer skall kunna betraktas som\r\nsakägare i miljömål. Man bör utvidga talerätten för\r\nenskilda och organisationer i mål som berör olika\r\nmiljöintressen. Jag ställer mig bakom den\r\nreservationen, fru talman!</pre><pre>Jag vill också tala om reservation 69, som gäller en\r\nmiljöombudsman. Där vill jag yrka bifall. Jag tror\r\ninte att jag närmare behöver beskriva behovet av\r\nen miljöombudsman. Jag är ganska säker på att de\r\nflesta av er förstår det. Det är ju en gemensam\r\nreservation, som även centerpartiser, folkpartister\r\noch vänsterpartister har varit med om att lägga\r\nfram. Visst skulle det vara mycket bra om man\r\nkunde motverka de ökade miljöriskerna i samhället\r\noch om det fanns en miljöombudsman som kunde\r\nanlägga en helhetssyn och arbeta på ett\r\növergripande sätt för miljöfrågorna.</pre><pre>Fru talman! Jag har varit konsult i affärsutveckling\r\ni ett antal år. Innan dess arbetade jag ett dussin år i\r\nsvenska bruksföretag. Jag har även en viss\r\nutbildning i nationalekonomi. Därför tycker jag att\r\ndet är så intressant när några talare tar upp\r\nkopplingen mellan miljö och ekonomi. Jag får hålla\r\nmed Karin Starrin i vad hon sade förut om att också\r\nmarknadskrafterna kan arbeta för miljön och för\r\nett bättre resursbevarande.</pre><pre>Jag arbetade i Stora Kopparberg i Skutskär med\r\ncellulosa. Där lärde jag mig bland mycket annat hur\r\nduktig man var på att ta tillvara energi och att\r\nhushålla. Det var för 25 år sedan. Sedan dess har\r\nman blivit ännu duktigare och fått bättre teknik. I\r\nskogsindustrin skulle man kunna ta ut en mycket\r\nstörre del av den energi man behöver ur skogen, om\r\ndet lönade sig även företagsekonomiskt.\r\nSamhällsekonomiskt är det självfallet lönsamt.</pre><pre>Jag har arbetat i Perstorp AB, och där började jag\r\nmed affärsutveckling. Jag lärde mig att upptäcka\r\noch utvärdera affärsmöjligheter. Jag var bl.a.\r\nansvarig för att Perstorp började utveckla och\r\nmarknadsföra bullerbekämpningsmateriel och\r\nteknik för bullerbekämpning. I dag omsätter den\r\nverksamheten över en halv miljard kronor. Man\r\nhar även, fru talman, hunnit minska en hel del\r\nbuller, bullerskador och stress. Det har skapat\r\nmånga arbetstillfällen, och man har tjänat en hel\r\ndel pengar. Det är ingen dålig kombination.\r\nMarknadskrafterna har i det här fallet arbetat åt\r\nrätt håll.</pre><pre>Häromåret återvände jag förresten till Perstorp\r\nABs fabriksområde för att göra försök med\r\nrökgasrening. Jag hade blivit delägare i ett företag\r\nsom skulle utveckla och marknadsföra gasrening.\r\nAndra delägare var Alfa-Laval, Landskrona Finans\r\noch två privatpersoner. Försöken gick bra, men vi\r\nfick inte ihop pengar till att föra idén i hamn. Ett\r\nvästtyskt företag tog över licensrätten. Det hade\r\nmöjligen varit bra att ha den\r\naffärsutvecklingsmöjligheten kvar i Sverige också.</pre><pre>Fru talman! I fredags var jag på Perstorp ABs\r\nområde igen och såg då den nya pannan för\r\nbiobränslen. Perstorp AB har räknat fram att det\r\nlönar sig bättre att använda biobränslen än kol, olja\r\noch fossilgas. Det är ju spännande att man också\r\ndär med tidig vittring kan se att marknadskrafterna\r\negentligen talar för biobränslen och förnybara\r\nenergiformer.</pre><pre>Jag skall bara säga att jag också arbetade några år\r\npå Höganäs AB med eldfast material. Då fick jag\r\nlitet insikt i hur man skulle kunna använda energi i\r\njärn- och stålindustrin mycket effektivare än man\r\ngör i dag.</pre><pre>Fru talman! Det finns massor med lovande\r\naffärsmöjligheter som skulle förbättra miljön om\r\nde förverkligades. De skulle minska förbrukningen\r\nav naturresurser som inte förnyas och även\r\nförbättra människors hälsa. I många fall är det\r\nredan samhällsekonomiskt lönsamt att förverkliga\r\ndem. Om vi hade ekonomiska styrmedel som\r\ngjorde att det som är bra för människor, för natur\r\noch för samhällets ekonomi även var lönsamt för\r\nföretagen, skulle marknadskrafterna plötslig arbeta\r\ni miljöns och i framtidens tjänst. Det skulle löna sig,\r\nfru talman, att värna förutsättningarna för fortsatt\r\nliv på jorden. Det vore väl ganska fint.</pre><pre>Jag vill ta upp två exempel. Det ena är, och det har\r\njag pratat om förut här flera gånger i kammaren,\r\nhur man i Danmark har tagit vara på kraften i\r\nvinden. Man har utvecklat vindkraften på ett helt\r\nannat sätt än här i Sverige. Man har faktiskt bättre\r\nsinne för affärer. Det är ju etablerat. Var och en kan\r\nse att det har givit en bra andel, än så länge 2 %,\r\nmen växande, av den danska elförsörjningen. Det\r\nhar också givit exportinkomster, och det kommer\r\natt fortsätta att vara en tillgång för Danmark.</pre><pre>Nu håller man på att göra om det hela med biogas.\r\nDet har jag i och för sig också nämnt här förut. Men\r\njag vill gärna ta upp det i det här sammanhanget när\r\ndet gäller att se affärsidéer, möjligheter att göra\r\nnågonting som är bra både för miljön, för\r\nnaturresurserna och för ett lands ekonomi.</pre><pre>Jag har en rapport här, som det fortfarande luktar\r\ntrycksvärta om. Den kommer från Danmark och\r\nheter Biogasfællesanlæg. Jag var där på ett\r\nstudiebesök, tillsammans med folk från ett antal\r\nsvenska verk och organisationer som sysslar med\r\nenergi, för några veckor sedan. Rapporten kom i\r\nförrgår, tror jag. Där visar man att man kan uppnå\r\nett antal fördelar genom att ta till vara biogas. Jag\r\nskall nämna några av dem. Uppräkningen kan bli\r\nlång.</pre><pre>Genom sådana här biogasanläggningar underlättar\r\nman flytgödselhanteringen i jordbruket. Man ger\r\nbättre precision i gödslingen, och man minskar\r\nbehovet av konstgödsel. Man minskar också,\r\ngenom den ökade precisionen i gödslingen,\r\nriskerna för kväveläckage. Man får möjlighet att\r\noskadliggöra organiskt industriavfall. Man tar vara\r\npå rötgas från kommunala reningsverk. Man får\r\nelkraft och fjärrvärme, och man minskar därmed,\r\nfru talman, även förbrukningen av fossila bränslen,\r\nsom hade varit alternativet. Därmed förbättras\r\nockså den danska bytesbalansen.</pre><pre>I Danmarks fall är detta inte bara\r\nsamhällsekonomiskt lönsamt, utan man håller\r\nockså på att göra det företagsekonomiskt lönsamt.\r\nEftersom detta är en miljödebatt borde jag kanske\r\nockså nämna, fru talman, att naturligtvis även\r\nutsläppen av växthusgaser minskas, något som ju är\r\nviktigt. Det kommer att visa sig att detta har ett\r\nväsentligt samhällsekonomiskt värde.</pre><pre>Dessa funderingar om en helhetssyn på miljö,\r\nekonomi och resursanvändning har jag tagit upp i\r\nmotion Fi67. Jag kan här inte göra annat än att\r\nberätta och informera om denna motion, och jag\r\nhoppas att den leder till något i samband med\r\nbehandlingen av kompletteringspropositionen. I\r\ndenna motion redogör jag för helhetssynen och att\r\ndet kan löna sig för alla inblandade parter att\r\nanlägga en sådan helhetssyn.</pre><pre>Jag hoppas att vi riksdagen skall sluta med att se\r\ndetta med miljöskydd och åtgärder för att skydda\r\nmiljön och att bättre ta till vara naturresurserna\r\nsom enbart en kostnad. Det är ett mycket inskränkt\r\nsätt att se det hela, fru talman. Det finns faktiskt\r\nplus- och minussidor. Jag kan försäkra kammarens\r\nledamöter: Har ni inte insett detta hittills, kommer\r\nni inom några få år att komma underfund med det.\r\nFörsök att hänga med redan nu! Tack, fru talman.</pre><pre>Anf. 116 LARS NORBERG (mp):</pre><pre>Fru talman! Jag vill gärna ansluta mig till det som\r\nKrister Skånberg sade här alldeles nyss. Att inrätta\r\nvårt liv och vår kultur efter de förutsättningar som\r\nde ekologiska systemen och naturen kräver är\r\negentligen det enda som kan vara lönsamt på sikt.</pre><pre>Jag skall anknyta till vad som står i betänkandet på\r\ns. 69. Där skriver utskottet: ''Utskottet vill erinra\r\nom att vissa miljöfrågor under innevarande\r\nvårsession kommer att behandlas i samband med\r\nriksdagens beredning av de näringspolitiska och\r\nenergipolitiska propositionerna.'' Detta är sant.\r\nNäringsutskottet har behandlat dessa\r\npropositioner. Jag har begärt ordet för att komma\r\nmed en liten rapport i det sammanhanget om hur\r\nman där har behandlat miljöfrågorna.</pre><pre>Miljöpropositionen kan karakteriseras som\r\nofullständig. Vårt återremissyrkande hänger\r\nsamman med att vi anser att innehållet är\r\notillräckligt och egentligen inte ger något som helst\r\navstamp för det som Birgitta Dahl ofta så vältaligt\r\nhar talat om, nämligen att vi, vårt land och vår\r\nkultur behöver lägga om livsstil och\r\nkonsumtionsmönster. Det är mycket litet i\r\nbetänkandet som leder i den riktningen.</pre><pre>Vår kritik av betänkandet gäller förvisso inte enbart\r\nproceduren, utan i allra högsta grad innehållet.\r\nÄndå är betänkandet naturligtvis mycket\r\nförnämligt i jämförelse med näringsutskottets\r\nbehandling av miljöfrågorna i samband med\r\nnäringslivspropositionen och energipropositionen.\r\nDär finns praktiskt taget ingenting som kan\r\nbetraktas som några framsteg för miljöfrågorna.</pre><pre>Den stora bolagisering av statliga affärsverk som\r\nexempelvis debatterades här i förra veckan i\r\nkammaren, och som förmodligen kommer att\r\ngenomdrivas ganska snart, kommer med all\r\nsäkerhet att vara till skada för miljön. Att stora\r\ndelar av statens markinnehav, fjällvärlden icke\r\nminst, överlåts till ett aktiebolag, AB\r\nDomänverket, torde knappast leda till större\r\nhänsyn till miljön. Bakom aktiebolagslagens ridåer\r\nfinns förutsättningar för detta bolag att enbart\r\ninrikta sig på det som är kortsiktigt lönsamt.</pre><pre>Förslagen på energipolitikens område kommer att\r\ndebatteras här om någon vecka. Men det är\r\negentligen inte någon hemlighet vad som kommer\r\natt hända. Det finns en trepartiöverenskommelse,\r\noch i den finns praktiskt taget inga kraftfulla\r\nincitament till att förbättra miljön. Man vågar inte\r\nav hänsyn till EG gå vidare med koldioxidavgifter\r\nför kraftproduktion eller att höja\r\nkoldioxidavgifterna över huvud taget. Framför allt\r\nföreslås inga verkningsfulla åtgärder för att\r\navskaffa kärnkraften.</pre><pre>Det som föreslås i trepartiöverenskommelsen\r\nmåste jag när det gäller kärnkraftsavvecklingen\r\ntyvärr betrakta som kosmetik och dimridåer. Det\r\nlåter i och för sig väldigt bra, men det är helt\r\notillräckligt.</pre><pre>Det är också utomordentligt märkvärdigt att man i\r\njordbruksutskottets betänkande talar om\r\ngränsöverskridande luftföroreningar, men det finns\r\ninte ett ord nämnt om utsläppen från Tjernobyl och\r\nden typ av gränsöverskridande luftföroreningar\r\nsom kommer av kärnenergin. Vi vet också att\r\nkärnenergin i form av bomber kan leda till den mest\r\nkatastrofala luftförorening som över huvud taget\r\nkan inträffa.</pre><pre>De som har läst boken Köld och mörker, följderna\r\nav ett stort kärnvapenkrig, vet att detta är en\r\nekologisk katastrof av oerhörda mått. Men även\r\nhaverier i kärnkraftverk kan leda till stora\r\ngränsöverskridande luftföroreningar. Det har vi\r\nockså erfarenhet av efter Tjernobylolyckan. Ändå\r\ntas inte dessa frågor upp vare sig av\r\njordbruksutskottet eller i\r\ntrepartiöverenskommelsen.</pre><pre>Vidare står i propositionen att tillverkaren har\r\nansvar för produkterna och att det gäller under hela\r\nderas livslängd. Så säger regeringen, och utskottet\r\ninstämmer med detta uttalande. Men\r\nnäringsutskottet föreslår avslag på alla praktiska\r\nförslag som exempelvis miljöpartiet har lagt fram\r\nom att livscykelspecifikationer skall införas såsom\r\nett lagfäst krav, att produktkoncessioner skall\r\ninföras och miljöredovisning från företagen. Man\r\när inte beredd att gå från propositionens ord till\r\nreell handling.</pre><pre>Det har sagts att miljöpartiets återremissyrkande är\r\nen förolämpning mot utskottet. Min uppfattning är\r\natt regeringens och riksdagens hantering av miljö-\r\noch resursfrågorna är en förolämpning mot\r\nnaturen, mot fattiga folk och mot kommande\r\ngenerationer. Den förolämpningen är upprörande.\r\nNi må gärna anklaga oss i miljöpartiet för att vi\r\nförolämpar jordbruksutskottet. Jag anklagar\r\nriksdagen för en mycket värre förolämpning. Jag\r\nyrkar återremiss på utskottets betänkande.</pre><pre>Jag vill avsluta med en dikt om allvaret i dessa\r\nfrågor. Det är en dikt av Harry Martinsson, som\r\nheter Den stora sorgen:</pre><pre>Naturens lagar är redan på väg</pre><pre>att ställa oss alla mot väggen.</pre><pre>Den väggen är lag av naturen.</pre><pre>Den saknar evangelium.</pre><pre>Den stora sorgen måste vi alla dela.</pre><pre>Då blir den möjlig att bära.</pre><pre>Den stora sorgen är den stora omsorgen.</pre><pre>De måste vi alla lära.</pre><pre>Det finns bland alla bör och borde</pre><pre>ett måste för alla.</pre><pre>Alla måste lära att sörja för världen.</pre><pre>När mänskan nu fått makt nog</pre><pre>att ställa till världssorg</pre><pre>då är tiden inne</pre><pre>att bota världssorg i tid</pre><pre>innan all naturen blir</pre><pre>sorgebarnet för alla.</pre><pre>Detta kallas omsorg i tid.</pre><pre>Den verkliga sorgen</pre><pre>som i tid ser och inser.</pre><pre>Anf. 117 KAJ NILSSON (mp):</pre><pre>Fru talman! Med anledning av den dikt som nyss\r\nlästes upp skulle jag vilja säga: Så talar en profet!</pre><pre>Sommaren 1941 skapade Elin Wägner sitt\r\nideologiska testamente. Det var krig i världen, och\r\nElin Wägner såg framtiden i undergångsperspektiv.\r\nBoken heter Väckarklocka, och Elin Wägner blev\r\nvår första miljöprofet.</pre><pre>Det tog 40 år för att ett antal nya miljöprofeter\r\nskulle ta sig in i det svenska parlamentet. I dag står\r\nvi inför perspektivet av ekologiska kollapser, som\r\nbl.a. Väckarklocka varnade för. Här står nu\r\nmiljöpartiet de gröna med ett av sina viktigaste\r\nbidrag till räddningen av vår miljö. Vår del av\r\nbetänkandet, reservationsdelen, skulle jag vilja ge\r\narbetsnamnet Blåslampa, dock utan att den skall\r\nbetraktas som vårt ideologiska testamente. För\r\nbåde Elin Wägner och miljöpartiet de gröna gäller\r\ntydligen det gamla talesättet att ingen blir profet i\r\nsin hemstad.</pre><pre>Jag tänker ta upp en viktig praktisk detalj i\r\nbetänkandet, nämligen tillämpningen av\r\nsubstitutions- eller ersättningsprincipen inom\r\nkemikaliekontrollen. Utskottet självt anser denna\r\nså viktig att ''riksdagen bör göra ett särskilt\r\nuttalande om en mer aktiv tillämpning av denna\r\nprincip''.</pre><pre>Sedan vi i riksdagen bidrog till att få igenom\r\nsubstitutionsprincipen fr.o.m. 1 juli 1990 och den\r\nblev en del av 5 § i lagen om kemiska produkter,\r\nLKP, har tillämpningen av principen alltmer\r\nkommit i brännpunkten. Substitutionsprincipen\r\ninnebär som bekant att om samma ändamål kan\r\nuppnås om en kemisk produkt byts ut mot en\r\nmindre skadlig produkt, skall den bytas ut om det\r\ninte är alltför dyrt.</pre><pre>Fru talman! Jag har alldeles färska erfarenheter\r\nfrån min hemkommun av hur den här lagstiftningen\r\nkan tas emot. Jag har hemställt om att kommunen\r\ngör en översyn av sin kemikalieanvändning och\r\nkonsekvent tillämpar ersättningsprincipen så\r\nsnabbt och effektivt som möjligt, eftersom den\r\nenorma kemikalieanvändningen i samhället medför\r\nstora risker för människors hälsa och miljö. De\r\nsynergistiska skadeeffekterna är föga eller inte alls\r\nutforskade. Många människor upplever också\r\nkemikaliehotet såsom en samhällsterror.</pre><pre>Alla kommunala förvaltningar bör ges i uppdrag att\r\ngöra en sådan översyn och konsekvent byta ut\r\nfarliga kemikalier mot mindre farliga i det fall det\r\nfinns alternativ. Hälsoskyddsnämnden svarar nu att\r\nden praktiska tillämpningen kan vara ytterligt svår,\r\neftersom också tekniska och ekonomiska\r\nbedömningar kommer in i bilden. Nämnden\r\nkonstaterar att den, trots att den är tillsynsorgan\r\nenligt LKP, med nuvarande bristfälliga\r\ntillämpningsanvisningar ej har möjligheter eller\r\nresurser att övervaka och uttolka tillämpningen av\r\nersättningsprincipen hos alla kemikalieanvändare.\r\nÄn vanskligare synes det vara att tillämpa principen\r\nkonsekvent och fullt ut. Kommunen kan dock göra\r\nen grundlig redovisning av sin samlade\r\nkemikalieanvändning vad gäller statistik,\r\nkostnader, ändamål m.m. Men samtidigt\r\nunderstryker man att det alltid i första hand\r\nankommer på användarna själva att följa gällande\r\nlagstiftning, vilket reser frågan om\r\nansvarsförhållandena, som kan variera i olika\r\nsammanhang.</pre><pre>Hälsoskyddsnämnden i min hemkommun upplever\r\natt gränsdragningen i tillsynsarbetet enligt LKP,\r\nmiljöskyddslagen, hälsoskyddslagen m.fl.\r\nangränsande lagstiftningar är flytande. Renodlad\r\ntillsyn enligt LKP vid andra tillfällen än vid\r\nbekämpningsmedelshantering och vid incidenter\r\nsaknar nämnden för närvarande resurser att utföra.</pre><pre>Med en ny miljöbalk kommer miljölagstiftningen\r\nförhoppningsvis att bli mer konsekvent, eftersom\r\nkravregler, ambitionsnivå och straffregler då\r\nkommer att harmoniseras. Det är viktigt att\r\nkommunerna får möjligheter att göra generella\r\nförelägganden, t.ex. totalförbjuda användningen\r\nav en viss kemisk produkt inom kommunen. Som\r\ndet nu är tvingas miljö- och\r\nhälsoskyddsförvaltningarna att göra ett\r\nföreläggande för varje enskild hanterare, vilket är\r\nytterst arbetskrävande.</pre><pre>Fru talman! Jag yrkar bifall till reservation 104 och\r\nställer mig bakom reservation 103, 105, 107 och\r\n108, vilka reservationer gör det möjligt att arbeta\r\nmed kemikaliefrågorna på ett mer effektivt sätt på\r\nkommunal nivå.</pre><pre>Anf. 118 EVA BENGTSSON (mp):</pre><pre>Fru talman! Laholmsbukten i sydöstra Kattegatt är\r\nett av landets mest miljöbelastade havsområden.\r\nRegeringen klassade 1987 en del av\r\nLaholmsbuktens tillrinningsområden som ett\r\nsärskilt föroreningskänsligt område. För att få\r\nacceptabla förhållanden i Kattegatt måste en lång\r\nrad åtgärder vidtas för att bl.a. halvera\r\nkvävetillförseln, vilket riksdagen ju har satt som\r\nmål. Det är ett mål som naturvårdsenheten på\r\nlänsstyrelsen i Halland anser inte kommer att\r\nkunna uppnås, om inte betydligt kraftigare\r\nåtgärder sätts in än dem som nu har påbörjats.</pre><pre>I propositionen skriver regeringen att\r\nföroreningarna bör nedbringas till ofarliga nivåer\r\noch att miljöskyddskommittén bör överväga\r\nfrågorna om att införa miljökvalitetsnormer.\r\nHjälpverbet skall i stället för bör hade varit på sin\r\nplats enligt vårt sätt att se.</pre><pre>Utskottet är ju positivt till att miljökvalitetsnormer\r\ninförs så småningom men menar att det behövs\r\nbåde grundläggande forskning och praktiska\r\ntillämpningsförsök innan de kan införas.</pre><pre>I motion Jo804, Försök med kvalitetsnormer för\r\nmiljöstörande utsläpp, föreslår Hans Leghammar\r\natt Laholmsbuktens avrinningsområden skulle bli\r\nföremål för ett praktiskt försök. I utskottets svar på\r\nmotionen nämner man att naturvårdsverket inom\r\ndet projekt som kallas mistprojektet nu har vissa\r\nplaner på att göra en förstudie i exempelvis\r\nLaholmsbukten för att pröva kvalitetsnormer i\r\nnärsaltstillförseln. Det skulle säkert innebära ett\r\nsteg framåt för att rädda Laholmsbukten från den\r\nhotande havsdöden, och jag vill enträget uppmana\r\nmiljöminister Birgitta Dahl att medverka till att\r\nförsöket kommer till stånd. Hon är inte närvarande\r\nnu, men förhoppningsvis läser hon protokollet.</pre><pre>Fru talman! Jag är ju alldeles ny och tillfällig i den\r\nhär församlingen och är dessutom sista anmälda\r\ntalare i debatten om miljöpolitiken under denna\r\ndags långa färd mot natt. Jag har ingen avsikt att\r\nförlänga debatten. Jag erinrar mig bara vad jag\r\navslutade ett anförande med i en valdebatt 1985.\r\nJag sade då någonting om att våra frågor kommer\r\natt prioriteras av alla människor, om vi skall ha\r\nnågon chans att överleva på jorden. Att döma av\r\nalla ord i dag finns det kanske hopp, om orden följs\r\nav handling. Detta blir mitt första och förmodligen\r\nsista inlägg i den här kammaren. Jag hoppas att\r\ningen vill förlänga debatten genom att säga emot\r\nmig.</pre><pre></pre><pre>Anf. 119 ÅSA DOMEIJ (mp):</pre><pre>Fru talman! Av tekniska skäl skulle jag gärna vilja\r\ndra tillbaka reservationerna 207 och 210.</pre><pre>Anf. 120 CARL FRICK (mp):</pre><pre>Fru talman! Det har varit en lång och intressant\r\ndag, då man med stor kraft har talat om\r\nrecirkulation, kretsloppsprinciper, ren produktion\r\noch något som man kallar PPP, Pollutes Pay\r\nPrincipal. Det låter mycket bra och det är mycket\r\nintressant. Jag tycker att alltihop är alldeles riktigt.</pre><pre>Sedan läser man hur utskottet behandlar vissa\r\nfrågor. Bl.a. finns det en motion, JoU 764, som\r\nbehandlar frågan om hur man skall ta hand om\r\nindustrins avlopp. I motionen har vi föreslagit att\r\ndet egentligen skall återföras till industrins\r\nvattenintag och att industrin normalt sett bara skall\r\nha rätt att kompensera sig för tvättvatten, det\r\nvatten som dunstar och det som går in i produkten.\r\nFinessen med det tänkandet är att industrin själv\r\nbestämmer kvaliteten på det vatten som skall\r\nanvändas i processen. Det här skulle verkligen vara\r\nden perfekta recirkulationen. Här har man ett\r\nkretslopp, man har knutit ihop det hela. Det trodde\r\nman naturligtvis att jordbruksutskottet skulle gilla i\r\nallra högsta grad, med tanke på alla de som har talat\r\nom recirkulation, kretslopp osv. Döm om min\r\nutomordentliga förvåning, man säger nej till detta.\r\nDet måste betyda att det här råder en kvalificerad\r\nsinnesförvirring. Man talar varmt och hängivet om\r\nvissa saker, men i praktiken struntar man\r\nfullkomligt i dem. Jag tycker att detta är\r\nutomordentligt dystert. Det är många gånger\r\nmycket betecknande för miljöpolitiken här i\r\nSverige och som den bedrivs från Sveriges riksdag.\r\nJag kan inte säga annat än att den är utomordentligt\r\nbeklaglig och enfaldig.</pre><pre>På samma sätt har man avstyrkt en motion som\r\nhandlar om att man inte bör blanda dagvatten med\r\nutsläpp från industrin och avlopp. Anledningen till\r\ndet är att man då inte kan göra ett fungerande och\r\nbra rötslam, för det är fullt av olika industrigifter.\r\nTänk om man inte finge blanda detta, utan att\r\nindustrin finge ta hand om sitt miljöfarliga avlopp\r\nsjälv. Då kunde man faktiskt få ett rötslam som\r\nkunde återföras till våra jordar. Då hade man också\r\nett kretslopp som vore helt fantastiskt. Men, döm\r\nom min förvåning, man säger nej till det också. Vad\r\nskall vi egentligen tro. Timme ut och timme in talar\r\nman vackert om vissa saker. Men i praktiken bryr\r\nman sig inte om dem.</pre><pre>Jag tänkte inte heller förlänga den här debatten och\r\njag tänker inte betunga voteringsordningen med att\r\nyrka bifall till de här motionerna. Men det vore\r\nberättigat, måste jag säga.</pre><pre>Anf. 121 KRISTER SKÅNBERG (mp):</pre><pre>Fru talman! Jag vill kommentera frågeställningen\r\nom det skulle vara en förolämpning att miljöpartiet\r\ntvingas begära återremiss. På det här sättet såg man\r\ninte saken i industrin. Det tror jag att både Carl\r\nFrick och Lars Norberg kan intyga. Om man inte\r\nblev färdig med sitt arbete så att det gick att\r\nanvända, spelade det ingen roll hur mycket arbete\r\nman redan hade lagt ned och hur stora ambitioner\r\nsom låg bakom. Om det fanns tid var det bara att\r\nkomplettera, så att arbetet blev användbart för\r\nföretaget. Med en klok chef behövde aldrig någon\r\nkänna sig förolämpad. Det var bara att ta nya tag.\r\nVarför inte se det så i stället. Inte skall vi behöva\r\nanse oss förolämpade av varandra åt något håll. Det\r\när bara att lägga ned litet mer jobb på detta, för\r\nmiljöns och framtidens skull. Jag tror att det skulle\r\nvara en bra insats i valrörelsen för alla inblandade\r\npartier. Många väljare skulle varmt uppskatta att\r\nriksdagen gjorde mer för att lösa de miljöproblem\r\nsom väldigt många människor oroar sig för.</pre><pre>Fru talman! Carl Frick tog upp en del frågor och\r\nundrade över hur det kunde komma sig att man inte\r\ngjorde något åt så självklara saker. Jag vill\r\nkomplettera med en sak. Det gäller de rötgaser som\r\nbildas på våra soptippar och som fortfarande bildas\r\ni en del avfallsdepåer. Det vore egentligen en\r\nsjälvklarhet att man tog vara på dem för att utvinna\r\nenergi, men framför allt för att de annars ytterligare\r\nförvärrar växthuseffekten. På en del håll finns det\r\nredan en rötgasbildning under kontroll, nämligen i\r\nen massa kommunala avfallsverk. Men där bryr\r\nman sig inte om att ta vara på den rötgas man har\r\nsamlat in. Där bränner man bara bort den. Det är\r\nockså någonting som är ägnat att förvåna om man\r\ntalar om ekonomi i samma betydelse som tyskarna\r\ngör, Haushalt -- hushållning.</pre><pre>Överläggningen var härmed avslutad.</pre><pre>(Beslut skulle fattas den 4 juni.)</pre><pre>5 § Internationella miljöfrågor</pre><pre>Föredrogs</pre><pre>utrikesutskottets betänkande</pre><pre>1990/91:UU19 Internationella miljöfrågor (prop.\r\n1990/91:90 delvis).</pre><pre>Anf. 122 PÄR GRANSTEDT (c):</pre><pre>Fru talman! Miljöfrågorna har diskuterats med en\r\nviss utförlighet här i dag. Det har också framgått av\r\ndagens debatt att miljöfrågorna har stor\r\ninternationell betydelse. Det gör att jag inte tror att\r\ndet kommer att bli nödvändigt för mig att utnyttja\r\nalla de 15 minuter som jag har antecknat mig för i\r\nden här debatten.</pre><pre>Vi i centern har i utförliga parti- och\r\nkommittémotioner redovisat hur vi ser på\r\nmiljöfrågorna i ett internationellt perspektiv.\r\nMiljötänkandet präglar också i hög grad de\r\nmotioner som vi har väckt om u-landspolitik och\r\nom Europapolitik. För oss är det naturligt att de\r\ninternationella frågorna likaväl som den nationella\r\npolitiken utgår i från naturens förutsättningar. Det\r\nmåste vara en av de viktigaste uppgifterna i\r\nSveriges internationella strävanden, vare sig vi ser\r\ndet i europeiskt perspektiv eller i ett globalt\r\nperspektiv, att främja en ekologiskt sund\r\nutveckling internationellt.</pre><pre>Bland de förslag som vi har väckt i motioner finns\r\nförslaget att Sverige skall verka för att skapa en\r\nglobal miljöfond. Målet bör i första rummet vara att\r\nalla länder avsätter en promille av sin\r\nbruttonationalprodukt, så att resurser byggs upp till\r\nåtgärder mot de mest överhängande globala\r\nmiljöhoten. Det gäller sådant som förstörelsen av\r\nregnskogar, ökenutbredningen, erosionen i\r\nbergsområden m.m. I stor utsträckning är det\r\nproblem i tredje världen. Det är dessa man kan\r\nkalla fattigdomens miljöproblem. När det gäller\r\nrikedomens miljöproblem, sådana som vi dras med\r\ni Sverige, får vi naturligtvis själva finna resurserna\r\nför att bekämpa dem.</pre><pre>Jag skall nöja mig med att ha nämnt detta som\r\nexempel på de många förslag till internationella\r\nmiljöinsatser som vi har tagit upp i motioner och\r\nsom behandlas i detta betänkande. En hel del av de\r\nförslag vi har lagt fram har fått ett positivt\r\nbemötande i betänkandet. Det gör att det inte krävs\r\nnågra ytterligare åtgärder i detta sammanhang. På\r\nen del andra punkter har vi varit tvungna att\r\nreservera oss. Bl.a. gäller det den globala\r\nmiljöfonden.</pre><pre>Jag vill, fru talman, yrka bifall till den reservation\r\nsom tar upp den här frågan, nämligen reservation\r\nnr 8. Självfallet står jag också bakom de övriga\r\nreservationer som vi har fogat till betänkandet,\r\nmen jag avser för tids vinnande inte att yrka bifall\r\ntill eller begära votering med anledning av den. I\r\növrigt stödjer jag naturligtvis det som står i\r\nbetänkandet.</pre><pre>Anf. 123 BENGT HURTIG (v):</pre><pre>Fru talman! Sedan år 1970 har världen förlorat\r\nnästan 200 miljoner hektar skog, grovt räknat\r\nmotsvarande USAs yta öster om Mississippi.\r\nÖknarnas areal har ökat med 120 miljoner hektar,\r\noch öknarna har därmed erövrat mer ny mark än\r\nvad det för närvarande odlas på i Kina. Tusentals\r\nväxt- och djurarter, som före 1970 fanns på\r\nplaneten, har upphört att existera. Det här är några\r\nav de uppgifter som World Watch Institute har\r\nkommit med. Samtidigt har jordens befolkning\r\nökat med 2 miljarder människor under de senaste\r\n30 åren, och man räknar med att komma upp till\r\nnästa 2 miljarder inom 20 år. Viktiga indikatorer\r\npekar mot en försämring av balansen i de naturliga\r\nekosystemen. Kraftfulla åtgärder är oundgängliga.</pre><pre>För utvecklingsländerna grundas de orättvisa\r\nförhållandena på en lång historia av utplundring\r\noch utsugning. Kolonialism, neokolonialism och\r\nimperialism har inneburit rovdrift beträffande\r\nråvaror, utnyttjande av billig arbetskraft och under\r\nen lång epok också slavhandel. Sedan något\r\ndecennium tillbaka plågas de allra fattigaste\r\nländerna av en skuldkris som har antagit en\r\nneokolonial karaktär.</pre><pre>I en värld där ekosystemen hotas har en fjärdedel\r\nav mänskligheten stora svårigheter att tillgodose\r\nsina mest elementära behov av mat, kläder och\r\nhusrum. I mer än 40 länder sjönk inkomsten per\r\ncapita under 80-talet.</pre><pre>Miljöförstöring och ekonomisk nedgång följs ofta\r\nåt och lever så att säga på varandra. De fattiga\r\nmänniskornas öde och ekosystemens framtid\r\nhänger samman. Om vi med ett fungerande\r\nekonomiskt system menar ett system som\r\ntillfredsställler åtminstone människornas\r\ngrundläggande behov och som inte hotar viktiga\r\nekosystem, kan vi säga att det nuvarande\r\nekonomiska världssystemet inte fungerar. Det må\r\nsedan kallas marknadsekonomi eller vad det nu kan\r\nvara!</pre><pre>För att ta ett exempel vill jag nämna följande. Jag\r\nmenar att den nu pågående koleraepidemin i\r\nLatinamerika hänger samman med de hårda krav\r\npå en strukturanpassning som länderna där har\r\nutsatts för i och med de krav som har ställts på\r\nåterbetalning av de skulder som de här länderna har\r\nhaft. Dåliga system för vatten och avlopp och dålig\r\nhygien ger grogrund för spridning av epidemier,\r\nprecis som nu är fallet i och med nämnda\r\nkoleraepidemi. Människor som får livslånga\r\nsjukdomar och som dör blir naturligtivs inte\r\nentreprenörer eller producenter i den framtida\r\nekonomi som de hjälpande händerna säger sig vilja\r\nvara med om att skapa.</pre><pre>Fru talman! Det är givetvis viktigt att klimatfrågan\r\nutgör en av de centrala förhandlingsområdena inför\r\nFN-konferensen 1992. Självfallet är det ett\r\nminimikrav att vårt land verkar för att\r\nkoldioxidutsläppen inte ökar fram till år 2000, vilka\r\ndärefter skall minska. Om man betänker att vissa\r\nklimatforskare bedömer att den totala\r\nproduktionen av koldioxid borde minskas med\r\n85 % för att göra det möjligt att förhindra en\r\ntemperaturökning, förstår man att propositionens\r\nnuvarande krav är minst sagt måttligt. Det andra\r\nstora området inför nämnda konferens gäller\r\nbevarandet av den biologiska månfalden och\r\növergången till ett ekologiskt uthålligt skogsbruk i\r\nhela världen. Om skogsvolymen också\r\nfortsättningsvis tillåts minska, förvärras\r\nklimatproblemet i och med att\r\nkoldioxidöverskottet ökar. Allt skogsbruk måste\r\ndärför innehålla återbeskogningsprogram och\r\nkontrolleras av självständiga\r\nskogsvårdsmyndigheter. Trots att Världsbanken\r\noch UNDP genomför sitt program, ''Tropical\r\nForest Reaction Plan'', fortsätter skogsskövlingen\r\npå många håll. Avverkningsförbud efterlevs inte\r\nbl.a. på grund av laglöshet och korruption i en hel\r\ndel länder. Ibland är också biståndsmedel\r\ninblandade när det gäller den här avverkningen.</pre><pre>Även om det har blivit en förskjutning vad gäller\r\nattityden, så att man åtminstone säger sig vilja\r\nintegrera miljöhänsyn i projekt som är beroende av\r\nVärldsbanken och av bistånd, borde man kunna ta\r\nsteget fullt ut och som regel, åtmistone från svensk\r\nsida, kräva miljökonsekvensbeskrivningar\r\nbeträffande olika projekt om sådana inte är alldeles\r\nuppenbart onödiga! Vi vill där gå litet längre än vad\r\nutskottet har velat göra.</pre><pre>Så länge Världsbanken inte i praktisk handling\r\ndokumenterar sitt miljömedvetande tycker vi att de\r\nresurser som ställs till förfogande beträffande de\r\nnya miljöfonderna i stället borde ges direkt till\r\nUNEP och UNDP för att på det sättet minska\r\nvärldsbankens inflytande. Kritiken mot\r\nVärldsbanken är allmänt känd och har diskuterats\r\nåtskilliga gånger här i kammaren.</pre><pre>Också när det gäller samarbetet med Öst- och\r\nCentraleuropa vill vi givetvis ha\r\nmiljökonsekvensbeskrivningar på motsvarande\r\nsätt. Det vore en katastrof om miljörörelsen i\r\nländerna i öst skulle börja rikta kritik mot\r\nvästfinansierade projekt, som har fått karaktären\r\nav miljödumpning, dvs.: Verksamhet som vi av\r\nmiljöskäl inte vill bedriva i väst flyttar vi till öst. Jag\r\nmenar att det finns vissa tendenser till en sådan\r\nutveckling. Det stora petrokemiska projektet i\r\nTyumen i Sibirien har väckt protester, och frågan är\r\nom vår export av tjockolja till Polen kan anses höra\r\nhemma här.</pre><pre>Vi tycker i stället att man mycket generöst borde\r\nbygga ut kontakterna med t.ex. den sovjetiska\r\nmiljörörelsen och att man även borde ge\r\nkommunerna möjlighet att göra detta inom ramen\r\nför det vänortsutbyte som de bedriver. Ofta har ju\r\nmiljöstudier fått en framträdande plats i det\r\nsammanhanget. Vi hade gärna sett att litet mera\r\npengar avsattes till den typen av miljösamarbete\r\nmed våra nära grannar i öst. Miljörörelsen i öst har\r\nockså betytt mycket för att\r\ndemokratiseringsprocessen har kunnat hållas vid\r\nliv.</pre><pre>Miljöföroreningarna på Kolahalvön är av stort\r\nintresse för norra Skandinavien. Vi kan inte nöja\r\noss med att hur länge som helst sitta och vänta på\r\nnya sovjetiska initiativ efter de förslag som har\r\nlämnats. Förr eller senare måste något göras för att\r\narbetet med ombyggnaderna av smältverken\r\nverkligen skall komma i gång. Vi måste också vara\r\nberedda på att vi måste ställa upp med förmånliga\r\nlånevillkor. Till miljökampen på Nordkalotten\r\nräknar jag också kravet på att\r\nkärnvapensprängningarna på Novaja Zemlja\r\nupphör för gott.</pre><pre>När det gäller Aralsjöns eventuella återställande\r\nhänvisar utskottet till att det är en intern sovjetisk\r\nangelägenhet. Detta faktum hindrar inte att vi\r\nklargör vår vilja att hjälpa till om Sovjetunionen\r\nskulle gå ut med krav på internationell hjälp.</pre><pre>Vidare argumenterar vi i en motion för att FNs\r\n''Human Development Index'' och ''Index of\r\nSustainable Economic Welfare'' skall tillmätas en\r\navgörande betydelse när det gäller att beräkna en\r\nekonomisk utveckling och att bidra till en bättre\r\ngrund för beslut i biståndsfrågor. Självfallet vill vi\r\ninte, som utskottet skriver, överge BNP-måttet. Jag\r\nbegriper inte varför man måste måla ut extra\r\nståndpunkter och hänvisa till motionärerna när\r\nman skall avslå vissa yrkanden.</pre><pre>Vi får denna gång nöja oss med att utskottet trots\r\nallt ser positivt på de mått som vill ge en större\r\ntyngd.</pre><pre>Slutligen, fru talman, hävdar vi i ett yrkande att\r\nSverige bör stå utanför medlemskap i EG så länge\r\nsom man använder principen att nationellt eller\r\nregionalt politiskt införda miljöbestämmelser kan\r\nupphävas genom domstolsbeslut på grund av att de\r\nses som handelshinder. Utskottet argumenterar på\r\nett sådant sätt att man skulle kunna tro att\r\nmotionärerna är emot principen om minimiregler.\r\nMen vad vi är emot är att det som kan anses vara\r\nmer än minimiregler skall kunna förbjudas.</pre><pre>Vi står givetvis bakom samtliga reservationer som\r\nvårt parti har medverkat till. Men i den här\r\nomgången nöjer jag mig med att endast yrka bifall\r\ntill reservation 15.</pre><pre>Anf. 124 ÅSA DOMEIJ (mp):</pre><pre>Fru talman! Tekniken har flyttat oss människor\r\nnärmare varandra. Förutom alla gemensamma\r\nmöjligheter har vi också fått en mängd\r\ngemensamma problem. Dit hör de\r\ngränsöverskridande miljöproblemen.</pre><pre>Det är litet tråkigt att de allra viktigaste\r\nmiljöfrågorna skall debatteras halv elva på kvällen.\r\nDebatten blir då gärna litet avslagen, och man\r\nkänner inte samma debattlust. Jag skall i alla fall\r\nberätta litet om vad vi miljöpartiet tycker är det\r\nviktigaste i en bra internationell miljöpolitik. Det\r\när tre olika saker. Dels skall man vara pådrivande i\r\nett land om man skall vara bra på det\r\ninternationella miljöområdet. Dels skall man\r\narbeta för överstatlighet, men en överstatlighet\r\nkombinerad med mångfald. Dels -- och detta är\r\nväldigt viktigt -- bör i-länderna verkligen ta sitt\r\nspeciella ansvar på allvar.</pre><pre>Det här att vara pådrivande: de goda föredömena\r\nhar enorm makt. Låt oss t.ex. se på vad som gjorts\r\ni Kalifornien. Där har man skärpt\r\nmiljölagstiftningen mycket i förhållande till andra\r\ndelstater i USA. Kalifornien har kunnat påverka\r\nmiljöpolitiken inte bara i USA, utan också i\r\nVästeuropa. Det är egentligen oerhört bra. Där är\r\nvi väldigt kritiska till Sveriges hållning i\r\nmiljöpolitiken. Sverige fungerar inte som\r\npådrivande i miljöpolitiken. Några exempel på det\r\nkan vi lätt hitta i miljöpropositionen.</pre><pre>Naturvårdsverket har t.ex. i Luft 90 lagt fram\r\nförslag om en skärpning av avgasnormerna, men\r\nregeringen säger helt enkelt nej. Vi väntar tills EG\r\neventuellt gör någonting fram mot 1996, säger man.\r\nPå samma sätt är det när det gäller andra\r\ntrafikfrågor, såsom krav beträffande utsläpp från\r\narbetsfordon. ''Vi väntar och ser vad andra länder\r\ngör.'' Så är det när det gäller miljökrav inom\r\nsjöfarten. Det finns inga förslag i propositionen,\r\ninte heller från majoriteten i utskottet. Detsamma\r\ngäller inom luftfarten. Sverige har alltså inte den\r\npådrivande rollen.</pre><pre>En annan väldigt viktig sak om man skall vara\r\npådrivande är att man håller vad man har lovat.\r\nDär har vi en reservation som handlar om att\r\nSverige bör följa internationella konventioner som\r\nvi har skrivit under. Det finns en rad konventioner\r\nsom vi bryter emot och som vi har brutit emot. Det\r\ngäller exempelvis våtmarkskonventionen,\r\nBernkonventionen och andra. Vi tycker att det\r\nskulle vara en självklarhet att riksdagen gjorde\r\nnågonting här, så att vi kunde få en ordentlig\r\ngenomgång av de internationella konventionersom\r\nSverige har skrivit på och att vi kunde ändra vår\r\nmiljölagstiftning så att vi åtminstone uppfyller de\r\nkrav som ställs i dessa konventioner.</pre><pre>Sedan beträffande överstatlighet kombinerad med\r\nmångfald: Varför behöver vi det egentligen? Jo,\r\ndärför att om vi släpper ut miljöfarliga ämnen som\r\när gränsöverskridande, hamnar dessa med stor\r\nsannolikhet i något annat land och drabbar naturen\r\noch människorna där. Det är inte så konstigt. Ofta\r\nnär vi i Sverige talar om att vi inte behöver göra\r\nnågot mer, för det största nedfallet kommer från\r\nandra länder, skall vi komma ihåg att så är det för\r\nandra länder också. Det är då lätt att statsegoismen\r\nleder till att det inte fattas ordentliga miljöbeslut.\r\nKan man kortsiktigt tjäna pengar på en dålig\r\nmiljöpolitik som mest drabbar andra länder, kanske\r\nman gör det. Därför vill vi verka för en alleuropeisk\r\nmiljölagstiftning på miniminivå, med möjlighet för\r\nvarje land att gå längre. Det gäller givetvis också på\r\nproduktområdet. Det måste vara möjligt att följa\r\nupp detta ordentligt. Därför behövs en\r\ninternationell miljödomstol och någon typ av\r\nsanktioner mot de länder som inte följer den här\r\nlagstiftningen på miniminivå.</pre><pre>Jag kan ge ett exempel som visar på behovet av\r\növerstatlighet. Jag tänker på det nordiska\r\nmiljösamarbetet. Tänk vad det fungerar dåligt!\r\nMarianne Samuelsson, som sitter här i kammaren\r\noch har arbetat med dessa frågor i Nordiska rådet,\r\nskulle säkert hålla med. När regeringarna skall\r\nförsöka komma överens händer det ingenting, utan\r\ndet enskilda land som är sämst på varje område får\r\nbestämma vad som tas med i det gemensamma\r\nnordiska miljöprogrammet. Det gör att inget land\r\ntvingas att skärpa sig. Anta att Nordiska rådet i\r\nstället fick fatta beslut och de olika nordiska\r\nländerna hade måst skärpa sig på olika punkter, då\r\nhade det alltså varit helt annorlunda.</pre><pre>En annan viktig sak som vi tar upp i betänkandet\r\ngäller rätt till fri information. Vi tror att om vi skall\r\nfå ett bättre internationellt miljöarbete är det\r\nnödvändigt att olika länder kan följa vad som\r\nhänder i andra länder på miljöområdet, inte minst\r\natt miljöorganisationerna kan göra det. Därför\r\ntycker vi att det är väldigt viktigt att arbeta för en\r\nkonvention om fri information på miljöområdet. Vi\r\ntycker att det är litet tråkigt att inte utskottet har\r\nkunnat ställa sig bakom en så viktig sak.</pre><pre>Vidare tycker vi det är viktigt för en bra\r\ninternationell miljöpolitik att i-länderna tar sitt\r\nspeciella ansvar på allvar. Då tänker jag exempelvis\r\npå Brasilienkonferensen 1992. Vad kommer\r\nSverige att göra där? Nu har jag inte sett det senaste\r\nutkast som skall presenteras i nationalrapporten.\r\nProblemet är att det inte är så lätt att vara ödmjuk\r\noch komma till konferensen och säga: Okej, vissa\r\nsaker har vi i Sverige gjort bra, men andra saker har\r\nvi faktiskt gjort dåligt. Vi släpper ut oerhört mycket\r\nkoldioxid per person i Sverige. Vi producerar\r\noerhört mycket kärnkraftsavfall, vi förbrukar\r\nmycket energi och mycket resurser över huvud\r\ntaget. Vi visar i stället den glättade bilden. Vi vill\r\nhelt enkelt inte visa upp problemen. Jag tror att vi\r\ni våra diskussioner och i vårt samarbete med u-\r\nländerna skulle tjäna på vår ärlighet, speciellt om\r\ndenna ärlighet och ödmjukhet kopplades till\r\nkonkreta förslag om vad Sverige skall göra för att\r\nt.ex. minska energiförbrukningen. Varför då inte\r\npresentera miljöpartiets förslag om att minska\r\nenergiförbrukningen med 2 % per år de närmaste\r\n25 åren?</pre><pre>Sedan har vi föreslagit en del ekonomiska\r\nsatsningar när det gäller internationellt\r\nmiljöarbete. Vi föreslår 1 miljard till\r\nmiljösamarbete med Östeuropa. Det tror jag är\r\noerhört viktigt, inte bara för miljöns skull utan\r\nfaktiskt också för den demokratiska utvecklingen.\r\nJag tror att om vi får för stora sociala spänningar\r\nmellan öst och väst, kanske det på sikt t.o.m. hotar\r\nfreden i Europa.</pre><pre>Vi har också föreslagit en miljard i en\r\nutomeuropeisk miljöfond. Vad skulle dessa pengar\r\nkunna användas till? Jo, t.ex. till miljökatastrofen\r\nvid Persiska viken. Där skulle man kunna göra en\r\ninsats med sådana pengar, och naturligtvis inte bara\r\nfrån svenskt håll. Idén är ju att vi skall starta och\r\nhoppas att andra länder följer efter. Man skulle\r\nockså kunna använda pengarna till att köpa in\r\nregnskog. Man skulle kunna använda pengarna till\r\natt hindra markförstöringen. Varje år förstörs\r\ndubbelt mycket åkermark som det finns i hela\r\nSverige. Pengarna skulle också kunna användas till\r\nen del industrisatsningar, t.ex. kunde man ställa\r\nupp för de u-länder som vill gå över till freonfri\r\nteknik. En del u-länder har faktiskt lurats av\r\nstorföretagen att gå in för en teknik som håller på\r\natt försvinna.</pre><pre>Till sist skall jag yrka bifall till två av våra\r\nreservationer, nämligen reservationerna 12 och 13.\r\nVi står naturligtvis bakom alla andra reservationer\r\ndär miljöpartister finns med.</pre><pre>Anf. 125 AXEL ANDERSSON (s):</pre><pre>Fru talman! Det innebär vissa risker att vid denna\r\nsena timme debattera miljöpolitik med Åsa\r\nDomeij. Det har gjorts många liknelser i dag, men\r\nnär jag lyssnar på Åsa Domeij tycker jag att det är\r\nsom att lyssna till en kvillrande vårbäck mitt under\r\nhögsta vårflod -- den stoppar aldrig. Åsa Domeij\r\nsade i sitt första inlägg i dag att om miljöpolitik talas\r\ndet väldigt mycket om i det här huset, men det görs\r\nväldigt litet. Jag skall försöka bevisa motsatsen,\r\ntrots den utmaning som Åsa Domeij har utfärdat\r\nhär när det gäller att ta upp hela detta ämne, inte\r\ndärför att jag tycker att det är oviktigt att diskutera\r\ninternationella miljöfrågor i riksdagens kammare\r\näven om det är sent, utan därför att, som Pär\r\nGranstedt sade, vi i fråga om de allra flesta viktiga\r\nställningstagandena när det gäller utrikesutskottets\r\nbetänkande är överens. De 17 reservationer som är\r\nfogade till detta betänkande ser jag i stället som\r\nytterligare ambitioner hos tre av utskottets partier\r\natt gå längre.</pre><pre>Vi har dock från utskottsmajoritetens sida ansett\r\natt vi bör ta en viss hänsyn till den verklighet som\r\nSverige lever i också i internationella\r\nmiljösammanhang. Därför tar vi på oss risken att\r\nbli beskyllda för att inte vara tillräckligt radikala.\r\nMan skall nämligen också kunna ha förutsättningar\r\nför att kunna genomföra den politik som man\r\nbestämmer sig för. Det betyder inte att\r\nmålsättningarna behöver skilja sig åt särskilt\r\nmycket.</pre><pre>Jag skall därför i detta inlägg inte ta upp någon\r\nspecifik reservation till behandling utan nöja mig\r\nmed att yrka bifall till utskottet hemställan i\r\nbetänkandet och avslag på de 17 reservationerna.</pre><pre>Anf. 126 ÅSA DOMEIJ (mp) replik:</pre><pre>Fru talman! Jag skulle bara vilja ställa några frågor\r\ntill Axel Andersson. Skulle det inte vara bra med\r\nen internationell miljödomstol, dels för att man\r\nskulle få bättre efterföljd när det gäller\r\nkonventioner, dels för att man skulle kunna hjälpa\r\ntill att kontrollera en kommande överstatlig\r\nlagstiftning? Tidigare har utskottet ibland sagt att\r\nandra länder inte vill ha det, men Sverige skulle ju\r\nkunna arbeta för detta. Detsamma gäller i fråga om\r\nkonventioner som vi i Sverige har skrivit på. Vore\r\ndet inte självklart att vi gör en rejäl genomgång av\r\nsvensk miljölagstifning och jämför den med\r\nkonventionerna och ser om vi behöver göra några\r\nförbättringar?</pre><pre>Beträffande möjligheten att få fri information\r\nundrar jag om det inte vore bra om Sverige tog\r\ninternationella intiativ till att arbeta för en\r\ninternationell konvention om fri information, så att\r\nvi lättare kan bevaka vad som händer\r\ninternationellt på miljöområdet.</pre><pre>Anf. 127 AXEL ANDERSSON (s) replik:</pre><pre>Fru talman! När det gäller dessa specifika\r\nyrkanden från miljöpartiet om en internationell\r\nmiljödomstol, anser utskottet att det är mer\r\nkonsekvent att arbeta för strikta konventioner och\r\nkonventionstexter, så att arbetet för de\r\nkommissioner som har att övervaka\r\nkonventionstexterna underlättas. Vi anser kanske\r\ninte på samma sätt som miljöpartiet att det är\r\nvärldsviktigt att ha en internationell\r\nmiljömdomstol. Det finns organ redan i dag som\r\nkan utvecklas och väl fylla den funktionen.</pre><pre>Anf. 128 ÅSA DOMEIJ (mp) replik:</pre><pre>Fru talman! Det är givetvis mycket viktigt att man\r\njobbar för striktare konventioner, så att de inte blir\r\nså flummiga som de många gånger är i dag. Men är\r\ndet då inte ännu viktigare att man har en\r\ninternationell domstol som kan avgöra om länderna\r\nföljer t.ex. en lagstiftning eller en konvention?\r\nAnnars skulle man kunna säga att vi inte behöver\r\nnågra domstolar i Sverige bara därför att vi gör\r\nlagarna striktare. Men jag tror att det skulle\r\nfungera mycket dåligt.</pre><pre>Sedan vill jag åter ta upp min fråga om fri\r\ninformation. Jag förstår inte varför utskottet inte är\r\nmer positivt till en konvention om fri information.\r\nDet vore faktiskt något jättebra för Sverige att ta\r\nupp internationellt. Jag tror nämligen att det finns\r\nett stort tryck inom många länder, där framför allt\r\nmiljöorganisationerna vill ha möjlighet att få denna\r\ninformation.</pre><pre>Anf. 129 AXEL ANDERSSON (s) replik:</pre><pre>Fru talman! När det gäller miljöpartiets krav på fri\r\ninformation om uppgifter som rör miljön har\r\nutskottet tidigare tagit ställning till den frågan. Då\r\nkonstaterade utskottet att regeringen i olika delar\r\nav världen tagit upp frågan om fri information och\r\ndriver den, bl.a. tillsammans med de övriga\r\nnordiska länderna. Liksom förra gången som\r\nutskottet behandlade denna fråga utgår utskottet\r\näven nu från att regeringen i fortsättningen driver\r\nden. Vi anser därför inte att reservation 10 från\r\nmiljöpartiet skall bifallas.</pre><pre>Förste vice talmannen anmälde att Åsa Domeij\r\nanhållit att till protokollet få antecknat att hon inte\r\nägde rätt till ytterligare replik.</pre><pre></pre><pre>Anf. 130 EVA BJÖRNE (m):</pre><pre>Fru talman! Moderater, folkpartister och\r\nsocialdemokrater är ense när det gäller det här\r\nbetänkandet om internationella miljöfrågor. Jag\r\nyrkar därför bifall till hemställan i betänkandet.</pre><pre>Sverige har gjort internationella åtaganden för att\r\nrädda ozonskiktet. Efter en stegvis nedtrappning av\r\nanvändningen av freoner, haloner och\r\nkoltetraklorid skall bruket av dessa ämnen upphöra\r\ntotalt till år 2000.</pre><pre>Regeringen föreslår en samlad strategi för minskad\r\nklimatpåverkan. Sverige skall verka för att de\r\ntotala koldioxidutsläppen i Västeuropa år 2000 inte\r\növerstiger nuvarande nivå för att därefter minska.\r\nUtskottet stöder den målsättningen.</pre><pre>Denna politik måste också bli regeringens politik i\r\ndet praktiska handlandet och inte bara en läpparnas\r\nbekännelse. Hittills har regeringen inte följt de\r\nrekommendationer som gjorts vid flera\r\ninternationella konferenser. Vid konferensen i\r\nBergen i maj 1990 uppmanades alla deltagare att\r\nutarbeta nationella strategier för att begränsa eller\r\nreducera utsläppen av koldioxid och andra\r\nväxthusgaser. Studierna med\r\nkostnadsuppskattningar skulle vara klara i februari\r\ni år. I Sverige har inte någon sådan studie blivit\r\nutförd.</pre><pre>Miljöministern har vid åtskilliga tillfällen avvisat\r\ndet koldioxidtak som beslutades av riksdagen 1988.\r\nI stället förordar hon en ökad användning av fossila\r\nbränslen och därmed en ökning av\r\nkoldioxidutsläppen.</pre><pre>Sverige har utsatts för en hel del internationell\r\nkritik för sitt agerande i klimatvårdsfrågorna. Vid\r\nBergenkonferensen i fjol uttalade EGs\r\nmiljöminister: ''Det vore högst olyckligt om Sverige\r\nriver upp sitt koldioxidbeslut. Om inte Sverige, som\r\när ett rikt land, klarar det miljömålet förlorar vi en\r\nverklig förebild.''</pre><pre>Flera länder har redan lagt fast nationella\r\nmålsättningar inom klimatområdet. Tyskland avser\r\natt minska koldioxidutsläppen med 25 % till år\r\n2005, Schweiz, Österrike, Danmark, Italien,\r\nAustralien och Nya Zeeland med 20 %, och andra\r\nländer förbereder liknande beslut.</pre><pre>Utskottet uttalar i betänkandet att klimatfrågan\r\nintar en särställning i miljöarbetet. Det är nu av\r\nyttersta vikt att regeringen tar sitt ansvar och\r\narbetar i enlighet med riksdagens beslut. Sverige\r\nhar resurser och möjligheter att befinna sig i\r\nfrontlinjen när det gäller arbetet med klimatfrågan.</pre><pre>Det är viktigt att det svenska arbetet, både\r\nnationellt och internationellt, intensifieras inför\r\nFNs konferens om miljö och utveckling nästa år.\r\nEnligt utskottet är det av vikt att problemen inte\r\nförringas på grund av osäkerhet bland forskare om\r\ntidsskalan och storleken av de befarade\r\nklimatförändringarna, liksom om effekterna i olika\r\nregioner. Effekterna uppträder gradvis och under\r\nen utdragen tidsperiod. Det är därför naturligt och\r\nviktigt att även mindre tecken på\r\nklimatförändringar och skador på ozonskiktet leder\r\ntill omedelbara åtgärder, trots att effekterna av\r\nsådana åtgärder inte kan iakttas förrän längre fram\r\ni tiden.</pre><pre>Anf. 131 AXEL ANDERSSON (s) replik:</pre><pre>Fru talman! Det är litet svårt att replikera på den\r\nfråga som Eva Björne tar upp. Vi var eniga i\r\nutskottsmajoriteten, så det är inte fråga om någon\r\nreservation. Men Eva Björne hade förmodligen ett\r\nbehov av att återigen deklarera moderaternas stora\r\noch nyvunna intresse för de internationella\r\nmiljöfrågorna. Vi har hört exempel på\r\nkoldioxidintresset tidigare i dag.</pre><pre>Jag begärde emellertid replik bara för att försäkra\r\nEva Björne om att den socialdemokratiska\r\nregeringen inte tänker förspilla någon möda i fråga\r\nom att fortsätta att vara pådrivande både när det\r\ngäller koldioxid och andra luftföroreningar som\r\ninte känner några gränser. Jag hälsar Eva Björne\r\noch hennes partikamrater välkomna i det arbetet.</pre><pre>Anf. 132 EVA BJÖRNE (m) replik:</pre><pre>Fru talman! Det är ju bra att Axel Andersson\r\nsvarar för att regeringen skall arbeta för att\r\nkoldioxidutsläppen skall minska. Han sade\r\n''fortsätta att arbeta'', men det hade varit bättre om\r\nhan hade sagt att regeringen på allvar skall börja\r\narbeta för att koldioxidutsläppen skall minska.</pre><pre>Vi har ett globalt ansvar att se till att\r\nväxthusgaserna över huvud taget minskar. Det var\r\nju vi moderater som tog initiativ till det\r\nkoldioxidtak som beslutades här i riksdagen redan\r\n1988. Om nu regeringen arbetar för att minska\r\nkoldioxidutsläppen, borde man ju ha tagit\r\nkraftfulla initiativ och inte agerat som man har har\r\ngjort när miljöministern i januari i år gick ut och\r\nsade att det var ett stolligt beslut.</pre><pre>Anf. 133 AXEL ANDERSSON (s) replik:</pre><pre>Fru talman! Sverige är en av initativtagarna till den\r\nmiljökonferens som skall hållas i Brasilien nästa år\r\noch som det har talats mycket om här i dag.</pre><pre>Vi från svenskt håll arbetar för att denna konferens\r\nskall bli handlingsinriktad, dvs. att den skall\r\nfastställa precisa mål, tidtabeller och finansiering,\r\nnågonting som inte är minst viktigt.</pre><pre>Det är tre frågor som flera talare har tagit upp i dag,\r\nmen som jag vill upprepa för Eva Björnes skull.\r\nDet är konventioner om skogen, om\r\nklimatförändringar och om biologisk mångfald.</pre><pre>Jag skall inte ta mer av kammarens tid i anspråk,\r\nmen jag hoppas att det förarbete som skall\r\npresenteras kommer att visa att Eva Björne är fel\r\nute när hon i den här frågan misstänkliggör den\r\nsocialdemokratiska regeringen.</pre><pre>Anf. 134 EVA BJÖRNE (m) replik:</pre><pre>Fru talman! Jag hoppas att det kommer att bli så att\r\njag är fel ute. Det är väldigt viktigt att regeringen\r\narbetar praktiskt och målinriktat i dessa frågor.</pre><pre>Vi tycker att skrivningen i betänkandet är bra och\r\ndärför ställer vi oss bakom den. Men regeringens\r\nagerande har varit ganska fegt. Man har liksom\r\nkrupit tillbaka. Regeringen har talat internationellt\r\nom hur aktiv och pådrivande man har varit, men i\r\nverkligheten förhåller det sig inte så.</pre><pre>Jag hoppas att Axel Andersson har rätt och att man\r\ninför nästa års konferens verkligen kommer att\r\narbeta så som han vill framställa att man arbetar.</pre><pre>Förste vice talmannen anmälde att Axel Andersson\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 135 GÖSTA LYNGÅ (mp):</pre><pre>Fru talman! Den här gången skall jag inte beklaga\r\nmig särskilt mycket. Jag har motionerat om att man\r\nskulle få FN att inrätta ett miljöråd i stil med\r\nsäkerhetsrådet och att den organisation som\r\nförbereder mötet i Brasilien nästa år skulle ta upp\r\ndetta. Det är precis vad utskottet anser vara en\r\nrimlig begäran. Utskottet har uttalat sig mycket\r\nvänligt och mycket bra. Det är jag tacksam för och\r\njag hoppas att frågan följs upp.</pre><pre>En liten malörtsdroppe i glädjebägaren är det dock\r\natt utskottet inte riktigt tycks ha förstått vad en del\r\nsaker handlar om. Det står nämligen att de\r\ninternationella miljökatastroferna når sådana\r\nproportioner att de hotar den internationella\r\nfreden och säkerheten. Frågorna kan i så fall väckas\r\ni säkerhetsrådet.</pre><pre>Just nu hotar ozonlagrets förtunning den\r\ninternationella säkerheten. Såvitt jag vet har detta\r\ninte tagits upp av säkerhetsrådet. Det är viktigt att\r\nsådant kan tas upp, och det är syftet med ett\r\nmiljöråd. Jag är glad att utrikesutskottet har stött\r\nmin begäran.</pre><pre>Anf. 136 ANNA HORN AF RANTZIEN\r\n(mp):</pre><pre>Fru talman! Jag har över helgen varit på Biskops-\r\nArnö, Nordens folkhögskola, där man sedan\r\nmånga år tillbaka lägger stor vikt vid ekologi, social\r\nutveckling och kunskap om tredje världens\r\nproblem. Den här gången hade representanter för\r\nnord och syd bjudits in för att hitta fram till en\r\ngemensam plattform inför Brasilienkonferensen\r\nnästa år. Det blev ett fruktbart möte, och den\r\nsammanfattning som skrevs redan efter första\r\ndagen säger mycket om hur tredje världen vill\r\nskapa sin egen framtid utifrån medvetenhet om den\r\nmiljöförstörelse och de ekonomiska bojor, som de\r\nnu har begåvats med utifrån den rika världens\r\nhjälpinsatser.</pre><pre>Man kan tala om ett mode med begrepp som\r\n''utveckling'' eller ''framsteg'', ''modernisering''\r\neller ''westernisering''. Det modet har nu nått in i\r\nalla världens hörn. Det modet har exploaterat och\r\nmördat många av söderns miljoner och det\r\nfortsätter att göra så. Det förstör lokal, regional och\r\nglobal ekologi -- basen för livet på jorden. Det\r\nförstör lokalt anpassade livsstilar, som bygger på\r\nsamarbete, basen i ett uthålligt samhälle.</pre><pre>Vi är i stort behov av en förändring; inte heller\r\netablissemanget kan längre undkomma detta\r\nfaktum. Men förändringen måste nå djupare än till\r\nbara kosmetik -- och det är inte etablissemanget\r\nberett att godta, eftersom det skulle undergräva\r\ndess maktbas och dess möjlighet att utvidga makten\r\nännu mer.</pre><pre>En strategi för verklig förändring måste börja med\r\nen analys av dynamiken hos det nuvarande\r\ndominerande utvecklingsmönstret. Vi lade fast\r\nföljande nyckelelement:</pre><pre>-- Den fria marknadsekonomin, den fria handeln,\r\nersätter alla övriga former av utbyte av nyttigheter\r\noch tjänster. Den avskaffar den lokala kontrollen\r\növer tillgångar och samhällets funktioner och\r\nkoncentrerar makt, pengar, produktionsmedel,\r\njordbrukets insatsvaror, media, kunskap och\r\nbeslutsfattande i händerna på några få, dvs. de\r\nstora företagen, statliga byråkratier och andra\r\neliter.</pre><pre>-- Det ekonomiska systemets lagar är sådana att\r\nföretagen måste konkurrera och växa år från år för\r\natt överleva. De stora äter upp de små, så att många\r\nföretag, jordbruk m.m. också faller offer för\r\nsystemet.</pre><pre>-- Det här systemet är inte intresserat av att förse\r\nhela jordklotet med mänskliga förnödenheter.\r\nUtifrån sin egen logik måste det fortsätta att växa --\r\noch skapar mer och mer nya ''behov'', som aldrig\r\nbehövts tidigare. Det förorenar vattnet, så att vi\r\nbehöver reningsverk. Det förstör närnaturen så att\r\nvi behöver Disneyland. De förstör vårt ''här'' så att\r\nvi behöver bilar för att fara ''dit'' där det sägs att det\r\nhänder något.</pre><pre>-- Ekonomisk hänsyn ses som viktigare än alla\r\nandra icke materiella hänsyn, som meningsfullhet,\r\nsamarbete, kultur, andlighet, tid för barn och\r\nbarnbarn.</pre><pre>-- Modern vetenskap fungerar som en\r\npseudoreligion, vars makt inte tycks ha några\r\ngränser. Med sin mäktiga teknologi sägs den kunna\r\nförbättra livskvaliteten på alla sätt och också lösa\r\ndagens kris. Erfarenheten har visat att detta är en\r\ngrym myt.</pre><pre>Det är ytterst svårt att handla för att förändra, att\r\nändra kurs från detta globala destruktiva och\r\ndominerande system. I stora delar av Södern ger\r\nhunger, fattigdom och utsugning -- ofta under\r\nauktoritära regimer -- föga styrutrymme. Samtidigt\r\nlåter det här dominanta systemet folk tro att det för\r\nmed sig förbättringar för dem.</pre><pre>Det är mycket svårt att handla för att förändra\r\nockså i stora delar av Norden. Människorna är\r\nfastkrokade på systemet, beroende av det för sina\r\nbasförnödenheter och den kompensation de\r\nbehöver för ''meningsfullhet''. Huvudströmmens\r\nutbildning, reklam, TV-underhållning, statusjakt,\r\nosv. har utrymmet i en sinnets försurning.</pre><pre>Både i norr och söder har specialister ersatt\r\ntraditionell delad visdom; det hierarkiska systemets\r\nuppifrån-beslut har ersatt de små gruppernas\r\nbeslut, information har ersatt tankar, man talar i\r\nstället för att handla.</pre><pre>För att ta oss ur krisen måste vi skapa en verkligt\r\nglobal solidaritet, understödja förändringsinitiativ\r\ninom ett holistiskt, politiskt medvetet mönster av\r\nverklig hållbarhet och kraftförnyelse. Vi måste\r\navslöja många dominanta mönster och handlingar.\r\nVi måste uppmärksamma hur vi använder språket\r\neftersom många begrepp har olika mening och\r\nhistoria för olika människor och många termer har\r\nsugits upp av etablissemanget. Vi måste vara\r\nförsiktiga med att lägga fast handlingsmönster och\r\ni vilken utsträckning vi har tillgångar för att skapa\r\nglobala och lokala alternativ till nuvarande\r\nutveckling. Vi måste arbeta fram konkreta\r\nöppningar mot förändring och bilda nya\r\nsamarbetsformer.</pre><pre>Så långt överenskommelsen mellan nord och syd\r\nute på Biskops-Arnö. Om vi tar detta uttalande,\r\ngrundat på insikter gemensamma för människor\r\nfrån nord såväl som syd, på allvar, kommer vårt\r\nbistånd att förändras ordentligt. Jag hoppas att så\r\nblir fallet.</pre><pre>Överläggningen var härmed avslutad.</pre><pre>(Beslut skulle fattas den 4 juni.)</pre><pre>6 § Beslut om fortsatt ärendebehandling den 4\r\njuni</pre><pre>Kammaren beslöt att ärendebehandlingen skulle\r\nfortsättas den 4 juni.</pre><pre>7 § Bordläggning</pre><pre>Anmäldes och bordlades.</pre><pre>Konstitutionsutskottets betänkande</pre><pre>1990/91:KU46 Uppskov till 1991/92 års riksmöte\r\nmed behandlingen av vissa ärenden</pre><pre>Finansutskottets betänkande</pre><pre>1990/91:FiU35 Uppskov med behandlingen av vissa\r\närenden</pre><pre>Skatteutskottets betänkanden</pre><pre>1990/91:SkU37 Ändringar av grundavdraget för\r\npensionärer, m.m.</pre><pre>1990/91:SkU38 Ändring i lagen om\r\ndubbelbeskattningsavtal mellan de nordiska\r\nländerna</pre><pre>Utbildningsutskottets betänkanden</pre><pre>1990/91:UbU5 Godkännande av avtal avseende\r\nERASMUS-programmet</pre><pre>1990/91:UbU12 Grundläggande\r\nhögskoleutbildning</pre><pre>1990/91:UbU16 Gymnasieskolan och\r\nvuxenutbildningen</pre><pre>1990/91:UbU17 Vissa frågor avseende\r\nskolväsendet</pre><pre>1990/91:UbU18 Folkbildningen</pre><pre>1990/91:UbU19 Uppskov med behandlingen av\r\nvissa ärenden</pre><pre>1990/91:UbU20 Tilläggsbudget II</pre><pre>Trafikutskottets betänkanden</pre><pre>1990/91:TU28 Telepolitik i utveckling</pre><pre>1990/91:TU29 Översyn av postverket samt mål och\r\nriktlinjer för verksamheten åren 1992--1994, m.m.</pre><pre>Näringsutskottets betänkande</pre><pre>1990/91:NU46 Tilläggsbudget II\r\n(industridepartementet)</pre><pre>Bostadsutskottets betänkande</pre><pre>1990/91:BoU19 Byggnaders inomhusmiljö</pre><pre>8 § Kammaren åtskildes kl. 23.00.</pre><pre>Förhandlingarna leddes</pre><pre>av förste vice talmannen från sammanträdets\r\nbörjan t.o.m. 4 § anf. 12 (delvis),</pre><pre>av talmannen därefter t.o.m. anf. 31 (delvis),</pre><pre>av andre vice talmannen därefter t.o.m. anf. 56\r\n(delvis),</pre><pre>av tredje vice talmannen därefter t.o.m.\r\najourneringen kl. 17.51,</pre><pre>av andre vice talmannen därefter t.o.m. anf. 112\r\n(delvis) och</pre><pre>av förste vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}