{"dokumentstatus":{"dokument":{"hangar_id":"2387772","dok_id":"GG0989","rm":"1992/93","beteckning":"89","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"89","slutnummer":"0","datum":"1993-04-02 00:00:00","systemdatum":"2005-10-27 13:59:45","publicerad":"1993-04-02 00:00:00","titel":"Riksdagens snabbprotokoll 1992/93:89 Fredagen den 2 april","subtitel":null,"status":null,"htmlformat":null,"relaterat_id":null,"source":"webbnav","sourceid":"{4B177A02-C178-448F-97DF-862E0D368A09}","dokument_url_text":"http://data.riksdagen.se/dokument/GG0989/text","dokument_url_html":"http://data.riksdagen.se/dokument/GG0989","dokumentstatus_url_xml":"http://data.riksdagen.se/dokumentstatus/GG0989","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:89</div>\r\n<div class=\"sidhuvud_datum\">Fredagen den 2 april</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Avsägelse</pre><pre>Talmannen meddelade att Ingvar Svensson (kds)\r\navsagt sig uppdraget att vara suppleant i\r\nfinansutskottet.</pre><pre>Kammaren biföll denna avsägelse.</pre><pre>2 §  Anmälan om kompletteringsval till\r\nfinansutskottet</pre><pre>Talmannen meddelade att Kristdemokraternas\r\nriksdagsgrupp på grund av uppkommen vakans\r\nanmält Rose-Marie Frebran som suppleant i\r\nfinansutskottet efter Ingvar Svensson.</pre><pre>Talmannen förklarade vald till</pre><pre>suppleant i finansutskottet</pre><pre>Rose-Marie Frebran (kds)</pre><pre>3 §  Ledighet</pre><pre>Talmannen meddelade att Ulla Tillander (c) ansökt\r\nom fortsatt sjukledighet under tiden den 3 -- 30\r\napril.</pre><pre>Kammaren biföll denna ansökan.</pre><pre>Talmannen anmälde att Anna Corshammar-\r\nBojerud (c) skulle tjänstgöra som ersättare för Ulla\r\nTillander.</pre><pre>4 §  Hänvisning av ärenden till utskott</pre><pre>Föredrogs och hänvisades</pre><pre>Motionerna</pre><pre>1992/93:Sf28 och Sf29 till socialförsäkringsutskottet</pre><pre>1992/93:Sk30 och Sk31 till skatteutskottet</pre><pre>1992/93:Ju19 och Ju20 till justitieutskottet</pre><pre>1992/93:K29 till konstitutionsutskottet</pre><pre>5 §  Beslut rörande utskottsbetänkanden som\r\nslutdebatterats den 1 april</pre><pre>Företogs till avgörande konstitutionsutskottets\r\nbetänkande 1992/93:KU28 och näringsutskottets\r\nbetänkande 1992/93:NU23 (beträffande debatt i\r\ndessa ärenden, se prot. 88).</pre><pre>Konstitutionsutskottets betänkande KU28</pre><pre>Mom. 1 (ändrad valkretsindelning i Malmöhus län)</pre><pre>Utskottets hemställan bifölls med 301 röster mot 11\r\nför meningsyttringen av Bengt Hurtig. 3 ledamöter\r\navstod från att rösta.</pre><pre>Mom. 2</pre><pre>Utskottets hemställan bifölls.</pre><pre>Näringsutskottets betänkande NU23</pre><pre>Mom. 6 (riktlinjer för exportkreditgarantigivning)</pre><pre>Först biträddes reservation 2 av Bengt Dalström\r\nmed 27 röster mot 10 för meningsyttringen av Rolf\r\nL Nilson i motsvarande del. 282 ledamöter avstod\r\nfrån att rösta.</pre><pre>Härefter biträddes reservation 1 av Birgitta\r\nJohansson m.fl. med 139 röster mot 22 för\r\nreservation 2 av Bengt Dalström. 160 ledamöter\r\navstod från att rösta.</pre><pre>Slutligen bifölls utskottets hemställan med 160\r\nröster mot 142 för reservation 1 av Birgitta\r\nJohansson m.fl. 17 ledamöter avstod från att rösta.</pre><pre>Mom. 7 (Exportkreditnämndens organisation)</pre><pre>Utskottets hemställan bifölls med 299 röster mot 22\r\nför reservation 3 av Bengt Dalström.</pre><pre>Mom. 8 (ramar för exportkreditgarantier)</pre><pre>Utskottets hemställan bifölls med 299 röster mot 23\r\nför reservation 4 av Bengt Dalström.</pre><pre>Mom. 11 (miljöhänsyn i internationell handel)</pre><pre>Utskottets hemställan bifölls med 308 röster mot 11\r\nför meningsyttringen av Rolf L Nilson i\r\nmotsvarande del.</pre><pre>Mom. 12 (export m.m. av alkoholdrycker)</pre><pre>Utskottets hemställan bifölls med 251 röster mot 63\r\nför reservation 5 av Gudrun Norberg m.fl. 4\r\nledamöter avstod från att rösta.</pre><pre>Agne Hansson (c) och Stina Eliasson (c) anmälde\r\natt de avsett att rösta nej men markerats röstat ja.</pre><pre>Mom. 13 (export m.m. av tobaksvaror)</pre><pre>Utskottets hemställan bifölls med 243 röster mot 64\r\nför reservation 6 av Gudrun Norberg m.fl. 6\r\nledamöter avstod från att rösta.</pre><pre>Agne Hansson (c) anmälde att han avsett att rösta\r\nnej men markerats ha röstat ja.</pre><pre>Övriga moment</pre><pre>Utskottets hemställan bifölls.</pre><pre>6 §  Provisorisk tillämpning av bilateral\r\njordbruksöverenskommelse mellan Sverige och\r\nEG</pre><pre>Föredrogs</pre><pre>EES-utskottets betänkande</pre><pre>1992/93:EU2 Provisorisk tillämpning av bilateral\r\njordbruksöverenskommelse mellan Sverige och\r\nEG (prop. 1992/93:249).</pre><pre>Kammaren biföll utskottets framställning om att\r\nbetänkandet skulle avgöras efter endast en\r\nbordläggning.</pre><pre>Talmannen konstaterade att ingen talare var\r\nanmäld.</pre><pre>Beslut</pre><pre>Utskottets hemställan bifölls.</pre><pre>7 §  Arbetsmarknadspolitik</pre><pre>Föredrogs</pre><pre>arbetsmarknadsutskottets betänkande</pre><pre>1992/93:AU19 Arbetsmarknadspolitik (förnyad\r\nbehandling) (prop. 1992/93:100 delvis).</pre><pre>Kammaren biföll utskottets framställning om att\r\nbetänkandet skulle avgöras efter endast en\r\nbordläggning.</pre><pre>Anf. 1  INGELA THALÉN (s):</pre><pre>Fru talman! Den här dagen hade kunnat bli en\r\nframgångens och beslutsamhetens dag i Sveriges\r\nriksdag, en dag då ledamöterna i denna kammare\r\nkommit samman och sagt:</pre><pre>''Vi lever i en tid av oro. Svåra påfrestningar väntar\r\noss. Låt oss med detta för ögonen enas om att de\r\nbördor som detta för med sig skall bäras gemensamt\r\noch låt oss se till att inte de svagaste drabbas.</pre><pre>Låt oss se till att de arbetslösa, som redan har\r\ndrabbats, inte råkar ut för ytterligare försämringar.\r\nLåt oss gemensamt se till att de tiotusentals\r\nungdomar som nu hotas av en lång tids arbetslöshet\r\nfår fortsätta sin utbildning och att de som annars\r\nskulle ha kastats ut från sin vuxenutbildning kan få\r\nfortsätta.</pre><pre>Låt oss visa varandra att vi förmår hålla samman,\r\nstödja varandra och gemensamt finna en väg ut ur\r\nden svåra situation som vi har hamnat i.''</pre><pre>Detta skulle ha givit de människor i vårt land som\r\ndrabbats direkt av krisen och som plågas av oro\r\ninför framtiden litet hopp och förtröstan, kanske\r\nt.o.m. en smula uppmuntran att kämpa vidare och\r\nbygga upp en bättre tillvaro.</pre><pre>I dag, den 2 april, är det möten och\r\ndemonstrationer runt om i Europa mot\r\narbetslöshet och för sysselsättning.\r\nDemonstrationerna anordnas av den gemensamma\r\neuropeiska fackföreningsrörelsen. De flesta äger\r\nrum i länder som i åratal lidit av den arbetslöshet\r\nsom nu har slagit klorna i Sverige.</pre><pre>Det skulle ha varit ett fint bidrag från vårt land, om\r\nvi i dag i Sveriges riksdag hade kunnat samlats kring\r\nbeslut om att satsa på utbildning åt annars\r\narbetslösa ungdomar och om att rättvist bära\r\nkrisens bördor.</pre><pre>Men så blir det inte. Tvärtom: Om en stund\r\nkommer flertalet i denna kammare att driva igenom\r\natt hälften av de besparingar som regeringen har\r\nangivit som nödvändiga skall läggas på en av de\r\ngrupper i vårt samhälle som har det svårast att bära\r\ndem, de arbetslösa.</pre><pre>Runt om i Europa demonstrerar man i dag för att\r\nlindra de arbetslösas villkor. Men i Stockholm\r\nbestämmer riksdagen samma dag att nya bördor\r\nskall läggas på just de arbetslösa.</pre><pre>Låt mig först som sist göra alldeles klart att jag själv\r\noch andra socialdemokrater upplever detta som ett\r\nmycket svårt misslyckande.</pre><pre>Vi inbillar oss inte ett ögonblick att\r\nSocialdemokraterna skulle kunna ställa sig vid\r\nsidan om den utveckling som nu sker i landet. Hur\r\ndjupt vi än ogillar den nuvarande regeringens\r\npolitik, måste vi så gott vi kan försöka lindra\r\nföljderna av denna för människorna i vårt land. Det\r\nvar det som gjorde att vi ställde upp i\r\nkrisförhandlingarna i höstas. Och det var det som\r\nlåg bakom att Ingvar Carlsson skrev brev till\r\nstatsministern för 14 dagar sedan.</pre><pre>Vad var det som Socialdemokraterna ville uppnå?\r\nVad var det vi ville med brevet?</pre><pre>För det första handlade det om att minska den\r\nöppna arbetslösheten genom att ge fler människor\r\njobb eller utbildning.</pre><pre>För det andra handlade det om att göra det på ett\r\nsådant sätt att vi kunde gå ifrån det allra dyraste och\r\nmest ineffektiva, nämligen att betala folk för att\r\ningenting göra, och i stället betala människor för att\r\nde skulle få utbilda sig eller få ett arbete.</pre><pre>För det tredje ville vi att kostnaderna för detta\r\nskulle fördelas rättvist.</pre><pre>Mer än hälften av regeringens sparprogram för\r\nnästa budgetår faller på de arbetslösa genom sänkt\r\ntak i försäkringen, genom sänkt ersättningsnivå och\r\ngenom karensdagar. Vi tycker att det är orättfärdigt\r\natt en arbetslös som först har förlorat sitt arbete och\r\ndärmed sin lön dessutom skall få ut 17 000 kr\r\nmindre på ett år från arbetslöshetsförsäkringen. Vi\r\ntycker i stället att alla måste vara med och betala.</pre><pre>Vad är det då som har skett?</pre><pre>Jo, vi lyckades övertyga regeringens förhandlare\r\nom att sätta in åtgärder för att skapa ca 180 000\r\nutbildningsplatser. Börje Hörnlund har fällt en litet\r\nnedlåtande kommentar till pressen om att\r\nregeringen sannerligen inte behövde hjälp med\r\nutgifterna. Alla i denna kammare vet att detta är\r\nfel. Han behövde all hjälp som fanns att få -- även\r\nmot sina egna. För litet drygt en vecka sedan satt de\r\nborgerliga företrädarna färdiga med fingret på nej-\r\nknappen för att rösta bort alla våra förslag.</pre><pre>Det andra som har skett är:</pre><pre>Den dyraste arbetsmarknadspolitik som finns är\r\nkontantstöd, som går ut på att betala människor för\r\natt de inte skall arbeta. Det har vi socialdemokrater\r\nalltid sagt och tyckt vara fel. Det är därför som vi\r\nhar gått in för arbetslinjen; samhället skall satsa på\r\naktiva åtgärder, på arbete och utbildning.</pre><pre>Nu har professor Assar Lindbeck kommit fram till\r\nsamma slutsats. Då borde det ha funnits hopp om\r\natt de borgerliga partierna skulle ha kunnat\r\növertygas om detta. Men det är bara att erkänna en\r\nsak: Vi lyckades inte att övertyga regeringen om\r\ndetta.</pre><pre>En arbetslös ungdom som får gymnasieutbildning\r\nkostar staten 37 000 kr om året. Om samma\r\nungdom inte får utbildning utan i stället\r\nkontantstöd är statens kostnad 56 300 kr per år.</pre><pre>Det kostar alltså staten 20 000 kr mindre att\r\nerbjuda utbildning. T.o.m. den här regeringen\r\nborde kunna erkänna att detta är en besparing för\r\nstaten. Det är dessutom mycket bättre för den\r\narbetslöse, eftersom det är en investering i hans\r\neller hennes framtid. Att regeringen vägrar att\r\nacceptera detta är en tragedi för dem som är\r\narbetslösa.</pre><pre>Men det som definitivt gjorde att förhandlingarna\r\nmisslyckades var frågan om rättvisa.</pre><pre>Under ett mycket hårt tryck fick vi de borgerliga\r\nförhandlarna att acceptera två saker, att man\r\negentligen inte borde sänka ersättningen för de\r\narbetslösa och att även arbetsgivarna skulle vara\r\nmed och betala mer till arbetslöshetsförsäkringen.\r\nDetta var i och för sig något av ett genombrott. Och\r\nnär vi kommit så långt kände jag mig ganska\r\noptimistisk. Men det visade sig bara vara en tillfällig\r\nframgång.</pre><pre>Socialdemokraterna var beredda att ställa upp på\r\nen finansiering i samma storleksordning som\r\nsänkningen av ersättningen till de arbetslösa. Vi var\r\nberedda att försvara uppoffringar för löntagarna,\r\nom detta kunde ge fler jobb och färre arbetslösa.\r\nMen dessa uppoffringar fick inte bara drabba de\r\narbetslösa. För att rädda jobben måste alla vara\r\nmed. Våra förslag till finansiering utgick ifrån att\r\nalla arbetsgivare och löntagare skulle vara med och\r\nbetala, samtidigt som utgifterna skulle minskas.</pre><pre>I enlighet med krisuppgörelsen från den 20\r\nseptember förra året var vi överens om att införa en\r\negenavgift i sjukförsäkringen och att inte höja\r\negenavgifterna i arbetslöshetsförsäkringen,\r\neftersom det senare ger staten mindre inkomster.\r\nVi anvisade också besparingarna.</pre><pre>Men regeringen krävde nu absolut att\r\nkrisuppgörelsen skulle överges och att det var just\r\narbetslöshetsförsäkringens egenavgift som skulle\r\nhöjas. Detta var tydligen en prestigefråga för\r\nModeraterna, som de inte kom förbi. Och de\r\navvisade våra besparingar med att de själva hade\r\ntänkt använda dessa besparingar till annat.</pre><pre>Något brast hos de fyra regeringspartierna. De har\r\nnu det yttersta ansvaret för att förhandlingarna inte\r\nlyckades. Det är de borgerliga partierna som är\r\nregering här i landet.</pre><pre>Såvitt jag kan förstå är det bara Moderaternas och\r\nNy demokratis hårda kärna som kan vara nöjda i\r\ndag. Jag är det inte. Socialdemokraterna är det\r\ninte. De som är arbetslösa kan definitivt inte vara\r\ndet.</pre><pre>Det gick inte att få regeringen med på ett samlat\r\npaket som skulle ge fler arbetslösa utbildning och\r\narbete. Det gick inte att få med regeringen på den\r\nsunda ekonomiska principen att betala mindre och\r\natt få mer, dvs. att använda utgifterna för\r\ninvesteringar i utbildning till en lägre kostnad än\r\nkontantstöd. Det gick inte att få med denna\r\nregering på att fördela bördorna rättvist.</pre><pre>Fru talman! Av det betänkande som vi nu skall\r\nbehandla framgår vidden av den arbetslöshetskris\r\nsom vi är på väg in i. Om ingenting dramatiskt sker\r\nnu, riskerar vi att få 11 % öppet arbetslösa nu till\r\nsommaren. Det är 470 000 människor -- unga,\r\ngamla, kvinnor och män -- som inte har någonting\r\natt göra.</pre><pre>Situationen har förvärrats utomordentligt snabbt.\r\nArbetslösheten har ökat med mer än 100 000 sedan\r\nfebruari förra året, och om Arbetsmarknadsverket\r\nfår rätt kommer därutöver ytterligare 100 000 att\r\nmista sina arbeten till februari nästa år. Vi är\r\ndessutom på väg att få 100 000 långtidsarbetslösa.\r\nDet är en fruktansvärd siffra. Enbart\r\nlångtidsarbetslösheten är i dag större än vad hela\r\narbetslösheten var för bara ett par år sedan.</pre><pre>Vi står nu inför den situation som vi bara trodde\r\nkunde uppstå i andra europeiska länder -- en hög\r\npermanent arbetslöshet och människor som\r\nförlorar tron på att någonsin få ett jobb.\r\nRegeringen har tappat kontrollen över\r\nutvecklingen.</pre><pre>Fru talman! Det största hotet inför framtiden är den\r\nborgerliga regeringens brist på ledarskap och den\r\nuppgivenhet som denna regering sprider omkring\r\nsig ute i samhället.</pre><pre>Arbetslöshet är inte bara siffror och kalkyler. Det\r\när mänsklig oro och ångest. Vad skall det bli av\r\nmig? Hur skall det gå för min familj?</pre><pre>Det finns kostnader som inte har redovisats. Det är\r\nkostnader för sjukvård, att många mår dåligt, inte\r\norkar med och att barnen drabbas. I regeringens\r\negen folkhälsorapport säger forskarna att det\r\nhandlar om allt från ökad stress till magkatarr och\r\nhjärt- och kärlsjukdomar. Forskarna säger:\r\n''Sammanfattningsvis kan sägas att arbetslöshet\r\nutan tvekan är ett allvarligt hot mot folkhälsan.''</pre><pre>En miljon löntagare uppger att de är rädda att\r\nförlora sitt arbete. Det som utlovades att bli\r\nvalfrihetens regering blev otrygghetens och de\r\nosunda statsfinansernas regering. Den regering\r\nsom skulle vara den mest kompetenta av regeringar\r\nskapar arbetslöshet, kan inte nå parlamentariskt\r\nunderlag för sina beslut och kan inte ta detta land\r\nur en djup kris.</pre><pre>Vi socialdemokrater vill mobilisera människors\r\nskaparkraft och initiativförmåga för att ta Sverige\r\nur krisen och återskapa den fulla sysselsättningen.\r\nDå behövs både löntagare och företagare.\r\nUtvecklingen är inte ödesbestämd. Den kan\r\npåverkas. Men då måste regering och riksdag fatta\r\nde rätta besluten.</pre><pre>Socialdemokraterna har sagt ifrån. Vi är beredda\r\natt ta vår del av ansvaret för att ta fram en politik\r\nsom leder fram till ökad tillväxt och minskad\r\narbetslöshet, och där bördorna för insatserna\r\nbetalas av alla. Socialdemokraterna har redovisat\r\nhur detta skall gå till. Det första steget är att ge\r\n190 000 utbildnings- och arbetstillfällen för att\r\nkunna pressa tillbaka arbetslösheten.</pre><pre>Regeringspartierna har avvisat i stort sett alla de\r\ninsatser som vi har föreslagit för att bekämpa\r\narbetslösheten. Glädjande undantag är\r\ntidigareläggningar av vissa trafik- , reparations-,\r\nombyggnads- och tillbyggnadsinsatser där\r\nsocialdemokratiska motioner och initiativ har fått\r\ngehör i riksdagen.</pre><pre>Fru talman! Socialdemokraterna har varit beredda\r\natt ställa upp med en ansvarsfull finansiering i\r\nsamma storlek som den av regeringen föreslagna\r\nförsämringen av arbetslöshetsförsäkringen.</pre><pre>För att kunna pressa tillbaka arbetslösheten är vi\r\nberedda att gå ut och försvara att det krävs\r\nuppoffringar av alla löntagare och arbetsgivare. Jag\r\nhar det bestämda intrycket av att Folkpartiet och\r\nCenterpartiet delade denna inriktning.\r\nModeraterna var däremot från första stund i\r\ngrunden ointresserade av en sådan politik. De\r\nkortsiktiga besparingar som ensidigt drabbade de\r\narbetslösa var deras främsta syfte.</pre><pre>Fru talman! I det brev som Ingvar Carlsson skrev\r\ntill statsministern säger han avslutningsvis: ''Jag\r\nutgår ifrån att regeringen liksom jag vill arbeta\r\nkonstruktivt för att finna en lösning som är bra både\r\nför de arbetslösa och för statsfinanserna. Skulle det\r\nmot förmodan inte gå att komma fram till en\r\ngemensam syn, räknar jag med att var och en\r\nfullföljer sina respektive förslag från utskottet, när\r\nfrågan slutligt behandlas i riksdagen.''</pre><pre>Mot denna bakgrund, fru talman, ber jag att få yrka\r\nbifall till de socialdemokratiska reservationerna\r\nsamt i övrigt till utskottets hemställan.</pre><pre>Applåder)</pre><pre>I detta anförande instämde Oskar Lindkvist, Sten\r\nAndersson i Stockholm, Mats Hellström, Sylvia\r\nLindgren, Maj Britt Theorin, Lars Ulander, Kent\r\nCarlsson, Bengt Lindqvist, Mona Sahlin, Björn\r\nEricson, Sören Lekberg, Anita Johansson, Thage\r\nG Peterson, Ingvar Carlsson, Reynoldh\r\nFurustrand, Göran Persson, Alf Egnerfors, Ingvar\r\nBjörk, Ines Uusmann, Pierre Schori, Birgitta Dahl,\r\nGunnar Thollander, Maj-Lis Lööw, Björn Kaaling,\r\nIngrid Andersson, Inge Carlsson, Maj-Inger\r\nKlingvall, Sonia Karlsson, Viola Furubjelke, Berit\r\nLöfstedt, Lars Stjernkvist, Åke Gustavsson,\r\nMartin Nilsson, Nils Nordh, Catarina Rönnung,\r\nAllan Larsson, Kjell Nilsson, Lars Hedfors,\r\nMonica Widnemark, Maja Bäckström, Börje\r\nNilsson, Jan Björkman, Christer Skoog, Yvonne\r\nSandberg-Fries, Bengt Kronblad, Lena Öhrsvik,\r\nKaj Larsson, Johnny Ahlqvist, Kurt Ove\r\nJohansson, Nils T Svensson, Bo Nilsson, Birthe\r\nSörestedt, Bo Bernhardsson, Jan Andersson,\r\nIngegerd Sahlström, Alf Eriksson, Owe\r\nAndréasson, Anita Jönsson, Gunnar Nilsson, Per\r\nOlof Håkansson, Bengt Silfverstrand, Karin\r\nWegestål, Sten Östlund, Inga-Britt Johansson, Jan\r\nBergqvist, Doris Håvik, Sverre Palm, Lisbet\r\nCalner, Lennart Nilsson, Karl-Erik Svartberg,\r\nTorgny Larsson, Marianne Carlström, Rune\r\nEvensson, Ingvar Johnsson, Britt Bohlin, Lena\r\nKlevenås, Lahja Exner, Arne Kjörnsberg, Berndt\r\nEkholm, Sven-Gösta Signell, Birgitta Johansson,\r\nLisbeth Staaf-Igelström, Maud Björnemalm,\r\nHåkan Strömberg, Jarl Lander, Magnus Persson,\r\nBo Finnkvist, Margareta Israelsson, Göran\r\nMagnusson, Lena Hjelm-Wallén, Berit Oscarsson,\r\nHans Karlsson, Roland Sundgren, Inger Lundberg,\r\nKarl Hagström, Axel Andersson, Per Erik\r\nGranström, Bengt-Ola Ryttar, Inger Hestvik, Irené\r\nVestlund, Leo Persson, Britta Sundin, Widar\r\nAndersson, Ulrica Messing, Mats Lindberg, Berit\r\nAndnor, Georg Andersson, Nils-Olof Gustafsson,\r\nMargareta Winberg, Elvy Söderström, Hans\r\nStenberg, Monica Öhman, Åke Selberg, Eivor\r\nHusing och Sigrid Bolkéus (alla s).</pre><pre>(Applåder)</pre><pre>Anf. 2  LAILA STRID-JANSSON (nyd):</pre><pre>Fru talman! Under Socialdemokraternas styre\r\nbyggdes landet upp med ett bidragssystem som\r\nurholkade ekonomin och som t.o.m. var utformat\r\nså att det i vissa fall lönade sig mera att inte arbeta\r\noch som inte hindrade att man jobbade svart. Detta\r\när grunden till den kris som vi har i dag.</pre><pre>Arbetslöshetsförsäkringen visade sig vara dålig och\r\notillräcklig, varför den nya borgerliga regeringen i\r\nfebruari 1992 tillsatte en utredning för en\r\ntotalöversyn av detta system.</pre><pre>Utredningen erhöll tilläggsdirektiv under januari\r\n1993 beträffande finansieringsfrågorna för\r\narbetsmarknadsfonden som betalar ut a-kassa,\r\nKAS, utbildningsbidrag, m.m.</pre><pre>Fonden är som bekant i dag ingen fond utan har ett\r\nunderskott som galopperar med rekordfart. Om\r\narbetslösheten fortsätter att utvecklas på samma\r\nsätt, blir underskottet nästa år 40 miljarder svenska\r\nkronor. 1995 blir det 120 miljarder svenska\r\nskattekronor. Observeras bör att detta inte är\r\ninräknat i budgetunderskottet utan står som kredit\r\nhos Riksgälden.</pre><pre>Härmed en stilla reflexion: Vilket företag kan sköta\r\nsina affärer på detta sätt? Vad skulle revisorerna\r\nsäga? Vad säger egentligen Riksdagens revisorer?</pre><pre>Ett år senare, innan utredningen lagt fram sitt\r\nbetänkande, kommer nu regeringen med en\r\nproposition om försämrade villkor för de\r\narbetslösa.</pre><pre>I utskott, vid förhandlingar, överallt och jämt och\r\nständigt avslås jättebra förslag med hänvisning till\r\natt en utredning redan är tillsatt och att vi måste\r\nvänta på dess betänkande innan vi kan ta ställning.\r\nDärför avstyrks förslaget.</pre><pre>Regeringen vill nu att riksdagen skall ta ställning till\r\ndess proposition om sänkt arbetslöshetsförsäkring,\r\nnågra få veckor innan utredningen skall presentera\r\nsitt betänkande.</pre><pre>Visst krävs det åtgärder just nu, men tydligen\r\ntillsattes utredningen för att man med hänvisning\r\ntill denna skulle kunna avslå alla vettiga förslag i\r\ndetta ärende -- eller? Hur stämmer det med\r\nregeringens krav på sparande och effektivitet? Var\r\när logiken? Var är moralen? Var är ansvaret?</pre><pre>Man kan inte bara bromsa, man måste gasa också,\r\noch detta måste göras vid rätt tillfälle och\r\nkoordinerat. Man måste ha en totalbild av\r\nproblemet och ett totalförslag till lösning. Detta är\r\npaketet som Ny demokrati alltid talat om.</pre><pre>Här krafsar man på ytan och försämrar läget för de\r\nredan svaga grupperna på ett okoordinerat sätt.\r\nSamtidigt med detta får t.ex. miljonärer\r\nbarnbidrag. Är det vettigt? Momshöjningar och\r\nbensinskattehöjningar slår hårdare mot de\r\narbetslösa än mot de rika. Är det då vettigt att höja\r\ndessa?</pre><pre>Utskottet har -- till vår stora glädje -- i går\r\naccepterat nedanstående skrivning:</pre><pre>Ny demokrati anser att arbetsmarknadspolitiken i\r\nsig inte är ett tillräckligt instrument i den svåra\r\nsituation som nu råder. Med en samhällsekonomi i\r\nobalans och en krympt industrisektor måste alla\r\npolitikområden samverka för att ge förutsättningar\r\nför tillväxt och sysselsättning. Det gäller förutom\r\narbetsmarknadspolitik också ekonomisk politik,\r\nutbildningspolitik, näringspolitik, regionalpolitik,\r\nbostadspolitik, skattepolitik, m.m.</pre><pre>Inom Ny demokrati kan vi tyvärr inte helt acceptera\r\ndenna skrivning. Vi måste föra fram vår politik,\r\nvilket vi i detta fall gjorde via ett särskilt tillägg, ett\r\ns.k. särskilt yttrande som lyder: ''I begreppet\r\npositivt företagsklimat vill jag inkludera en politik\r\nsom gör det attraktivt för svenska uppfinnare,\r\ninnovatörer och entreprenörer att verka.\r\nDärutöver måste förutsättningarna öka för att\r\nderas idéer skall kunna omsättas i praktisk\r\ntillämpning i svenska företag.''</pre><pre>Fru talman! Jag vill påpeka att det bör observeras\r\natt vi inte fick stöd av något parti för denna text.\r\nVi inom Ny demokrati tror nämligen på att Sveriges\r\nframtid i allt högre grad måste involvera betydligt\r\nförbättrade förutsättningar för våra uppfinnare.</pre><pre>Fru talman! Nyss relaterade samband mellan\r\npolitikområden har Ny demokrati offentligt begärt\r\ni arbetsmarknadsutskottet och i\r\nsocialförsäkringsutskottet genom att helt enkelt\r\nföreslå att man skall göra ett sammansatt utskott.\r\nNy demokrati kommer med konkreta förslag för att\r\nlösa krisen.</pre><pre>Vad har hittills hänt med detta förslag? Jo, på\r\nsedvanligt politikermaner skall detta ''behandlas''\r\ninom partierna. Med tanke på det sega systemet\r\ntörs vi inte tänka på när vi får svar.</pre><pre>Med Ny demokratis system kan man se\r\narbetsmarknaden i sitt rätta perspektiv. Som det nu\r\när försöker man lösa problem isolerade från\r\nvarandra.</pre><pre>Ny demokrati begär en i grunden förändrad\r\narbetsmarknadspolitik. Det nuvarande systemet\r\nklarar inte av anstormningen av arbetslösa. En\r\nfelaktig politik har lett till denna massarbetslöshet\r\nsom nu håller på att leda in oss i en djup depression.</pre><pre>Redan i den etablerade arbetsmarknadspolitiken\r\nsom isolerad enhet finns mängder av åtgärder som\r\neffektiviserar systemet, kostar mindre samt\r\ndessutom inte drabbar de redan värst utsatta\r\nmänniskorna.</pre><pre>Jag skall ge några konkreta exempel på detta. I dag\r\nsysselsätter man folk i stället för att ge folk arbete.\r\nOm man har a-kassa, beredskapsarbete eller är\r\nengagerad i ett ALU-projekt, får man inte arbeta\r\nmed något som kan konkurrera med den ordinarie\r\narbetsmarknaden, som det heter. Det blir i stället\r\nen evig rundgång av tillfällig sysselsättning.</pre><pre>Det låter tjusigt med 180 000 utbildningsplatser\r\nsom Socialdemokraterna har föreslagit och som\r\ndessutom skulle spara en massa pengar. Men\r\nbesparingen är helt enkelt sänkt ersättning till de\r\nstuderande, men det vågade de inte säga.</pre><pre>Eftersom Ingela Thalén nyss sade att vi alla måste\r\nspara, skulle jag vilja fråga henne om hon tycker att\r\ndet är rättvist och bra att Anna Hedborg, som satt\r\ni Socialdemokraternas grupp i höst och arbetade\r\nmed krispaketen, höjde sin egen lön med 15 000--\r\n20 000 kr per månad. Hon är ett exempel. Det finns\r\nfler. Är det god solidarisk socialdemokratisk\r\npolitik?</pre><pre>Tänk om man i tid hade förstått att företag med\r\ngoda affärsidéer och som sköts på ett normalt sätt i\r\nprincip inte behöver några bidrag. Däremot\r\nbehöver företag en god jordmån att kunna växa och\r\nverka i. Företagen måste bl.a. kunna låna pengar\r\ntill förmånliga villkor. I dag nekar bankerna företag\r\nmed lovande affärsidéer och goda\r\nutvecklingsmöjligheter krediter, vilket ofta leder\r\ntill onödiga konkurser. Bankerna dödar alltså sina\r\nkunder, vilket osökt leder oss in på att det primära\r\ni dag är att få ned räntan.</pre><pre>1991 fanns det ungefär 520 000 småföretag i\r\nSverige. 90 % av dessa hade 0--20 anställda. Redan\r\ndå kunde man förutse att lågkonjunkturen skulle\r\nbli allt djupare.</pre><pre>Redan då skulle man följt Ny demokratis förslag\r\noch rent profylaktiskt sänkt arbetsgivaravgiften till\r\n16 % för småföretagen. Med detta skulle en stor del\r\nav arbetslösheten kunnat bekämpas. Man kan gott\r\noch väl räkna med att varje ''småföretag'' då kanske\r\nkunnat anställa en person. Dagens arbetslöshet\r\nhade då inte haft den omfattning som den har i dag.</pre><pre>Redan då föreslog vi att vi skulle återinföra\r\nlärlingsplatssystemet och att provanställningar\r\nskulle kunna förlängas. Dessa förslag räknades\r\nnaturligtvis inte som rumsrena och avslogs givetvis\r\nmed stor majoritet.</pre><pre>För att klara av den massarbetslöshet som vi\r\ndrabbats av har vi föreslagit följande inom\r\narbetsmarknadspolitiken:</pre><pre>Det nuvarande systemet är inte tillfredsställande.\r\nDet får vi dagligen otaliga bevis på. Vi behöver en\r\ntotal översyn av arbetsmarknadsverket i syfte att\r\nrationalisera, effektivisera, göra besparingar och\r\nförenkla det nuvarande systemet, som\r\nuppenbarligen inte fungerar i nuvarande former.</pre><pre>Vi menar att varken AMS, LAN eller AMI behövs.</pre><pre>Länsarbetsnämnden har det övergripande ansvaret\r\nför arbetsmarknadspolitiken i varje län. I klartext\r\nbetyder det att pengar fördelas härifrån till de olika\r\nkontoren enligt principer som AMS beslutat om.\r\nFör att detta skall kunna göras måste bevakning ske\r\nav den lokala företagsamheten samt av\r\narbetslöshetsstatistiken. Andra faktorer som\r\npåverkar är lokal utbildningsnivå och\r\nförutsättningar för näringslivets utveckling. Vidare\r\nsköter länsarbetsnämnderna personalutbildning,\r\nlöneutbetalningar och en del andra administrativa\r\nåtgärder.</pre><pre>Allt detta kräver, förutom tjänstemän med\r\nspecialistfunktioner, en relativt sett stor\r\nadministrativ resurs samt lokaler.</pre><pre>Vi anser inte att det är försvarbart med en sådan,\r\nenligt vår mening, onödig mellanhand, vars\r\nuppgifter i dagens datasamhälle, med det stora,\r\ncentralt uppbyggda datanät som\r\narbetsförmedlingarna har, skulle kunna skötas av\r\narbetsförmedlingarna. Jag kan tillägga att\r\ndatanätet nu skall byggas upp ytterligare för 40\r\nmiljoner.</pre><pre>Vi tycker att det i stället bör fungera så här:</pre><pre>Länsarbetsnämnderna läggs ner och deras\r\nuppgifter förs över till arbetsförmedlingarna. För\r\natt möta därmed ökade kompetenskrav bör\r\narbetsförmedlingarnas kompetens höjas. Jag\r\nåterkommer strax till förmedlingarnas roll när det\r\ngäller arbetsmarknadsutbildningen.</pre><pre>Den del av LAN:s verksamhet som rör\r\nsamordningsansvaret för länen bör underställas\r\nArbetsmarknadsdepartementet.\r\nArbetsmarknadsdepartementet bör bli den direkta\r\nhuvudmannen. På departementet bör olika\r\navdelningar inrättas, ansvariga för varje län och\r\nmed specialistkompetens inom näringsliv, data,\r\nm.m.</pre><pre>Den nya tekniken kan vara till hjälp vid den\r\nnödvändiga kommunikationen mellan olika\r\ninblandade organ. Kommunikation med övriga\r\nlänsfunktioner, arbetsgivare, arbetsförmedlingar,\r\nskolor, fackförbund, arbetsgivarorganisationer\r\nm.m. som kan vara av värde kan numera ske via\r\ninteraktiv video. På så sätt spar man resekostnader\r\noch sliter inte heller så mycket på mänskligt kapital.</pre><pre>Jag övergår nu till AMI-instituten.</pre><pre>Nya AMI-institut har växt upp i varje kommun i\r\nSverige, med egen chef, egna vägledare, egen\r\nadministrativ personal, egna lokaler och eget\r\nbudgetansvar. Dock varken får eller kan man fatta\r\nbeslut om arbetsmarknadspolitiska insatser,\r\neftersom dessa belastar arbetsförmedlingens\r\nbudget.</pre><pre>Det finns en utredningsresurs på\r\narbetsförmedlingen i nära anslutning till den aktiva\r\nplatsförmedlingen, som är nära företagsansluten.\r\nVarför bygga upp en ny organisation, där\r\ntjänstemännen förväntas arbeta med samma slags\r\nutredning, men utan närheten till den levande\r\nförmedlingsverksamheten? Dessutom utan\r\nmöjlighet att fatta ekonomiska beslut om bidrag för\r\narbets- eller utbildningsåtgärder.</pre><pre>I dag passerar en arbetssökande först\r\nförmedlingens utredning för att komma till AMI.\r\nDärifrån får personen, efter mer eller mindre\r\nlångvarig utredning, återvända till förmedlingen för\r\nett ekonomiskt beslut, vilket förmedlingen av\r\nlokala arbetsmarknadsskäl inte kan fatta, då man ej\r\nplanerat åtgärden efter arbetsgivarnas krav.</pre><pre>Nu gör förmedlingen om hela utredningen, och\r\ntiden går. Förutom ett slags rundgångsverksamhet\r\nblir effekten tidsförlust och mänskligt lidande.</pre><pre>Det kan enligt uppgift finnas en mycket stor\r\npotential för besparingar, speciellt på den regionala\r\nnivån, vad beträffar LAN och AMI. Det är dock\r\nmycket svårt att kvantifiera\r\nbesparingsmöjligheterna innan en undersökning av\r\nförhållandena gjorts.</pre><pre>Vårt förslag är:</pre><pre>Lägg ner AMI! För över all utredningsverksamhet\r\nunder förmedlingens tak, med en chef, ett\r\nekonomiskt ansvar och utnyttjande av\r\npersonalresurser samt inte minst i absolut närhet till\r\ndet aktiva förmedlingsarbetet. Här finns det\r\nmiljoner skattekronor att spara.</pre><pre>Nu kommer jag till arbetsförmedlingarnas roll.</pre><pre>Från slutet av 70-talet har arbetsförmedlingarna\r\nutvecklats för att dels kunna ackvirera arbete åt\r\nenskilda människor, dels tillfredsställa\r\narbetsgivarnas krav. Man kan säga att\r\nförmedlingarna har två olika kunder med delvis\r\nhelt olika krav. Dock vore det rimligt att anta att\r\nmänniskans behov av arbete och arbetsgivarnas\r\nbehov av kvalitativ arbetskraft är i högsta grad\r\nförenliga.</pre><pre>För att kunna klara denna mycket svåra balansgång\r\nbör arbetsförmedlingarna satsa på välplanerad\r\narbetsmarknadsmässig och företagsanpassad\r\nutbildning.</pre><pre>Det har nu även framkommit att man i sin planering\r\nav arbetsmarknadsutbildningen fullständigt\r\nunderskattat kostnaderna för utbildningen.\r\nKurserna har bl.a. blivit onödigt kostsamma på\r\ngrund av att man saknat kompetensen att\r\nupphandla de billigaste alternativen.</pre><pre>Kurser går nu till och med tomma, dvs. de har\r\nupphandlats och måste betalas, men de saknar\r\ndeltagare eftersom pengarna inte räckt till\r\nutbildningsbidrag. Utbildningsbidragen är\r\nförresten dyrare ute i landet än t.ex. i Stockholm.\r\nAnledningen är att det är flera som är med i a-\r\nkassan i landsorten än i storstäder och därför tar\r\npengarna slut fortare.</pre><pre>Apropå detta har ett berömvärt initiativ tagits av\r\narbetsförmedlingen i Rinkeby. Där har man\r\nförutom sex handläggare även anställt två\r\nsocialsekreterare och en försäkringstjänsteman.\r\nMan letar upp tomma utbildningsplatser i\r\nStockholmstrakten och låter efter utredning\r\nmänniskor delta i dessa kurser med bibehållet\r\nsocialbidrag och ibland även sjukpenning.</pre><pre>Man behöver alltså på förmedlingarna satsa på en\r\nkvalitativ vägledning av förmedlingens kunder,\r\nbåde beträffande egna resurser och omgivningens\r\nkrav. I dag är det ett eftersatt område. I stället har\r\nman satsat resurserna på olika servicecentrer, t.ex.\r\ni form av ''yrkeskaféer''.</pre><pre>Med tanke på det allt viktigare kravet på\r\narbetsmarknadsanpassad utbildning, och med\r\nkravet på arbete efter utbildning, borde det vara en\r\nutmärkt lösning att kunna köpa\r\nutbildningsplatserna direkt av de större företagen\r\npå en ort, så att utbildningen kan bli både\r\nändamålsenlig och kostnadseffektiv.</pre><pre>Detta för mig osökt in på anställningsstöden. I dag\r\nhar vi en flora av sådana, t.ex. rekryteringsstöd,\r\nstöd för företagsutbildning, utbildningsvikariat,\r\nlönebidrag, lokaliseringsbidrag, glesbygdsstöd,\r\nspeciellt stöd för näringsidkare, starta-eget-bidrag,\r\nlönebidrag, arbetslivsutveckling och\r\nungdomspraktik.</pre><pre>Se över alla stödformer till arbetsgivarna som finns.\r\nVid utbildning eller nyanställning erbjuds\r\narbetsgivarna en summa pengar ett visst antal\r\nmånader. Systemet är krångligt och arbetsgivarna,\r\narbetsförmedlingarna och arbetstagarna skulle\r\nvinna oerhört på att det förenklades. Inför i stället\r\nett enda anställningsstöd som är förhandlingsbart i\r\nbåde tid och procent. Då kanske den ensamme lille\r\nföretagaren kan få en högre procentsats än ett\r\nstörre företag.</pre><pre>Se till sist de arbetslösa som en resurs i stället för en\r\nbelastning! Ge tillfällig dispens från lagen om\r\nanställningsskydd, inför lärlingslöner, låt de\r\nmänniskor som uppbär arbetslöshetsersättning\r\ngöra en motprestation i samhället! Det skulle gagna\r\nbåde arbetstagare och arbetsgivare.</pre><pre>Veckla ihop fallskärmarna! Skattebetalarna har all\r\nrätt att vara bekymrade över det otyg av vilket\r\nfallskärmar tillverkas för dem som riskerar att falla\r\nfrån hög höjd i den offentliga sektorn, dvs.\r\npersoner som rikligen avlönas av just\r\nskattebetalarna.</pre><pre>Går det att göra någonting? Jajamänsan.</pre><pre>Man kan ogiltigförklara ännu ej utlösta fallskärmar\r\ngenom lagstiftning i riksdagen.</pre><pre>Man kan förbjuda dem för framtiden i statlig och\r\nannan offentlig verksamhet.</pre><pre>Man kan också förbjuda dem i företag som helt\r\neller delvis ägs av staten.</pre><pre>Man kan lagstifta om att alla fallskärmsavtal\r\noffentliggörs.</pre><pre>Stat och kommuner kan villkora stöd till\r\norganisationer, banker m.fl. med att\r\nfallskärmsavtal icke får förekomma eller i varje fall\r\nöppet måste godkännas.</pre><pre>Vidare är det dags för samhällets toppar att ta\r\nansvar för sina handlingar. Alla talar ju om att det\r\när dags för medelsvensson att göra det.</pre><pre>Allt detta har vi, snyggt och prydligt, påpekat i\r\nmotioner till Sveriges riksdag. Tystnaden därifrån\r\när kompakt, som vanligt.</pre><pre>Det framgick av Ingela Thaléns anförande, liksom\r\ndet har gjort av allt Ny demokrati har sagt under\r\ndetta riksdagsår, att det krävs en kombination av\r\nåtgärder, ett paket för att komma till rätta med\r\nkrisen. I klartext: Riksdag och regering måste\r\nbemöda sig om att i vår arbeta med ledstjärnorna\r\nrättvisa, hänsyn till andra och realism. Det går om\r\nman vill. Ny demokrati vill.</pre><pre>Fru talman! Till sist vill jag upprepa för regeringen\r\noch de borgerliga ledamöterna vad jag för tre\r\nveckor sedan sade i denna kammare. Många av er\r\nhar förmodligen sett My Fair Lady. Eliza fällde ett\r\nyttrande på Ascot som fick hela societeten att tappa\r\nandan. Detta yttrande är mitt budskap till er i\r\nregeringen samt till ledamöterna.</pre><pre>Jag ber att få yrka bifall till våra reservationer nr 3\r\noch 13 till arbetsmarknadsutskottets betänkande nr\r\n19.</pre><pre>(Applåder)</pre><pre>Anf. 3  HANS ANDERSSON (v):</pre><pre>Fru talman! Det är inte av applåder Sverige skall\r\nleva. Det är inte på grund av applåder vi kommer\r\natt dömas här, det är på grund av gärningarna, det\r\nvi politiker gör innanför och utanför den här salen.</pre><pre>Det är den 2 april i dag. Det är den dag som\r\nfackföreningsrörelsen i Europa har utlyst som en\r\ndag när man manifesterar sin vilja till arbete.\r\nKampen mot arbetslöshet och kampen för att\r\nupprätthålla arbetets värdighet är temat för en\r\nfacklig manifestationsdag, och de mål man har\r\nsätter man högt. Jag tycker att man kan vara\r\nmycket stolt över de målen.</pre><pre>Den 2 april är den dag här i Sveriges riksdag då\r\nriksdagens majoritet uppenbarligen kommer att\r\nfortsätta att förhålla sig passiv till den katastrofala\r\nutvecklingen på arbetsmarknaden. Situationen är\r\nmycket värre i dag än när vi diskuterade den för\r\nnågon månad sedan. Den är mycket värre i dag än\r\nnär vi diskuterade den för drygt en vecka sedan.\r\nMen utskottsmajoriteten tycker att det räcker med\r\natt konstatera att det har blivit sämre.</pre><pre>Den 2 april är en skammens dag här i riksdagen. I\r\ngår var det den 1 april, inte att förvånas över. Det\r\när en dag upplagd för skämt och upptåg. Men det\r\nvar inte särskilt roligt att förhandlingarna mellan\r\nregeringen och socialdemokratin slutade i fiasko.</pre><pre>Parterna skyller på varandra. Båda parter har för\r\nmig talat om vilka ''pottsorkar'' den andra parten är\r\noch hur ovillig man var att komma framåt i\r\nförhandlingarna.</pre><pre>Det finns några däremot som är som ett skämt, och\r\nsom även tog detta skämtsamt. Jag tänker på Ian\r\noch Bert och deras patrull.</pre><pre></pre><pre>De var glada, och det var lätt för massmedia att få\r\nbilder där man stolt bröstade upp sig och sade: Nu\r\när det dags för oss! Det gick åt pepparn med de\r\nseriösa förhandlingarna! Nu skall vi se på\r\nutpressarvalsen!</pre><pre>Snabbt var de moderata ledande politikerna där.\r\nGullan Lindblad verkade dansa hambo om inte i\r\ngarderoben så i bankhallen här i riksdagen. Det var\r\nynkligt att se en person göra detta som satt och\r\nlipade inför samma parter för en vecka sedan.\r\nAnders Björck såg heller inte direkt ledsen ut när\r\nBert bjöd upp till dans.</pre><pre>Jag förstår att Carl Bildt har farit så långt han\r\nnågonsin kan -- till andra sidan jordklotet, till\r\nHong Kong -- för att slippa uppleva detta. Han är\r\nju faktiskt medskyldig. Såvitt jag kan förstå tog han\r\nunder förhandlingarnas gång kontakt med Ny\r\ndemokrati för att gödsla och få bättre jordmån.</pre><pre>Skämt eller allvar vid den 1 april, detta är djupt\r\nallvarligt för alla oss som bryr oss om\r\narbetslösheten, att de sociala klyftorna växer,\r\nverkliga underskott och dåliga statsfinanser. Jag\r\ntycker att det är tragiskt, och det är också tragiskt\r\nför den svenska demokratin.</pre><pre>För drygt en vecka sedan gjordes en återremiss av\r\nutskottets betänkande AU11. Jag höll då ett\r\nanförande där jag varnade för vad som skulle kunna\r\nhända. Jag varnade för att man skulle göra som\r\nman gjorde i höstas, dvs. att man skulle träffa\r\nnattliga överenskommelser som var djupt\r\norättfärdiga och som skulle drabba många\r\nmänniskor i arbetslivet.</pre><pre>Jag varnade också för att man skulle komma\r\ntillbaka utan resultat. Först händer ingenting i\r\nutskottet under två månader, och därefter kommer\r\nman till kammaren och yrkar återremiss. Sedan\r\nkommer man tillbaka, och ingenting har hänt. Det\r\nskapar förakt för politiken.</pre><pre>Jag sade då:''Återremissen måste vara meningsfull.\r\nDet måste resultera i rejäla åtgärder för en\r\narbetslinje. Det får vara slut på passiviteten från\r\nregeringens och de borgerliga partiernas sida. -- -- --\r\nMen det måste också finnas en fördelningspolitisk\r\nrättvisa i förslagen. Finns där inte det, är det en\r\nkrigsförklaring mot svenska arbetarrörelsen,\r\nfackföreningsrörelsen och mot alla dem som har\r\ndrabbats av Sveriges ekonomiska kris -- -- --\r\nFörtroendet för den politiska processen bygger på\r\nöppenhet och ärlighet -- -- -- jag hoppas att\r\nsakdiskussionen kommer att föras i utskottet.\r\nAnnars har ni ställt riksdagsarbetet återigen åt\r\nsidan. Då får vi mycket dåligt förtroende för\r\npolitikerna i framtiden.'' Jag tror att det kommer\r\natt drabba alla.</pre><pre>Det har inte skett någon sakdiskussion i utskottet.\r\nVi hade några hastiga sammanträden i går.\r\nBråttom, bråttom. Det måste fattas beslut. Man\r\nkan diskutera varför. Nu sitter vi här och skall fatta\r\nbeslut. I utskottet har man inte diskuterat förslaget.\r\nDe som i riksdagen skall vara särskilt kunniga på\r\ndetta område har inte förberett ärendet ett dugg\r\nmer än sist, och då var det dåligt förberett.</pre><pre>Nu står i stället diskussionen kring nyval eller inte.\r\nMassmedia hetsar människor, och människor är\r\nmed all rätt besvikna och rädda. Ni måste göra upp!\r\nNågot måste hända! Nyval!</pre><pre>Löser det problemen? Vänsterns opinionssiffror är\r\ninte så starka. Vi kanske borde vara rädda för\r\nnyval. Men kan det lösa frågan är vi inte rädda för\r\ndet. Vi är inte så ''taktiserande'', som statsministern\r\nsäger med sitt nya ord. Det viktiga är att vi får\r\nnågon ''hm-hm'' ordning även i riksdagen och i den\r\nsvenska politiken.</pre><pre>Jag tror att lösningen är en annan. Regeringen är i\r\ndag inte en god representant för folkmajoriteten,\r\noch sannerligen inte någon god representant för\r\nriksdagsmajoriteten. Regeringens problem är att\r\nman nu har knuffats ytterligare höger ut, och där\r\nstår Ny demokrati, det högerextremistiska\r\npopulistpartiet, med öppen famn. Detta svarar inte\r\nmot det svenska folkflertalets synpunkter.</pre><pre>Det ankommer inte på mig som vänsterpartist att\r\nge råd. Men nog borde mittenpartierna i regeringen\r\ntänka över vilken regering de ingår i och vilken\r\npolitik den för. Det gäller ekonomisk politik,\r\nfrågan om arbetslösheten och viljan att bekämpa\r\nden, arbetsrätten och maktförhållandena samt\r\ntrygghetssystemen på\r\narbetsmarknaden.Mittenpartierna borde se upp så\r\natt de inte enbart skapar konfrontation i det\r\nsvenska samhället och bidrar till\r\nhandlingsförlamning i regering och riksdag.</pre><pre>Sakfrågorna i det betänkande som nu ligger på\r\nriksdagens bord -- vilket ju egentligen är två\r\nbetänkanden, ett i går nyskrivet och det gamla\r\nAU11 -- rör arbetslösheten. Det handlar därmed\r\nom åtgärder mot arbetslösheten. Många av de\r\neffektiva åtgärderna är egentligen åtgärder utanför\r\narbetsmarknadsutskottets område. Det är fråga om\r\nnäringspolitik, skattepolitik, utbildningspolitik,\r\nosv.</pre><pre>Många åtgärder ligger trots allt inom ramen för\r\narbetsmarknadsutskottets område, dvs. aktiva\r\nåtgärder inom arbetsmarknadspolitiken. Men skall\r\nman komma någon vart måste man ta hand om\r\nunderskotten. Det gäller underskott på kort sikt\r\noch underskott på lång sikt. Det gäller att gasa, och\r\ndet gäller att bromsa.</pre><pre>Det är en komplicerad strategi. Så långt kan jag\r\nhålla med Ny demokrati. Man måste ha ett paket\r\nsom tar hand om hela politiken. I vårt paket\r\nprioriterar vi kampen mot arbetslösheten högst.\r\nDärmed har vi, fru talman, prioriterat kampen mot\r\nde dåliga statsfinanserna. Den absolut främsta\r\norsaken till de dåliga statsfinanserna och\r\nbudgetunderskottet är Sveriges dåliga ekonomiska\r\naktivitet, vilket också innefattar Sveriges i dag höga\r\narbetslöshet.</pre><pre>Låt mig poängtera att\r\narbetslöshetsförsäkringsnivån inte är en orsak till\r\nkrisen. Media piskar upp stämningarna och säger:\r\n''Sänk arbetslöshetsersättningsnivån, annars går\r\nSverige under!'' Det är fel.\r\nArbetsmarknadsfonden, som Laila Strid-Jansson\r\ntalade om, hade överskott när vi gick in i\r\nbudgetåret 1992/93, med ökande arbetslöshet och\r\nformidabla budgetunderskott.</pre><pre>När den ekonomiska politiken kapsejsar är det\r\nsjälvklart att arbetslösheten ökar. Inbetalningarna\r\nminskar, eftersom lönevolymen minskar. Samtidigt\r\nblir bidragsberoendet större då människor saknar\r\nutkomst av reella arbeten. Men det är inte\r\nersättningsnivån som är orsaken.</pre><pre>Det är obegripligt att man låtsas lösa krisen och\r\nunderskotten genom att minska ersättningsnivån.\r\nDet gör att de drabbade drabbas dubbelt. Skjut på\r\nde svagaste!</pre><pre>Det är med stor vrede och upprördhet som jag\r\nkonstaterar, att när vi i förrgår den 31 mars här i\r\nkammaren diskuterade skattepolitik och möjliga\r\ninkomstförstärkningar till staten, röstade man ner\r\nsamtliga förslag till inkomstförstärkningar. Vi hade\r\nmånga förslag. Vi ville t.ex. skärpa\r\nmarginalskatterna, vilka faktiskt är låga. Den\r\nmarginalskattereform som orättfärdigt\r\ngenomfördes för några år sedan är\r\nunderfinansierad med i storleksordningen 20\r\nmiljarder kronor.</pre><pre>De borgerliga politikerna sade då: Nej, det går inte.\r\nHöj inte marginalskatterna. Det vill vi inte. Vi som\r\nhar det litet bra vill inte bjuda till.\r\nNydemokraternas representant sade: Det är bästa\r\nsättet att få folk att sticka ifrån Sverige. Det är den\r\nsamhällsmoralen det är fråga om. Vi sade: Använd\r\ndå en annan metod. Avskaffa grundavdragen för\r\ninkomster över brytpunkten och behåll\r\nmarginalskatterna på 50 %. Nej, det vill vi inte,\r\nsade man, men detta har regeringen tänkt på.\r\nFinansdepartementet har uppmärksammat att det\r\nkanske vore en metod.</pre><pre>Det är nu inte dags att uppmärksamma, det är dags\r\natt åtgärda! Det ligger förslag på riksdagens bord i\r\nmotionsform. Det borde vara möjligt att behandla\r\ndem sakligt när nu statsfinanserna är i den kris de\r\när och när behovet av finansiering för\r\narbetsmarknadspolitiska åtgärder är så stort. Hur\r\nförklarar mittenpartierna, Centern och Folkpartiet,\r\nsom så ofta talar om värnskatt och om att\r\nsolidariskt bära bördor, att man så entydigt avvisar\r\nvarje öre i skattehöjning för dem som skulle kunna\r\nbära det?</pre><pre>Det är bedrövligt att behöva säga detta, men jag vill\r\nsäga det här i talarstolen, även om det naturligtvis\r\ninte är så ''taktiserande'' av mig att angripa\r\nmassmedia. När vi diskuterade dessa stora\r\nomfattande inkomstförstärkningar i statsbudgeten\r\nvar det praktiskt taget ingen bevakning här i\r\nkammaren, och det stod inget i massmedia dagen\r\nefteråt. Alla journalister satt som hyenor och\r\ntittade på vad som skulle hända i förhandlingsspelet\r\ni det låsta rummet. Skulle det bli regeringskris, eller\r\nskulle det bli nyval?</pre><pre>På detta sätt skapas också politikerförakt. Här\r\npågick, fru talman, en vanlig reguljär\r\nriksdagsbehandling. Det var mycket negativa\r\nbeslut som fattades, och här visade partierna var de\r\nstod. Regeringspartierna avvisade varje förslag om\r\ninkomstförstärkningar.</pre><pre>Arbetsmarknadsutskottets betänkande 19 är en\r\nfortsättning på den passivitet som vi så starkt har\r\nkritiserat. Utskottet uppmärksammar att nya\r\nprognoser visar på en ännu värre situation. 1993/94\r\nkommer arbetslösheten att landa på 10--15 %.\r\nFinansdepartementets prognoser, som kom för\r\nnågon månad sedan, är fullständigt\r\nverklighetsfrämmande.</pre><pre>Jag ser med stor oro på att detta händer. Man säger\r\natt andra politikområden måste kunna bjuda till.\r\nJag har just berättat om vad man bjöd till med på\r\nskatteområdet. På utbildningsområdet säger man\r\natt det är viktigt att få till stånd utbildning. Men jag\r\nvet att det finns en proposition där regeringen\r\nsäger, att om det skall införas fler gymnasieplatser\r\nför ett tredje år, får pengarna tas från\r\narbetsmarknadsbudgeten, vilket ju är ofattbart,\r\nmed tanke på att den är för liten.</pre><pre>Vi har föreslagit kompetensutveckling i arbetslivet\r\nså att människor inte behöver gå ut i arbetslöshet\r\ninnan de får utbildning. Ja, det går kanske. Men en\r\nutredning ligger sedan mer än ett år, och vi i\r\nVänsterpartiet har motionerat gång på gång. Det\r\nråder passivitet både från\r\nArbetsmarknadsdepartementet och från\r\nrepresentanterna för regeringspartierna i utskottet.\r\nMan hänvisar till kompletteringspropositionen, och\r\ndet är väl ungefär rubriken på den politik man har\r\nfört. Arbetslöshetsbekämpning, var god dröj!</pre><pre>Utskottet avslutar med att säga att man inte har\r\nnågon ändrad syn på det beslut som\r\nutskottsmajoriteten förordade i fråga om de förslag\r\nsom vi och andra har framställt om en aktiv\r\nbekämpning av arbetslösheten. Det blir avslag på\r\nalla förslag till åtgärder och avslag på alla förslag till\r\nytterligare medel.</pre><pre>Jag vill redan nu framställa mina yrkanden, så att\r\njag inte glömmer bort dem.</pre><pre>Fru talman! Jag yrkar bifall till utskottets\r\nhemställan mom. 20 och 22. Utskottet föreslår där\r\natt riksdagen avslår regeringens förslag till\r\nsänkning av ersättningen från\r\narbetslöshetsförsäkringen. Jag ställer mig bakom\r\nde meningsyttringar som jag avgivit till betänkande\r\nAU11 och till betänkande AU19. För att spara\r\nkammarens tid skall jag endast yrka bifall till några\r\nav de viktigaste punkterna. Jag yrkar bifall till\r\nmeningsyttringen avseende mom. 1, som gäller\r\narbetsmarknadspolitikens inriktning, mom. 6, som\r\ngäller åtgärdsvolymen, där vi i Vänsterpartiet har\r\nen väsentligt mer ambitiös linje, mom. 12, som\r\nhandlar om att igångsätta ett system för\r\nkompetensutveckling i enlighet med utredningens\r\nförslag, mom. 21, där vi föreslår att ersättningen i\r\narbetslöshetsförsäkringen inte sänks och där vi har\r\nett annat förslag än vad Socialdemokraterna har.\r\nVårt förslag är dessutom fullt ut finansierat, vilket\r\nSocialdemokraterna inte har. Jag yrkar bifall till\r\nmeningsyttringen avseende mom. 33, som handlar\r\nom att uppmärksamma och prioritera en mycket\r\nutsatt grupp på arbetsmarknaden, nämligen\r\ninvandrarna samt till mom. 37, som rör\r\nmedelsanvisningen.</pre><pre>Vi har utvecklat våra ståndpunkter i den\r\nmeningsyttring som finns fogad till\r\narbetsmarknadsutskottets betänkande 19. Där\r\nframgår också vår oerhört starka kritik mot\r\npassiviteten, det som skedde i samband med att\r\nskattebeslutet fattades här i kammaren och den\r\nlikgiltighet som våra förslag har mött.</pre><pre>Arbetslösheten drabbar den enskilde.\r\nArbetslösheten i Sverige är förskräcklig. Det är\r\nhistoriskt rekordhöga siffror. Men det är inte bara\r\nsiffror det gäller, som Ingela Thalén sade, det är vad\r\nmänniskor av kött och blod upplever och drabbas\r\nav.</pre><pre>Arbetslösheten drabbar samhällsekonomin. Den\r\ndrabbar möjligheten till välfärd. Vi skall komma\r\nihåg att arbetslösheten inte bara drabbar. Den är\r\nockså nyttig. Den är nyttig för den som äger\r\nmycket, för den som har stor handlingsfrihet och\r\ngoda inkomster, och den är nyttig för kapitalägare i\r\nrelationen till dem som företräder arbetets intresse.</pre><pre>Vi kan i dag se hur man samtidigt angriper\r\nersättningsnivån i arbetslöshetsförsäkringen och\r\ntrygghetssystemen i lagen om anställningsskydd.\r\nMan är passiv, så att arbetslösheten hålls på en hög\r\nnivå. Det är inte utan anledning som vi från\r\nVänsterpartiet menar att det är fråga om en\r\nklasspolitik. Det gäller att riva ner välfärd och att\r\nkrossa fackföreningsrörelsen. Det gäller inte bara\r\nekonomisk rättvisa, utan också de grundläggande\r\nmaktförhållandena i vårt samhälle.</pre><pre>Jag har tidigare varit inne på det faktum att\r\narbetslöshetsförsäkringen och det kontanta\r\narbetsmarknadsstödet inte alls utgör någon orsak\r\ntill den ekonomiska kris som vi har. Jag vill fråga\r\narbetsmarknadsminister Börje Hörnlund vilken\r\nstatsfinansiell poäng det är med att sänka det\r\nkontanta arbetsmarknadsstödet från 210 till 198 kr\r\nom dagen, när det ligger på en nivå om 4 500 kr i\r\nmånaden. Jag har också sett att Gerhard Larsson\r\nföreslår att det skall skrivas upp till 6 300 kr. Jag\r\ntror inte att det ligger någon annan tanke bakom\r\nsänkningen än att stryka ner och riva bort samt att\r\nattackera de arbetslösa.</pre><pre>Uppmärksamma dessutom att\r\narbetslöshetsförsäkringen inte bara är ett\r\ntrygghetssystem för den enskilde -- den har\r\ndessutom ett tak, vilket gör att den som lever på\r\nförsäkringen inte får några stora pengar. Samma\r\nnivåer används också för utbildningsbidrag och för\r\npersoner som i andra sammanhang är i åtgärder och\r\ni aktiviteter. En tredje funktion är faktiskt att\r\nbibehålla en solidaritet mellan dem som arbetar och\r\ndem som har slagits ut från arbetslivet, de\r\narbetslösa.</pre><pre>Arbetslöshetsförsäkringen styr därför lönenivån.\r\nOm man sänker arbetslöshetsersättningen radikalt,\r\nkommer man också att pressa lönenivån, och det är\r\nett stort hot mot de arbetandes möjligheter att\r\nupprätthålla en dräglig lönenivå och även mot\r\nfackföreningsrörelsen.</pre><pre>Ny demokrati, vars företrädare står här och\r\nhycklande låtsas bry sig om dem som har det svårt,\r\nhar förutom karensdagar föreslagit en nedgång till\r\nen 70-procentig nivå inom\r\narbetslöshetsförsäkringen. De vill riva loss\r\nytterligare tusenlappar. Den som är över 55 år kan\r\ni dag få stöd något längre tid än 300 dagar, men för\r\ndem föreslår Ny demokrati att stödet skall minskas\r\ntill 50 %. Finansieringen skall till en tredjedel ske\r\nvia arbetsgivaravgiften, till en tredjedel genom\r\nstaten och till en tredjedel genom egenavgifter. Det\r\när fråga om en radikal höjning. Detta förslag\r\ndrabbar de arbetslösa utomordentligt hårt.\r\nKrokodiltårar, Laila Strid-Jansson!</pre><pre>Ni vill dessutom på samma sätt som har förekommit\r\ninom vårt område slita pengar från de\r\nhandikappade inom Samhalls område. Det finns\r\ningen solidaritet i era led. Ni skall veta att ni från\r\nvänster har ett mycket starkt motstånd.</pre><pre>De åtgärder som vi har försvarat inom ramen för\r\nbetänkandet syftar till att sätta ungdomar i arbete,\r\natt främja kompetensutveckling och utbildning och\r\natt ge resurser till beredskapsarbeten. Härigenom\r\nvill vi hävda den arbetslinje som alla talar om men\r\nsom inte gäller i vårt samhälle.</pre><pre>För detta behöver vi en finansiering, och vi har lagt\r\nfram en serie av förslag till finansieringar. De\r\nbygger framför allt på skatteskärpningar, men\r\nockså på besparingar. Så är t.ex. fallet med vårt tak\r\nvid 5,5 basbelopp i sjukförsäkringssystemet.</pre><pre>Ibland när jag sitter här känner jag förbittring och\r\nvrede. Ibland vill jag resa mig upp och säga: Fru\r\ntalman! Förlåt dem, ty de veta icke vad de göra!\r\nMen jag tror att jag är politiskt klokare när jag\r\nibland känner igenom de förslag som regeringen\r\nkommer med och de förslag som majoriteterna i\r\nutskotten lägger fram. Jag har sett dem i SAF:s\r\npromemorior. De är uttryck för de rikas och de\r\nbesuttnas kamp mot vanligt folk. Förslagen är nog\r\ninte så omedvetna. Man vet nog vad man gör,\r\nåtminstone från högern, från Ny demokrati och\r\nfrån Moderaterna. Det är därför som jag säger: Se\r\nupp, ni i mitten, så att ni inte skapar den totala\r\nkonfrontationen och oron ute i landet! Då har vi de\r\nsämsta förutsättningarna för att dra upp Sverige ur\r\nkrisen.</pre><pre>Jag hoppas att riksdagen trots allt skall följa\r\nutskottets beslut att rädda försäkringssystemet för\r\nde sämst ställda. Jag hoppas också att riksdagen\r\nsenare skall vara förmögen att dra upp riktlinjerna\r\nför en expansiv politik för arbete och för rättvisa,\r\nen politik som också är finansierad och som kan\r\nhålla statsfinanserna upp på en hyggligare nivå än\r\ndagens. Ni skall veta att Vänsterpartiet är berett att\r\nställa upp i alla konstruktiva diskussioner som kan\r\nleda fram till ett sådant mål.</pre><pre>I detta anförande instämde Berith Eriksson, Jan\r\nJennehag, Bengt Hurtig och Karl-Erik Persson\r\n(samtliga v).</pre><pre>Anf. 4  IAN WACHTMEISTER (nyd)\r\nreplik:</pre><pre>Fru talman! Eftersom Hans Andersson från\r\nVänstern namngav mig och Bert Karlsson och\r\nmenade att vi inte är seriösa osv., vill jag\r\nunderstryka att Laila Strid-Jansson i sitt anförande\r\ni allra högsta grad var seriös, att jag är mycket\r\nseriös, att Bert Karlsson är seriös och att de förslag\r\nsom vi framför och vill få genomförda är mycket väl\r\ngenomtänkta och realistiska.</pre><pre>Det är märkligt att kritiken i denna kammare\r\nnästan aldrig kommer mot våra förslag utan nästan\r\nalltid mot våra personer. Det talas om populism. Är\r\ndet möjligen därför att folk förstår vad vi säger?\r\nMenar herr Andersson med extremism möjligen att\r\nvi vill ha behovsprövade barnbidrag, att vi tycker\r\natt riksdag och regering skall föregå med gott\r\nexempel och att vi skall tillse att ingen i Sverige\r\nlever under existensminimum? Vad är det för\r\nextremism?</pre><pre>368 000 människor valde in oss i riksdagen därför\r\natt vi skulle framföra vissa synpunkter här. Det gör\r\nvi, och jag kan garantera att vi gör det på fullt\r\nallvar. Vi tar också vårt ansvar.</pre><pre>Anf. 5  HANS ANDERSSON (v) replik:</pre><pre>Fru talman! Jag kritiserar både ert uppförande,\r\nherr Wachtmeister, och er mentalitet, hur ni\r\nuppträder i och utanför riksdagen och hur ni\r\nutnyttjar massmedierna. Ni drar skam över\r\ndemokratin, och den håller vi högt.</pre><pre>Men jag kritiserar också era förslag, och jag\r\nnämnde några. Inom arbetslöshetsförsäkringen vill\r\nni krossa arbetslösa ekonomiskt och socialt, men\r\nlåtsas som om ni bryr er om dem. Ni föreslår vidare\r\natt vi radikalt skall sänka ersättningarna till\r\nmänniskor som jobbar inom Samhalls regi men som\r\nbara har ett handikapp. Är man blind och döv, får\r\nman litet mer, men är man bara döv, går det inte så\r\nbra. 2 miljarder plockar ni in på denna väg.</pre><pre>Jag känner väl till er familjepolitik och hur ni vill\r\nbehandla u-länderna. Jag känner också mycket väl\r\ntill er osolidariska politik i invandrarfrågor. När det\r\ndäremot handlar om rättvisa och kampen mot\r\nfallskärmsavtal och att man skall beskatta dem som\r\nverkligen har någonting, kommer ni att finna att vi\r\nfinns på er sida. Men ni ställer ju inte upp! När vi\r\ndiskuterade tanken att de som har bärkraft skulle\r\nbidra något mera sade er representant här i\r\nkammaren i förrgår: Det går inte. Vi kan inte\r\nbeskatta de rika, företagarna och dem som har höga\r\ninkomster. Och vad var anledningen till det? Jo, då\r\nsticker de i väg. Vad är det för samhällsmoral?</pre><pre>Det är sakfrågor som jag är intresserad av, i andra\r\nhand också hur man beter sig, greve Wachtmeister.</pre><pre>Anf. 6  IAN WACHTMEISTER (nyd)\r\nreplik:</pre><pre>Fru talman! Just denna debatt kanske inte är så\r\ngivande, men den är belysande. Vänstern tror att\r\nman avgör Sveriges problem genom klasskamp.\r\nDet tror vi inte ett dugg på. Det gör man i stället\r\ngenom samarbete och sunt förnuft. Vi talar inte om\r\nenstaka åtgärder utan om paket av åtgärder, och vi\r\nvill ha rättvisa i besluten.</pre><pre>Det är därför som Laila Strid-Jansson och vi andra\r\ni olika sammanhang har påpekat att den fråga som\r\nvi här talar om i dag är ett inslag i en serie åtgärder\r\noch att Sverige står i ett utomordentligt kritiskt\r\nläge. Det går inte att drömma sig bort från det. Det\r\när vi medvetna om, och herr Andersson kan vara\r\nlugn för att vi står för vad vi gör.</pre><pre>Anf. 7  HANS ANDERSSON (v) replik:</pre><pre>Fru talman! Jo, herr Wachtmeister, det är precis det\r\nsom ni gör -- ni bedriver klasskamp, men i en\r\novanlig riktning. Man är bara inte van vid att höra\r\ndet ordet i det sammanhanget. Ni bedriver en\r\nklasskamp mot vanligt folk, mot de arbetande, mot\r\nde arbetslösa och mot de organisationer som\r\nföreträder arbetets intresse. Ni bedriver en kamp\r\nför de rika, för de osolidariska och för dem som\r\nomedelbart sviker landet, om man skulle införa\r\nvärnskatter. Ni är inte för samarbete utan för\r\nkonfrontation -- ute i samhället och förresten också\r\nhär i riksdagen, där ni ställer till oreda genom att\r\nhelt gå emot era egna förslag när de dyker upp.</pre><pre>Sedan håller jag med om att politik är att forma en\r\nhelhet. Det krävs paketlösningar. Ni har trots allt\r\nockså lagt fram något slags paket, men ett\r\nutomordentligt dåligt sådant. Också vi har ett\r\npaket, som dock är mycket bättre. Jag håller med\r\nom att det vore bra, om vi kunde välja mellan\r\npaketen, och då tror jag att det är vårt paket som\r\nskulle komma att gynna Sverige och de arbetande,\r\nmedan ert snarast kommer att rasera Sverige och\r\nvår ekonomi.</pre><pre>Talmannen anmälde att Ian Wachtmeister anhållit\r\natt till protokollet få antecknat att han inte ägde rätt\r\ntill ytterligare replik.</pre><pre>Anf. 8  LAILA STRID-JANSSON (nyd)\r\nreplik:</pre><pre>Fru talman! Mot Hans Anderssons debattinlägg\r\navser jag inte att gå i polemik. Grunden härtill är\r\natt trots att Vänstern ibland har några bra förslag,\r\när våra ideologier så långt ifrån varandra som de\r\nkan komma. Ett lands välstånd kan inte byggas på\r\nenbart bidrag. Hans Andersson företräder den\r\nutveckling som ägde rum på andra sidan Östersjön.\r\nKommentarer är onödiga. Verkligheten talar för sig\r\nsjälv.</pre><pre>Anf. 9  HANS ANDERSSON (v) replik:</pre><pre>Fru talman! Egentligen borde man förbigå denna\r\nicke-replik med tystnad, men jag vill ändå säga att\r\njag företräder en stark opinion i vårt land, på vår\r\nsida av Östersjön, och att jag drar stor nytta av en\r\nlång erfarenhet som jag har från den fackliga\r\nkampen för rättvisa och för att upprätthålla\r\narbetslinjen. Men jag skall inte besvära fru Strid-\r\nJansson ytterligare.</pre><pre>Anf. 10  ELVER JONSSON (fp):</pre><pre>Fru talman! Låt mig föra tillbaka diskussionen från\r\ndessa appeller från politikens ytterkanter till det\r\ncentrum som dagens debatt ändå skall handla om,\r\nnämligen situationen för de arbetslösa och vad vi\r\nkan göra för dem.</pre><pre>Vi har en rad ''högsta-tal'' -- det gäller öppen\r\narbetslöshet, varsel och fler människor i åtgärder,\r\ndär för övrigt utbildning och ungdomspraktik\r\ndominerar. Den senaste insatsen,\r\narbetslivsutveckling, är i stark expansion. Aldrig\r\nförr har så stora anslag föreslagits till\r\nArbetsmarknadsverket i en budgetproposition.\r\nÄndå känns det otillräckligt. Andra inslag måste\r\nmobiliseras.</pre><pre>Just nu upplever också våra grannländer ännu\r\nsvårare bekymmer, vilket innebär att vi inte kan\r\nräkna med någon draghjälp -- åtminstone inte i det\r\nkortare perspektivet. Den arbetslöshet som sköt\r\nfart på hösten 1990, ett år före valet, har fortsatt att\r\nöka med oförminskad styrka.</pre><pre>Låt mig göra några ytterligare iakttagelser.\r\nArbetslösheten i Sverige har gått in i ett nytt\r\nmönster. Från att arbetslösheten har varit markant\r\nhögre i Norrland och i skogslänen har utvecklingen\r\ninneburit att de s.k. bra länen har haft den\r\nkraftigaste försämringen, som inneburit en\r\nutjämning av arbetslösheten på hög nivå, en alltför\r\nhög nivå. I det nya mönstret ingår också att fler män\r\nän kvinnor är arbetslösa -- en skillnad som för\r\növrigt förstärks.</pre><pre>Utskottets förslag framgår av\r\narbetsmarknadsutskottets betänkande AU19 med\r\nhänvisning till vårt betänkande AU11, som för\r\növrigt kommer att kommenteras av övriga\r\nledamöter i utskottet. När det gäller åtgärdssidan\r\nhar intresset varit stort från olika håll här i\r\nriksdagen. Att satsa på utbildning och\r\nkompetenshöjning i arbetslivet har starkt politiskt\r\nstöd. Möjligen kan man säga att en del beräkningar\r\ntorde vara väl optimistiska om man skall nå upp i\r\nde höga tal som förutsatts.</pre><pre>När det gäller finansieringen har det varit svårare.\r\nSocialdemokraterna tvekar och har trots att man\r\nerkänt behovet av stora besparingar ännu inte\r\nvelat -- eller orkat -- komma med i praktisk\r\nhandling. Ändå har man i överläggningarna anmält\r\nen vilja att ställa upp på några delavsnitt. Under\r\nnågot dygn var man beredd att ansluta sig till\r\nregeringsförslaget om fem karensdagar. När det\r\ngällde att höja egenavgiften för oss som har ett\r\narbete backade man. I stället föreslog\r\nSocialdemokraterna att man skulle höja\r\negenavgiften inom sjukförsäkringen, dessutom\r\nmed höga belopp. Det kan väl inte vara det som\r\nIngela Thalén menade med att skydda de svagaste.</pre><pre>Socialdemokraternas förslag att höja\r\narbetsmarknadsavgiften för företagen måste också\r\nstarkt ifrågasättas. Det kan knappast vara läge att\r\nhöja den just nu. Det är inte så länge sedan\r\nSocialdemokraterna och regeringen blev överens\r\nom att kraftigt sänka denna avgift. Höjd\r\narbetsmarknadsavgift påverkar ofta\r\nsysselsättningen negativt.</pre><pre>Fru talman! Jag beklagar uppriktigt att\r\növerläggningarna mellan företrädare för\r\nkanslihuset och för Socialdemokraterna inte ledde\r\nfram till ett enat förslag. Det hade varit en styrka,\r\noch det hade säkert hälsats med stor glädje av en\r\nförkrossande majoritet av Sveriges befolkning.</pre><pre>Den arbetsmarknadsfond på 10 miljarder som\r\nriksdagen beslutade om förra våren är helt slut i\r\ndag. Det innebär att en extra kredit om samma\r\nbelopp -- 10 miljarder -- redan nu får tas i anspråk.\r\nUnder innevarande budgetår, dvs. fram till\r\nhalvårsskiftet, kommer underskottet sannolikt att\r\növerstiga 15 miljarder kronor. Nästa budgetår\r\nkommer underskottet, som redan har sagts, att ha\r\nvuxit till omkring 40 miljarder kronor.</pre><pre>Det är att notera att detta underskott, undantaget\r\nräntan, ligger utanför budgetens allmänna\r\nrekordunderskott. Arbetsmarknadsfondens\r\nintäkter krymper, eftersom löneunderlaget\r\nminskar. Problemet är ju att hela konstruktionen\r\nvacklar. Dess grund är för smal och för tunn.\r\nFonden är uppbyggd på antagandet att\r\narbetslösheten skall ligga kring 2 %. I dag har vi en\r\narbetslöshet som är mer än tre gånger så stor.</pre><pre>Hela konstruktionen behöver därför göras om och\r\nförstärkas, både vad gäller dess utgifter och delar\r\nav intäkterna. Förhoppningen är att den utredning\r\nsom arbetar med arbetslöshetsförsäkringen snart\r\nskall lägga fram förslag som kan leda till att\r\nunderskottet i fonden elimineras. Det måste både\r\nske i ett kort och i ett långt perspektiv. Det är\r\nviktigt att det går runt under en konjunkturcykel. I\r\ndet korta perspektivet är det faktiskt riktigt\r\nbråttom, och därför är det viktigt att det blir en viss\r\ninkomstförstärkning redan nu. Detta framgår av\r\nvåra reservationer, vilka riksdagen bör bifalla.</pre><pre>Jag har en fråga till arbetsmarknadsministern om\r\narbetslöshetsförsäkringen. Hur snart kan en\r\nreformerad arbetsmarknadsförsäkring sättas i\r\npraktisk tillämpning? Jag frågar därför att det är\r\nmycket angeläget att konstruktionen får en annan\r\nbredd och styrka.</pre><pre>Fru talman! Summan av det vi nu håller på med är,\r\nsom en kvällstidning uttryckte det i går, att Sverige\r\nblöder. Men arbetsmarknadsfonden utsätts inte för\r\nåderlåtning -- det är fråga om blodstörtning.</pre><pre>Jag vill så tala om några iakttagelser jag gjort kring\r\nutskottsbehandlingen. Vi har å ena sidan upplevt\r\ndet angeläget att arbeta snabbt för att myndigheter\r\noch verk skall få signaler om vad som gäller för det\r\nnya budgetåret. Å andra sidan närmar vi oss den\r\ntidpunkt då de avvägningar inför hela nästa\r\nbudgetår som görs i kompletteringspropositionen\r\nstår för dörren. Det har därför varit naturligt att\r\nsammanväga dessa olika aspekter för att kunna dra\r\nrätt slutsatser.</pre><pre>En sak är dock helt säker redan nu: det kommande\r\nbudgetåret blir mycket besvärligt. Det har vi\r\nmarkerat i det nyskrivna utskottsbetänkandet nr\r\n19, där vi pekar på detta nya, svåra faktum.</pre><pre>Det talas om att vi skulle vara passiva. Jag vill ändå\r\npeka på att en rad åtgärder är på gång, bl.a. det\r\nROT-program som riksdagen har ställt sig bakom.\r\nDet satsas på en infrastrukturuppbyggnad av aldrig\r\ntidigare skådat slag. Vi har fått bestämmelser om\r\narbetslivsutveckling från den 1 januari som gör det\r\nmöjligt för dem som hotas av utförsäkring att\r\nkomma i meningsfull verksamhet. Vi har ett system\r\nmed ungdomspraktik som snart omfattar 100 000\r\nungdomar. Var hade vi stått utan\r\nungdomspraktiken? Det bör socialisterna, som\r\nvisade så stort motstånd då riksdagen beslöt i\r\nfrågan, betänka.</pre><pre>Hans Andersson utropar att han vill ha mer\r\nsakdiskussion. Det vill också jag gärna ha. Hans\r\nAndersson skall hållas räkning för att han har gjort\r\nen del goda försök och givit en del råd. Alla dessa\r\när inte möjliga att omsätta, men det är som sagt gott\r\natt försöken görs.</pre><pre>Ny demokratis talesman, fru Strid-Jansson, sade att\r\npartiet vill. Det är möjligt, men det är ganska\r\nhemligt vad man vill. Jag har läst motionerna, men\r\ni utskotten är det svårare att få besked om var Ny\r\ndemokrati egentligen står. Vi blir inte så mycket\r\nklokare av att lyssna här i kammaren, även om det\r\nvar ett ambitiöst anförande och en vacker\r\nskrivning. Ny demokrati pendlar mellan att klaga\r\növer att vissa grupper får för litet och sucka över\r\ndem som skulle fått mer. Många verksamheter skall\r\nersättas -- i en del fall med datorburk och\r\nvideotape.</pre><pre>Fru talman! Även om man skall vara välvillig, vilket\r\njag tycker att vi skall vara här i kammaren och på\r\nandra ställen, råder det inget tvivel om att\r\nnydemokraternas budskap -- i alla fall när det gäller\r\narbetsmarknadspolitiken -- är fullt av motsägelser\r\noch logiska kullerbyttor. Det räcker för kammarens\r\nledamöter att läsa igenom Ny demokratis\r\nreservationer för att kunna styrka det påståendet.\r\nJag är beredd att ge exempel om kammaren tycker\r\natt vi skall ta upp tid med det.</pre><pre>Fru talman! Jag tror alltså att vi hehöver ett helt\r\nbatteri av samverkande faktorer. Det vi nu måste\r\nsatsa på är bl.a. just den aktiva\r\narbetsmarknadspolitiken, där tyngdpunkten skall\r\nligga på utbildning och kompetenshöjning. Det är\r\nockså viktigt att komma ihåg att en framgångsrik\r\narbetsmarknadspolitik har en rad andra inslag. Det\r\nhar också sagts här. Dessa är t.ex. en sund\r\nnäringspolitik, ett positivt företagsklimat och\r\nsanerade statsfinanser. Det är nödvändiga inslag för\r\natt få fart på hela vår samhällsekonomi.</pre><pre>Jag vill avsluta med att säga att arbete har ett\r\negenvärde för samhället och för den enskilde vad\r\nbeträffar ekonomi och socialt välbefinnande. Det\r\när viktigt att vi slår vakt om det vi under lång tid har\r\nrubricerat som arbetslinjen. Den tillfälligt djupa\r\nkonjunktursvackan gör kraftiga attacker på denna\r\narbetslinje. Då är det viktigt att vi inte upphör med\r\nvåra ansträngningar för att skapa meningsfullt\r\narbete åt alla.</pre><pre>Jag vill med detta, fru talman, yrka bifall till\r\nhemställan i arbetsmarknadsutskottets betänkande\r\nnr 19 med undantag av mom. 20 och 22, där jag\r\nyrkar bifall till reservationerna 9, 10 och 11.</pre><pre>(Applåder)</pre><pre>Anf. 11  HANS ANDERSSON (v) replik:</pre><pre>Fru talman! Efter detta hovsamma inlägg skall jag\r\nbara ställa några frågor. Jag ställde dem redan i mitt\r\ninledningsanförande, men det kom inga svar.</pre><pre>Jag vill stryka under vikten av arbetets egenvärde.\r\nElver Jonsson säger att det viktiga är att hävda\r\narbetslinjen. Det står också i betänkandet: ''Det\r\nkommer därför under det närmaste året att behövas\r\nstora insatser på det arbetsmarknadspolitiska\r\nområdet för att hävda arbetslinjen.'' Strax under\r\nstår det att uskottet inte har funnit anledning att i\r\nsak ändra de ställningstaganden som gjordes när\r\nAU11 behandlades. Då avslog man samtliga de\r\nmedelsförstärkningar som vi hade föreslagit för att\r\nhävda arbetslinjen. Hur går det ihop? Hur tänker\r\nsig Elver Jonsson det hela framöver?</pre><pre>Är det besparingsnit som gör att man skall spara 12\r\nkr om dagen för dem som har KAS? Det verkar ju\r\nfullständigt dårpippi.</pre><pre>Elver Jonsson sade att Arbetmarknadsfonden inte\r\nblöder utan har blodstörtning. Ja,\r\nfinansieringsproblemen är fruktansvärt stora. Det\r\nberor på att arbetslösheten är så enorm. Men inte\r\nråder ni bot på det genom att pungslå de arbetslösa\r\npå dessa 6 miljarder kronor! Ni måste ta till helt\r\nandra lösningar. Det måste till ett annat\r\nfinansieringssystem som är baserat på en ekonomi\r\nsom fungerar och på att människor arbetar och inte\r\ntar emot bidrag.</pre><pre>Jag skulle vilja höra en kommentar till\r\nfinansieringsfrågan från Elver Jonsson.</pre><pre>Anf. 12  ELVER JONSSON (fp) replik:</pre><pre>Fru talman! Det låter nästan som om vi är överens,\r\neftersom Hans Andersson har sympati för\r\narbetslinjen. Det är inte där problemet ligger, men\r\nändå klagar han: Vad blir det av det här?</pre><pre>Det sker, som jag sade, en utomordentligt stor\r\nsatsning på arbetsmarknadspolitiska åtgärder, på\r\nungdomspraktik, arbetslivsutveckling, ROT-\r\nprogram, tidigareläggning av\r\ninfrastrukturinvesteringar och vad det nu kan vara.\r\nDet intressanta är när Hans Andersson säger att det\r\ninte räcker med att pungslå dem som är arbetslösa.\r\nJag tycker att Hans Andersson själv var inne på att\r\nproblemet är större än så.</pre><pre>Vad gör vi då för att få fart på saker och ting? Jag\r\ntror att det behövs en samlad politik som tar vara\r\npå den sunda näringspolitiken och på sådant som är\r\nägnat att skapa sunda statsfinanser. Problemet är\r\nväl då, fru talman, att ekonomisk politik för\r\nVänsterpartiet fortfarande i allt väsentligt är\r\nkraftiga skattehöjningar. Att detta recept skulle\r\nvara vägen till framgång är det väl egentligen inte\r\nså många mer än just Vänsterpartiet som tror.</pre><pre>Om ni i Vänstern nu vill utgöra en konstruktiv del\r\ni arbetet på att restaurera Sveriges ekonomi, är ni\r\nsjälvfallet välkomna att delta i det arbetet. Det\r\nskulle lämpligen kunna ske om en stund genom att\r\nni medverkade också till smärtsamma men\r\nnödvändiga besparingar.</pre><pre>Anf. 13  HANS ANDERSSON (v) replik:</pre><pre>Fru talman! Ja, Elver Jonsson, det är lätt att vara\r\növerens om målen, och det var detta jag något\r\nironiserade över, de snälla skrivningarna som finns\r\ni utskottsbetänkandet om vikten av att människor\r\nhar arbete, att arbetslinjen skall hävdas, när det\r\nbara blir värre, när allt färre har arbete och allt fler\r\när arbetslösa.</pre><pre>Våra förslag till åtgärder, bl.a. på\r\nkompetensutvecklingssidan och utbildningssidan,\r\nsom Elver Jonsson talar sig varm för nu, avstyrker\r\nni ju! Jag tror att det beror på att ni uppträder som\r\nlakejer åt en regering som faktiskt är passiv. Vi får\r\nväl höra vad Börje Hörnlund kan ha att säga.\r\nHittills har han inte haft mycket att komma med.</pre><pre>Vi har hänvisat till skattefinansiering för att få\r\ninkomstförstärkningar, men vi har också fört fram\r\nbesparingsförslag, t.ex. om ett tak vid 1,5\r\nbasbelopp i sjukförsäkringen. Och vi har aviserat\r\natt vi är beredda att diskutera det strukturella\r\nbudgetunderskottet framöver, på besparingssidan\r\nockså. Det är nödvändigt, om man skall komma till\r\nrätta med statsfinanserna.</pre><pre>Men jag konstaterar att de borgerliga partierna,\r\nregeringen och regeringsunderlaget här, inte med\r\nett öre kan tänka sig en värnskatt eller någonting\r\nsom drabbar dem som har höga inkomster och dem\r\nsom har förmögenheter. Det är en djupt osolidarisk\r\npolitik. Det visar att det är bara hyckleri, när inte\r\nminst mittenpartierna ute i landet talar om behovet\r\nav solidaritet för att klara arbetslösheten och om\r\nbehovet av bl.a. en värnskatt.</pre><pre>Vi är beredda att diskutera både besparingar och\r\nskatteintäkter, men ni är inte beredda att diskutera\r\nskatteintäkter. Det har jag kunnat konstatera här i\r\nriksdagen.</pre><pre>Anf. 14  ELVER JONSSON (fp) replik:</pre><pre>Fru talman! Jag hoppas att jag kan ta fasta på det\r\nHans Andersson säger, att man i Vänsterpartiet är\r\nberedd att också vara med om att diskutera\r\nbesparingar. Då har jag betydligt större hopp om\r\nVänstern än vad jag hade innan Hans Andersson\r\nuttalat det han har sagt nu.</pre><pre>Talmannen anmälde att Hans Andersson anhållit\r\natt till protokollet få antecknat att han inte ägde rätt\r\ntill ytterligare replik.</pre><pre>Anf. 15  INGELA THALÉN (s) replik:</pre><pre>Fru talman! Först vill jag tacka Elver Jonsson för\r\natt han som vice ordförande i\r\narbetsmarknadsutskottet hjälper till att väcka upp\r\narbetsmarknadsministern. Jag tror att det är ett\r\nvällovligt inslag.</pre><pre>Sedan tycker jag mig spåra en viss bitterhet i Elver\r\nJonssons anförande. Men jag tror nog att Elver\r\nJonsson anger fel orsak till den och riktar\r\nbitterheten åt fel håll. Jag har den allra största\r\nrespekt för Elver Jonssons klara omdöme och goda\r\nvilja, och jag tror inte att jag avslöjar någonting för\r\nkammaren när jag säger att de överläggningar som\r\nhar varit skulle med all säkerhet ha givit ett annat\r\nresultat, om Elver Jonsson hade befunnit sig\r\nnärmare förhandlingsbordet än han tillåtits vara av\r\nsina uppdragsgivare i regeringen.</pre><pre>Men nu är det ändå så att Elver Jonsson är\r\nföreträdare för de borgerliga partierna i\r\narbetsmarknadsutskottet, och Socialdemokraterna\r\nhar i utskottet redovisat hur vi vill ersätta\r\nförsämringarna i arbetslöshetsförsäkringen med\r\nannan finansiering som har varit lika omfattande\r\nsom den som regeringen föreslår.</pre><pre>Elver Jonsson säger att det aldrig har satsats så\r\nmycket på arbetsmarknadspolitiken som nu. Det\r\nberor naturligtvis på att arbetslösheten aldrig\r\nnågonsin -- åtminstone inte under vår\r\nyrkesverksamma tid -- har varit så stor som den är i\r\ndag. Men, Elver Jonsson, sanningen är ju också den\r\natt arbetsmarknadspolitiken får mindre pengar\r\nnästa år än vad den har haft i år. Det är faktiskt för\r\ndet första 4 miljarder mindre per år, och för det\r\nandra dras ytterligare medel undan från\r\narbetsmarknadspolitiken därför att regeringen vill\r\nfinansiera andra åtgärder med hjälp av\r\narbetsmarknadspolitiska insatser. Då är det ju inte\r\nriktigt korrekt att säga att man nästa år satsar så\r\nomfattande som man någonsin kan.</pre><pre>Det är bara med aktiva insatser, som gör att fler\r\nmänniskor kommer i arbete, som gör att fler\r\nmänniskor får förmåga att försörja sig och betala\r\nför sig i samhället, som man kan minska på trycket\r\ni arbetsmarknadsfonden. Det är lönesumman som\r\navgör hur arbetsmarknadsfonden kommer att se ut\r\nframöver. Det är det helt avgörande, Elver\r\nJonsson.</pre><pre>Anf. 16  ELVER JONSSON (fp) replik:</pre><pre>Fru talman! Utskottets värderade ordförande\r\ntyckte inte om att jag nämnde att det satsas så stora\r\nmedel på arbetsmarknadspolitiken att det är\r\ntveksamt om det har skett så stora satsningar förut.\r\nJag tror nog att vi skall vänta med att bestämma\r\nfacit för vad som händer under nästa år. Ingela\r\nThalén som f.d. arbetsmarknadsminister vet ju att\r\nredan på den tiden kom regeringen med\r\ntilläggspropositioner under löpande år, när det\r\nbehövdes.</pre><pre>Man behöver väl inte precis vara profet för att säga\r\natt även om vi får en god\r\nkompletteringsproposition så lär inte det vara sista\r\nordet när det gäller verksamheten fram till\r\nmidsommar 1994, för det är det perspektivet vi talar\r\nom. Det innebär ju att här finns mycket att göra\r\nunder tiden.</pre><pre>Sedan ger jag Ingela Thalén helt rätt när hon säger\r\natt den krympande lönesumman är ett problem.\r\nDet var det jag också försökte säga i mitt\r\nhuvudanförande. Det är med riktiga jobb som vi\r\nkan få en förstärkt lönesumma.</pre><pre>Jag tycker att Socialdemokraterna, som på\r\nåtgärdsdelen vad gäller färdriktningen och i allt\r\nväsentligt även volymen ligger på god talefot med\r\nregeringen, har alltför stor tilltro till den biten och\r\nför litet funderar kring de näringspolitiska frågorna\r\noch på saneringen av statsfinanserna. Det häftiga\r\nutflöde vi har nu gör att räntorna kostar oerhörda\r\npengar. Den stora statsskulden gör att vi måste låna\r\nså mycket pengar, till hög ränta.</pre><pre>För den höga räntan, fru talman, tror jag att vi har\r\nett gemensamt ansvar. Det är klart att det gäller att\r\nskapa politisk ro och arbetsro, och där vill jag inte\r\nsärskilt peka ut någon, men jag tycker att vi alla\r\nskall ta till oss att det gäller att vi uppträder både\r\nförpliktande och sakligt och framför allt att vi\r\nlägger bort det spektakulära som de senaste dygnen\r\nockså har varit med i diskussionen.</pre><pre>Anf. 17  INGELA THALÉN (s) replik:</pre><pre>Fru talman! Låt mig påminna Elver Jonsson om att\r\nnär det här ärendet återremitterades från\r\nkammaren i förra veckan valde\r\nSocialdemokraterna att utse riksdagsledamöter för\r\natt diskutera hur man skulle kunna åstadkomma\r\nsådana åtgärder inom arbetsmarknadspolitiken att\r\nman inte skulle behöva sänka ersättningarna i\r\narbetslöshetsförsäkringen på det sätt som\r\nregeringen har föreslagit. Varför regeringen valde\r\nen annan väg att gå i förhandlingsgruppen är något\r\nsom det ankommer på regeringspartierna själva att\r\npröva.</pre><pre>Elver Jonsson säger att mycket kommer att behöva\r\ngöras och att man inte behöver vara profet för att\r\ninse det. Jag kan dela uppfattningen att man inte\r\nbehöver vara profet, utan det räcker med att läsa\r\ninnantill i allt det material som redan finns, det som\r\nfanns i februari i år, det som fanns i november förra\r\nåret och det som fanns i februari 1992.</pre><pre>Frågan är när, Elver Jonsson, man är beredd att\r\nvidta åtgärder. Om en stund kommer vi att gå till\r\nomröstning, och då kommer regeringspartiernas\r\nföreträdare att rösta nej till alla de aktiva förslag\r\nsom Socialdemokraterna har förespråkat.</pre><pre>Vidare säger Elver Jonsson att Socialdemokraterna\r\nlägger alltför litet kraft på övrig politik. Men det är\r\nSocialdemokraterna som har redovisat en\r\nnäringspolitik, inte de borgerliga partierna eller\r\nden borgerliga regeringen. Det är den\r\nsocialdemokratiska näringsmotionen som\r\ninnehåller en strategi för framtiden. Det är inte\r\nsant, Elver Jonsson, att vi socialdemokrater inte\r\nåtar oss att föreslå besparingar på 12 miljarder\r\nkronor. Men vi vill fördela bördorna på ett\r\nannorlunda sätt än vad regeringen vill.</pre><pre>I den senaste rapporten -- som dock inte är\r\nregeringens, men jag antar att regeringen måste ta\r\nhänsyn till den -- från ett välkänt\r\nbedömningsinstitut, framgår det att\r\nbudgetunderskottet kommer att gå över 200\r\nmiljarder kronor. Då diskuterar\r\nregeringspartiernas företrädare med den allra\r\nstörsta frenesi 12 miljarder kronor av dessa 200\r\nmiljarder kronor. Socialdemokraterna diskuterar\r\nhur man i första hand kommer åt de övriga\r\nmiljarderna. De 12 miljarderna är inte oväsentliga.\r\nDe utgör en viktig del, och man skall göra något åt\r\ndem. Men det väsentliga är den övriga delen. Den\r\nkommer man bara åt genom att människor får\r\nkomma i arbete eller i utbildning så att de kan\r\nförsörja sig själva och sina familjer, Elver Jonsson!</pre><pre>Anf. 18  ELVER JONSSON (fp) replik:</pre><pre>Fru talman! Det sista som utskottets ordförande\r\nsade kan jag instämma i. Det är viktigt att\r\nmänniskor kommer i arbete.</pre><pre>Men jag upphör inte att förvånas över det\r\nresonemang som man så ofta för från\r\nsocialdemokratiskt håll. Socialdemokraterna\r\nundrar varför man skall bråka över besparingar på\r\n12 miljarder kronor. Det är ju 200 miljarder kronor\r\nsom fattas! Ja, det låter sig sägas. Men angående de\r\n12 miljarderna, som Ingela Thalén säger är viktiga\r\natt pressa tillbaka, har Socialdemokraterna hittills\r\ninte varit beredda att presentera något förslag.</pre><pre>Socialdemokraterna avvisade förslag till försiktiga\r\nbesparingar i början av detta riksdagsår. De har ju\r\nvalt att hålla sin lista hemlig -- om nu ''listan'' finns.\r\nDå blir det litet svårt att diskutera frågan om att\r\nfördela bördorna rättvist. Vi vet ju inte var\r\nSocialdemokraterna tänker lägga sina besparingar.</pre><pre>Nu avslöjade Socialdemokraterna under\r\nförhandlingsveckan att de är beredda att lägga på\r\nen kraftig egenavgift inom sjukförsäkringen. Jag\r\ntycker att det är ytterst tvivelaktigt. Det vore\r\nriktigare att lägga den avgiften på en a-kassepremie\r\nsom drabbar oss som har ett arbete. Det kan inte\r\nvara orimligt med den fördelningen.</pre><pre>Vidare har vi frågan om vad regeringen vidtar för\r\nåtgärder. Nu är arbetsmarknadsministern i hög\r\nberedskap att alldeles strax meddela det. Jag skall\r\nnaturligtvis inte föregripa vad han skall säga. Men\r\ndet är klart vad regeringspartiernas ledamöter i\r\narbetsmarknadsutskottet vill. Vi har gjort klara\r\nbeställningar inför kompletteringspropositionen av\r\nvad vi förväntar oss av den. Vi kommer självklart\r\natt utkräva ansvar från de regerande ministrarna.</pre><pre>Talmannen anmälde att Ingela Thalén anhållit att\r\ntill protokollet få antecknat att hon inte ägde rätt\r\ntill ytterligare replik.</pre><pre>Anf. 19  Arbetsmarknadsminister BÖRJE\r\nHÖRNLUND (c):</pre><pre>Fru talman! Jag är uppriktigt ledsen för att det inte\r\ngick att bli sams. Med en lägre ränta, bättre\r\nkronkurs och politisk samling hade vi kunnat ha en\r\nglädjens debatt i dag. Men tyvärr, det gick inte. Jag\r\nåterkommer till den frågan.</pre><pre>Det var lätt att finna varandra i fråga om att vidta\r\nåtgärder för att hålla den öppna arbetslösheten\r\nnere. Under förutsättning att de unga tar de\r\nerbjudna gymnasieplatserna i anspråk, att de\r\narbetsmarknadspolitiska åtgärderna som vi har\r\ndiskuterat i stort går att åstadkomma och att\r\nandelen människor som står utanför den ordinarie\r\narbetsmarknaden stannar vid 14--15 % nästa\r\nbudgetår, skall vi kunna se en öppen arbetslöshet\r\nsom är under fem procentenheter. De satsningar\r\nsom har gjorts innevarande år överstiger allt annat\r\ni modern tid. De satsningar som kommer att\r\nföreslås i kompletteringspropositionen är mycket\r\nomfattande.</pre><pre>Vi hade också en lika uppfattning om att 1993 och\r\n1994 kommer att bli besvärliga år, trots att\r\nutvecklingen för exportindustrin börjar vända åt\r\nrätt håll. Svensk exportindustri har i modern tid\r\nicke haft så bra kostnadsläge som i dag. Det beror\r\npå Rehnbergavtal, sänkta arbetsgivaravgifter, en\r\nstark produktivitetsökning i företagen -- som\r\nföretagare och anställda tillsammans jobbar för --\r\noch det beror på en starkt minskad frånvaro. Om vi\r\ntittar på frågan om frånvaron rent matematiskt, kan\r\nvi konstatera att om vi hade samma höga frånvaro\r\nfrån arbetet i dag som vi hade under\r\nhögkonjunkturen i slutet av 1980-talet, skulle det\r\nha varit närmare 150 000 färre människor\r\narbetslösa i dag. Det beror vidare på kronkursen.\r\nDetta har sammantaget gett ett alldeles fantastiskt\r\nkostnadsläge för exportindustrin i fråga om att\r\nkonkurrera med övriga länder. Från det att Sverige\r\n1989 var mer eller mindre prissatt från\r\nvärldsmarknaden så har Sverige nu ett fantastiskt\r\nkonkurrensläge.</pre><pre>Men det finns också tråkiga saker. Många företag\r\njobbar i huvudsak på hemmaplan, importerar delar\r\nfrån t.ex. Tyskland eller Japan, och har stora\r\nutlandslån. De företagen far mycket illa i dag och\r\nmåste minska antalet anställda. En del företag\r\norkar inte alls med. Det här gör sammantaget att vi\r\nfår det besvärligt på den svenska arbetsmarknaden\r\nde år framöver som vi nu diskuterar.</pre><pre>Vi tror på en gryende världskonjunktur. Det är\r\nnaturligtvis en grund för att få ordentlig avsättning\r\ni det goda konkurrensläget. Låt oss vidare se på\r\nbytesbalansen. Efter sju förlustår, sammantaget\r\n125 miljarder kronor, är prognosen för 1994 ett\r\növerskott på 30 miljarder kronor. Det innebär att\r\nefter en lång tid går nu folkhushållet runt -- och litet\r\nmer än så.</pre><pre>Vi får gå tillbaka ända till 1986 för att se ett\r\növerskott i bytesbalansen. Då var summan så liten\r\nsom 4 miljarder kronor. Det här är positivt. Det\r\nfinns förutsättningar. Jag har sett att handeln har\r\nträffat ett tvåårsavtal. Jag välkomnar det mycket.\r\nJag hoppas att hela arbetsmarknaden har styrka att\r\ngöra detsamma. Det ger planeringsmöjligheter för\r\nsvensk företagsamhet två år framöver.</pre><pre>Allmänt några ord om ekonomin. Statens\r\nbudgetunderskott är hälften av statens alla\r\ninkomster. Det är alltså ett enormt underskott. Det\r\när inte fråga om några tior. Den 1 juli 1994 kommer\r\ndet att fattas 60 miljarder kronor i\r\nArbetsmarknadsfonden. Det gäller med\r\nbesparingar och stora volymer av andra åtgärder\r\nosv.</pre><pre>Lönegarantifonden -- som jag kallar för\r\nkonkursfonden -- kommer att ha ett underskott på\r\növer 7 miljarder. Vad vi egentligen gör -- mina\r\ndamer och herrar och regeringens ministrar -- är att\r\nvi lägger enorma börder på de ungas axlar, de unga\r\nsom nu sitter uppe på åhörarläktaren och de unga\r\nsom finns ute i samhället. Vi vägrar betala för oss.\r\nVi skjuter över enorma summor på nästa\r\ngeneration.</pre><pre>Allvaret inser man när man summerar och tar med\r\nde tre underskott som jag har beskrivit. Enbart\r\nräntan på dessa underskott blir 25 miljarder kronor\r\nunder nästa budgetår. Nästa budgetår måste vi\r\nalltså spara 25 miljarder kronor för att\r\nbudgetunderskottet inte skall öka. Det är mycket\r\nhårt att spara 25 miljarder kronor.</pre><pre>Jag kan också beskriva det här på ett annat sätt så\r\natt alla begriper. Skall vi lägga ut detta på alla som\r\narbetar i Sverige i dag måste var och en dra in 6 000\r\nkr bara till ränta för att inte underskotten skall öka\r\nännu mer.</pre><pre>Att man missköter ekonomin och inte tar den på\r\nallvar är nog det värsta som kan hända\r\narbetsmarknaden och de arbetslösa. I så fall går\r\ninte räntan ner utan snarare upp. Vi måste kunna\r\nresonera kring detta.</pre><pre>Regeringen och Socialdemokraterna har samma\r\nutgångsläge när det gäller besparingar. Regeringen\r\nhar redovisat ca 12 miljarder. Socialdemokraterna\r\nsäger att de någon gång i maj skall redovisa 12\r\nmiljarder kronor. De säger alltså inte hur det skall\r\ngöras. Det här oroar mig. Det är något nytt i svensk\r\npolitik att man inte svarar på ett korrekt sätt när\r\nstatsbudgeten läggs fram. Vad skulle\r\nSocialdemokraterna ha sagt när de satt i\r\nregeringsställning om Centerpartiet skulle ha\r\nmörkat när det lade fram motförslaget till\r\nbudgeten? Jag vågar icke tänka på alla fula ord som\r\nskulle ha använts mot Centerpartiet i en sådan\r\nsituation. Det här är inte bra. Om det här skall bilda\r\nskola under åren framöver, oavsett vem som sitter i\r\nregeringsställning, är det allvarligt för Sverige.</pre><pre>Regeringen lade fram ett förslag i den\r\ngemensamma arbetsgruppen. Med karensdagar\r\nsparar vi 1,15 miljarder. Med höjd egenavgift, 30\r\nkr, för försäkrade uppnås 1,25 miljarder.\r\nSocialdemokraterna ville ha höjd arbetsgivaravgift.\r\nDet ville icke regeringen. Men den goda\r\nkompromissen bygger på att man ger och tar. Höjd\r\narbetsgivaravgift med 0,2 % ger 1,2 miljarder. 85-\r\nprocentsnivån -- således varken 80 eller 90 % --\r\nsparar 1,5 miljarder. På budgetens åtgärder sparar\r\ndet dessutom 1,2 miljarder.</pre><pre>Regeringen hade gjort om sitt bud ganska\r\nordentligt, men hade kvar besparingssumman 6,3\r\nmiljarder. Den här mixen innehåller den goda\r\nkompromissens alla delar.</pre><pre>I detta sammanhang kan också kortfattat beröras\r\natt de två länder som ligger närmast efter Sverige\r\nnär det gäller nivån på arbetslöshetsersättningen\r\nligger på 70 %. Andra länder ligger lägre och\r\nmånga länder förfärligt lågt.</pre><pre>Jag vill vända mig till Hans Andersson som talade\r\nom lönebildningen. Titta på Norge, där har de inga\r\nproblem av den art Hans Andersson menar med sin\r\nlönebildning. De ligger också nästan alltid för högt,\r\ntrots att de har en arbetslöshetsersättningsnivå på\r\n65 %.</pre><pre>Socialdemokraterna markerade, som Ingela Thalén\r\nsade, med att sätta in folk från\r\narbetsmarknadsutskottet och två ekonomer. De\r\nföreslog 1 % på sjukförsäkringen, netto 4\r\nmiljarder. Men sjukförsäkringen är redan\r\növerfinansierad på grund av den sjunkande\r\nsjukfrånvaron.</pre><pre>Man föreslog en höjd arbetsgivaravgift på 0,5 %.\r\nJag vill bara notera att det drar in ytterligare\r\nnärmare 1 miljard från kommunerna.\r\nSocialdemokratins stora nummer har varit att man\r\ninte får dra in något mera från kommunerna. Nu\r\nkommer Socialdemokraterna själva med ett förslag\r\ndär man drar in närmare 1 miljard.</pre><pre>Man säger att det skall vara billigare åtgärder. Det\r\när riktigt. Vi resonerade om detta och kom mycket\r\nväl överens. Nu har jag räknat på det här. Trots att\r\njag har samma billiga åtgärder, men eftersom vi\r\ntillsammans föreslår en så pass ökad volym, ökar\r\nbudgetunderskottet på arbetsmarknadens område\r\nmed ett antal miljarder kronor. De billiga\r\nåtgärderna behövs för att få upp volymen till den\r\nmycket höga nivå som behövs framöver.</pre><pre>Vid det elfte sammanträdet ''töjde'' jag mig över\r\nmitt yttersta mandat. Jag föreslog: Gå loss på en\r\negenavgift på 30 kr för dem som har arbete. Vi\r\nskulle då behålla 90-procentsnivån till årets slut.\r\nSedan sade jag att vi skall skicka ut Gerhard\r\nLarssons utredning på remiss. Då kommer LO,\r\nTCO, SAF m.fl. att ha synpunkter på den och\r\nkomma med sina förslag. När vi har Gerhard\r\nLarssons förslag och vet vad olika parter som berörs\r\ntycker, kan vi till hösten sätta oss ned och diskutera\r\nhur vi skall lägga upp det här efter den 1 januari\r\n1994. Jag fick mycket gott hopp, för då bröt vi. Men\r\ndet gick tyvärr inte.</pre><pre>Det är allvar när det gäller Arbetsmarknadsfonden.\r\nNästa år fattas det ca 17 000 kr per försäkrad. Det\r\nblir fråga om så stora underskott om man säger nej\r\ntill 30 kronor för de försäkrade. Man kan också slå\r\nut beloppet på alla som jobbar och inte bara på de\r\nförsäkrade. Då fattas i det närmaste 14 000 kr. Om\r\ningenting görs -- vilket är budet -- kommer alla\r\ninkomster både från arbetsgivare och arbetstagare\r\nom drygt ett år att gå till räntor. Det kommer inte\r\natt finnas ett öre till arbetslöshetsersättning.</pre><pre>Så kan ansvarsfulla människor icke hantera en\r\narbetslöshetsförsäkring. Den dimensionerades av\r\nSocialdemokraterna för att tåla 2 % öppen\r\narbetslöshet. Sedan såg Socialdemokraterna till att\r\nutbildningsvikariaten också skulle finansieras via\r\nfonden. Man såg till att utbildningsbidragen i\r\nefterhand skulle debiteras fonden. Tillsammans såg\r\nvi till att ALU, i den förra uppgörelsen mellan\r\nregeringen och Socialdemokraterna, skulle gå på\r\nfonden. Socialdemokraterna gav bort ett stort\r\nbelopp till de fackliga organisationerna i slutet av\r\n80-talet, pengar som kom från ett 95-procentigt\r\nstatsbidrag och 5 % egenavgift. Skulle jag ha haft\r\nkvar de pengarna i dag skulle jag ha haft ytterligare\r\n4 miljarder till de arbetslösa, men den\r\nsocialdemokratiska regeringen gav rakt upp och\r\nner bort statens pengar.</pre><pre>När det gäller att fördela bördorna på ett annat,\r\nrättvist sätt, föreslår man att ett långtidssjukskrivet\r\naffärsbiträde som har förlorat sitt jobb skall betala\r\n86 kr i månaden. Man föreslår att en ung människa\r\nsom sommararbetar, som inte är med i a-kassan och\r\naldrig kommer dit, som sliter för att få pengar till\r\nsin utbildning, skall betala 30 kr i månaden. En\r\nbyggjobbare skall betala 160 kr, och ett\r\nsjukvårdsbiträde skall betala 100 kr i månaden. En\r\njordbrukare skall med arbetsgivaravgift betala\r\n1 500 kr om året, men han får icke vara med i A-\r\nkassan när han går i konkurs.</pre><pre>Är det här rättvisa?</pre><pre>Regeringsföreträdarna ville verkligen klara detta,\r\noch med tre tior från dem som är försäkrade skulle\r\nvi ha gjort det. Avgifterna från de försäkrade räcker\r\nnästa år till 3 % av utbetalningarna, och\r\narbetsgivaravgiften på 2,12 % räcker till 27 %.\r\n70 % lånas.</pre><pre>Socialdemokraterna ställdes till slut inför ett val:\r\nOm Socialdemokraterna gick med på tre tior till a-\r\nkassan från dem som har arbete, skulle de få\r\nbehålla 90 % ersättning året ut, under tiden skulle\r\nvi överlägga med varandra om fortsättningen. Man\r\nvalde hellre 80-procentsnivån för de arbetslösa än\r\ntre tior från dem som har jobb och är med i\r\nförsäkringen. Det var det enkla, raka övervägandet\r\nsom socialdemokratin hade att göra, efter det att vi\r\nhade gett vårt bud.</pre><pre>Jag läste i Aftonbladet att en ledande\r\nsocialdemokrat säger att tre tior till a-kassan är en\r\nattack mot löntagarnas organisationer -- facken\r\nskulle tvingas rationalisera. Är det verkligen det\r\nsom är avgörande?</pre><pre>Jag vill tydliggöra det här med att satsa på att ta\r\npengar i sjukförsäkringen eller där underskottet är.\r\nSäg att Folksam har ett stort överskott för sina\r\nhemförsäkringar, men ändå vill höja premierna just\r\npå hemförsäkringen på grund av att bilisterna\r\nkrockar och bilarna stjäls så att bilförsäkringen går\r\nmed stor förlust. Det skulle bli ett ramaskri från alla\r\ndem som har hemförsäkring -- det är ju inte de som\r\nhar syndat nu, utan bilförsäkringen som har\r\nproblem.</pre><pre>Det är den lösningen som Socialdemokraterna\r\nföreslår -- om man nu skall prata på marknadens\r\nvis.</pre><pre>Jag vill avsluta med att säga att jag hoppas att när\r\nSocialdemokraterna presenterar sina besparingar\r\noch om de stannar på 12 miljarder, och när Ny\r\ndemokrati och Vänstern presenterar sina förslag,\r\nskall det ändå finnas möjligheter att resonera.</pre><pre>Jag vill säga till Laila Strid-Jansson, bortsett från\r\nom de skrev något i utskottet eller inte, att vi vill ha\r\nordinarie arbeten -- det vill alla ha. Jag ser gärna\r\nmånga framgångsrika uppfinnare. Jag ser\r\nnödvändigheten av nya entreprenörer och\r\nframtidstro i befintliga företag. Det är en\r\nnödlösning med 100 000 ungdomspraktikanter,\r\n50 000 i den nya åtgärden ALU, osv.</pre><pre>Avslutningsvis vill jag fråga Ingela Thalén: Om\r\n80 % ersättning gäller vid nästa val, går då\r\nSocialdemokraterna ut med ett vallöfte om att\r\nåterställa den till 90 % om det fattas 150--200\r\nmiljarder i Arbetsmarknadsfonden?</pre><pre>(Applåder)</pre><pre>Anf. 20  INGELA THALÉN (s) replik:</pre><pre>Herr talman! När argumentationen är dålig höjer\r\nman rösten, brukar det heta. Menar verkligen\r\nBörje Hörnlund att det är de arbetslösas fel att de\r\när arbetslösa? Det kan väl inte vara hans avsikt.\r\nMen Börje Hörnlund gör ju en jämförelse med\r\ntrafikförsäkringen och säger att det är\r\ntrafikanternas fel att trafikförsäkringens kostnader\r\nökar.</pre><pre>Börje Hörnlund glömmer en sak i diskussionen,\r\nmen han kanske tycker att det är en liten detalj. Jag\r\ntycker att det är en rätt stor sak, och när vi pratar\r\ni andra sammanhang brukar den vara enorm. Det\r\nhandlar alltså om 3 miljarder kronor. Det är ganska\r\nmycket pengar.</pre><pre>Det som Börje Hörnlund och hans medförhandlare\r\nkom tillbaka med förutsatte nämligen att man,\r\nutöver löftet om 90 % ersättning i ett år och tre tior\r\ni arbetslöshetsförsäkringens egenavgift, skulle\r\nplocka fram besparingar på andra områden\r\nmotsvarande 3 miljarder kronor. Vi\r\nsocialdemokrater vidhåller den bredare basen för\r\natt betala, och vi föreslog att alla som har ett arbete,\r\nsom tillhör sjukförsäkringen, skulle bidra. Vi har\r\ntidigare varit överens om att det är en bra väg. Men\r\nregeringen fortsatte att envist hävda att det lilla\r\nkollektivet -- de som Börje Hörnlund\r\nuppenbarligen anser har sig själva att skylla för att\r\nde är arbetslösa -- förutom att de skulle få de\r\nförsämringar genom fem karensdagar som\r\nSocialdemokraterna också var beredda att\r\nacceptera, skulle påläggas dessa egenavgifter. Men\r\nglöm inte, Börje Hörnlund, att det fattades 3\r\nmiljarder kronor!</pre><pre>Sedan säger Börje Hörnlund i sitt inlägg att\r\nföretagen behöver lättnader. Då är min fråga: Är\r\ndet Arbetsrättskommitténs förslag som avses?</pre><pre>Börje Hörnlund säger vidare, att under\r\nförutsättning av att ungdomar accepterar\r\ngymnasieplats och att det kan vidtas sådana\r\nåtgärder som han har tänkt sig i\r\narbetsmarknadspolitiken, kan den öppna\r\narbetslösheten nästa år komma att landa under\r\n5 %. Då är min fråga: Kommer de åtgärderna att\r\nvidtas?</pre><pre>Avslutningsvis säger Börje Hörnlund att\r\nSocialdemokraterna har infört en ny princip när det\r\ngäller att inte tala om vad man vill. Jag tycker att\r\nBörje Hörnlund skall vara utomordentligt försiktig,\r\nmed tanke på det budgetförslag som har lämnats\r\növer till riksdagen, där man mörkar pengar som\r\nman tar från arbetsmarknadspolitiken och lyfter\r\növer på andra områden, där man inte redovisar hur\r\nman vill använda 28 miljarder.</pre><pre>Anf. 21  Arbetsmarknadsminister BÖRJE\r\nHÖRNLUND (c):</pre><pre>Herr talman! De som är arbetslösa är offer för en\r\nsvår internationell lågkonjunktur, som blev längre\r\nän vad någon trodde. Men de är också offer för\r\nsvåra, hemmagjorda problem, av den typen att\r\nlöneökningstalen blev tvåsiffriga, under ett antal år\r\ndå produktivitetstillväxten var noll, vilket gjorde\r\natt Sverige helt på egen hand prissatte sig ut ur\r\nvärldsmarknaden. När andra kunde hålla sin\r\nindustriproduktion uppe, rasade svensk\r\nindustriproduktion rakt ner 1989--1991. De är\r\nockså offer för den inflations- och\r\nspekulationsekonomi som rådde under\r\nsocialdemokratins regeringstid. Och märk väl! Jag\r\nsäger inte att det är Socialdemokraternas fel, men\r\ndet var i alla fall inte den här regeringen som\r\nregerade. Det är många aktörer som får ta på sig\r\ndet som hände under ett antal år.</pre><pre>Vad den här regeringen har upplevt efter\r\nregeringsskiftet är att vi har fått lösa in tiotals och\r\nåter tiotals miljarder kronor på bankspekulationer\r\noch finansspekulationer, gjorda före\r\nregeringsskiftet. Det känns väldigt otacksamt.</pre><pre>Jag skall inte värdera vad som är svårast när det\r\ngäller arbetsmarknaden. Säg att hälften beror på\r\nden internationella lågkonjunkturen och att hälften\r\när sviter efter det lössläppta 80-talet. Men\r\negentligen är det inte den debatten som vi behöver\r\nföra, utan det är denna debatt: Kan denna\r\nkammare, ihop med regeringen, brett ta tag i\r\nproblemen?</pre><pre>Anf. 22  INGELA THALÉN (s) replik:</pre><pre>Herr talman! Jag skall erkänna för Börje Hörnlund\r\natt det var med allra största tvekan som jag åtog mig\r\nuppdraget att tillsammans med Johnny Ahlqvist\r\nvara med i de här förhandlingarna. Det berodde\r\ninte på Börje Hörnlund -- tvärtom. Men det var\r\nillavarslande när statsministern direkt avvisade det\r\nerbjudande som Ingvar Carlsson gav i sitt brev. Det\r\nvar först när Bengt Westerberg sade ifrån som\r\nstatsministern ansåg sig vara beredd att gå in i\r\növerläggningar.</pre><pre>Det kan inte ha varit särskilt uppmuntrande för\r\nBörje Hörnlund när statsministern mitt i\r\nförhandlingarna säger att det inte kommer att gå.\r\nDet säger han inte bara en gång, utan flera gånger.\r\nDessutom säger statsministern att\r\nSocialdemokraterna avvisar det bud regeringen har\r\nlagt. Regeringen hade aldrig lagt något bud. Det är\r\nklart att det inte var lätt att förhandla i ett sådant\r\nklimat.</pre><pre>Jag är övertygad om att Börje Hörnlund och Elver\r\nJonsson är politiker med god vilja och med ärligt\r\nuppsåt. Om de krafterna hade varit de\r\ndominerande kanske överläggningarna inte hade\r\nslutat som de gjorde. Men det är de borgerliga\r\npartiernas problem, därför att det är era kusiner det\r\nhandlar om, inte våra.</pre><pre>Under 80-talets spekulationsekonomi var det\r\nmånga aktörer, säger Börje Hörnlund. Ja, det var\r\nnågra stycken, och en av dem var Börje Hörnlund\r\nsjälv, som satt i Riksbanken och då hade möjlighet\r\natt påverka både valutafrågor, räntefrågor och\r\nandra frågor om den övergripande ekonomin.</pre><pre>Jag vill än en gång säga till Börje Hörnlund: Jag\r\nhoppas att jag aldrig någonsin igen får höra av vare\r\nsig Börje Hörnlund eller någon annan, att vi\r\nsocialdemokrater inför taktisk metodik i denna\r\nkammare och att vi försöker försvåra eller att\r\nundanhålla vår information, så länge som\r\nregeringen till denna riksdag lämnar budgetförslag\r\nsom ser ut som de förslag som\r\narbetsmarknadsutskottet fick. Vi måste ägna\r\ntimmar åt att ta reda på vad det egentligen var fråga\r\nom, och man hade verkligen ansträngt sig för att\r\nmörka de siffror som överlämnats till riksdagen.\r\nDet måste finnas någon rättvisa i den här debatten,\r\nBörje Hörnlund.</pre><pre>Anf. 23  Arbetsmarknadsminister BÖRJE\r\nHÖRNLUND (c):</pre><pre>Herr talman! Ingela Thalén och jag har samma\r\nuppfattning på den punkten. Jag vill bara notera,\r\natt när Socialdemokraterna var i minoritetsregering\r\nställde vi upp i väldigt många enskilda, svåra\r\nsparbeslut. Jag behöver bara nämna\r\ntvångssparandet, som i sak var rätt men som\r\npolitiskt kanske inte var så lyckat.</pre><pre>Jag vill också påminna om att Socialdemokraterna\r\nhela tiden hade majoritet i Riksbanken och ett fast\r\ngrepp om den.</pre><pre>Avslutningsvis, Ingela Thalén: Man skall ta sig loss,\r\noch det skall man egentligen göra efter varje\r\nomgång. Man skall glömma och se positivt framåt.\r\nDet är det enda som på kort och lång sikt löser\r\nproblemen. Så kommer jag att fortsätta att jobba.\r\nEftersom jag känner Ingela Thalén så väl och hon\r\nsaknar replikrätt tror jag att det står till på samma\r\nsätt för henne.</pre><pre>Andre vice talmannen anmälde att Ingela Thalén\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 24  HANS ANDERSSON (v) replik:</pre><pre>Herr talman! Jag noterar att Börje Hörnlund,\r\narbetsmarknadsministern, har ett väldigt behov av\r\natt ta sig loss. Jag tycker att det är bra. Han var inne\r\npå att han töjde sig över gränsen under\r\nförhandlingen. Jag skulle vilja uppmana honom att\r\ntöja litet till. Då kanske Centern kan ta sig loss från\r\ndenna eländesregering. Då finns det ett underlag\r\nför att föra en politik för Sveriges bästa.</pre><pre>Börje Hörnlund åberopar omständigheter som\r\nlustigt nog är positiva, men det beror snarast på att\r\nregeringen inte har haft med dessa att göra.\r\nBytesbalansen och handelsbalansen blir bättre. Det\r\när bra. Men det beror ju på att, höll jag på att säga,\r\nregeringen till slut misslyckades med att hålla fast\r\nkronkursen. Det blev en devalvering, som späddes\r\npå av den interna devalveringen. Vi har en oerhörd\r\nkonkurrenskraft, som exportindustrin nu drar nytta\r\nav. Men det ger ju inte mycket sysselsättning på\r\nkort sikt.</pre><pre>Avtalet på handelns område blev ju faktiskt av,\r\ntrots SAF:s agerande och de uttalanden som har\r\nkommit från arbetsmarknadsministern om att det\r\ninte finns någonting att göra upp om. Man lyckades\r\nfaktiskt rädda freden genom kollektivavtal och\r\nförhandlingar mellan centrala parter. Jag hoppas\r\natt det kan komma budskap som talar om att det i\r\nfortsättningen skall se ut så på hela\r\narbetsmarknaden.</pre><pre>Jag vill upprepa mina frågor:</pre><pre>Delar arbetsmarknadsministern min uppfattning\r\nom att det inte alls är arbetslöshetsförsäkringen\r\nsom är orsak till att Sverige har en kris och därmed\r\nockså arbetslöshet?</pre><pre>Delar Börje Hörnlund min uppfattning om att en\r\nvärnskatt vore ett verksamt medel för att skapa\r\ninkomstförstärkningar, som skulle kunna bidra till\r\nsundare statsfinanser och finansiera åtgärder mot\r\narbetslöshet?</pre><pre>Delar Börje Hörnlund min uppfattning om att\r\nbesparingen, att man kapar 12 kronor per dag från\r\ndem som uppbär KAS, är meningslös, cynisk och\r\nfaktiskt bara ett hångrin mot de arbetslösa?</pre><pre>Detta får vara de frågor som jag ställer i min första\r\nreplik.</pre><pre>Anf. 25  Arbetsmarknadsminister BÖRJE\r\nHÖRNLUND (c):</pre><pre>Herr talman! Jag vet inte vad Hans Andersson är\r\nute efter. Om man tänjer sig så långt man kan, så\r\nsträcker man sig. Det vill väl inte Hans Andersson.</pre><pre>Bytesbalansen är en kombination av de fem\r\nåtgärder som jag räknade upp. Men jag kan ge\r\nHans Andersson rätt i att den fallande kronan har\r\nstor del i det goda konkurrensläget. Samtidigt\r\npekar jag på det förhållandet att alla småföretag,\r\nsom har tagit utlandslån och dessutom importerar\r\nvaror, blir förlorare. Det leder i sin tur till att\r\narbetsmarknaden på kort sikt förlorar på det hela.\r\nMen det leder rätt om de stora företagen orienterar\r\nom och köper från underleverantörer hemma i\r\nSverige i stället. Men det blir en övergångsperiod.</pre><pre>När det gäller avtalen är jag faktiskt försiktig. Jag\r\nbrukar vägra att uttala mig om tiondelar, procent\r\noch sådana saker. Men jag vädjar till parterna på\r\nmina bara knän om det så behövs. Täck två år, så\r\natt vi får fasta spelregler för dem som tänker\r\ninvestera, för dem som ser på svensk ekonomi!\r\nDetta är mycket viktigt. Om man ser vad det kan\r\nåstadkomma positivt, finner man att det motsvarar\r\nbesparingar i statsbudgeten på många miljarder.</pre><pre>När det gäller arbetslöshetsförsäkringen måste man\r\ndiskutera insatser från arbetsgivare för att komma\r\ntill rätta med de stora summor som fattas. Man\r\nmåste diskutera nivåer för de försäkrade och med\r\nstor sannolikhet också någon åtgärd som har med\r\nstatsbudgeten att göra, hur pengarna kommer in.\r\nTyvärr är det fråga om mycket höga tal.</pre><pre>Det beslut som riksdagen i dag skall fatta är ett\r\ninriktningsbeslut. Ett detaljbeslut återstår. Det\r\nbehövs ytterligare några avvägningar.</pre><pre>Anf. 26  HANS ANDERSSON (v) replik:</pre><pre>Herr talman! När man tänjer sig har man två\r\nalternativ, Börje Hörnlund. Man kan vara så dum\r\natt man tänjer sig ända tills man sträcker sig. Men\r\ndet är väl ingen bra lösning. Man kan ju göra som\r\nBörje Hörnlund tidigare sade: ta sig loss.</pre><pre>Om Börje Hörnlund tar sig loss, skall han finna att\r\nden politik som bedrivs kring arbetslösheten, den\r\npolitik som har att göra med skatterättvisa och\r\nvärnskatten och förresten också frågorna kring\r\narbetsrätten, som vi brukar diskutera, blir lättare\r\natt hantera än de är tillsammans med SAF:s\r\nrepresentanter i Sveriges riksdag.</pre><pre>Jag tror att Centerpartiet skall ta sig en rejäl\r\nfunderare över sitt deltagande i regeringen, även\r\nom man lyckades tillskansa sig en halv miljard till\r\nbönderna häromdagen.</pre><pre>Jag upprepar mina frågor:</pre><pre>Varför biträder inte regeringen våra förslag om att\r\ninkomsterna till staten skall ökas, t.ex. genom\r\nslopande av grundavdrag? Det höjer inte ens\r\nmarginalskatterna.</pre><pre>Menar arbetsmarknadsministern att en sänkning av\r\ndet kontanta arbetsmarknadsstödet med 12 kronor\r\nom dagen är ett besparingsförslag som är värt att\r\nföra fram? Jag kan inte tro det. Säg hellre att detta\r\när ett misstag och att man inte borde rösta på det\r\nförslaget. Det finns ju faktiskt yrkanden där man\r\ninte föreslår sådana här dumma beslut.</pre><pre>Anf. 27  Arbetsmarknadsminister BÖRJE\r\nHÖRNLUND (c):</pre><pre>Herr talman! Väldigt kort: alla förslag om\r\nbesparingar och annat som kommer från Vänstern,\r\nNy demokrati och Socialdemokraterna analyseras i\r\nregeringskansliet.</pre><pre>Om jag har förstått Socialdemokraterna rätt, ville\r\nde inte lägga fram sparförslagen i januari, eftersom\r\ndet då var risk för att regeringen skulle intressera\r\nsig för dem. En del socialdemokrater har faktiskt\r\nsagt så. Den tidigare socialdemokratiska\r\nregeringen var väldigt duktig på att anta förslag från\r\nFolkpartiet och Centern. Då och då antog de ett\r\nförslag från Moderaterna. Därmed hade de\r\nmajoriteten klar. Så är det i det politiska livet.</pre><pre>Tack för debatten, Hans Andersson!</pre><pre>Andre vice talmannen anmälde att Hans\r\nAndersson anhållit att till protokollet få antecknat\r\natt han inte ägde rätt till ytterligare replik.</pre><pre>Anf. 28  LAILA STRID-JANSSON (nyd)\r\nreplik:</pre><pre>Herr talman! Jag gläder mig åt att åtminstone\r\narbetsmarknadsministern stöder mitt särskilda\r\nyttrande. I detta sägs det att det är i ett positivt\r\nföretagsklimat som man kan driva en politik som\r\ngynnar uppfinnare, innovatörer och entreprenörer\r\nsamt att det i slutändan kan leda till praktisk\r\ntillämpning i svenska företag.</pre><pre>Det märkliga är att det troligen bara är\r\narbetsmarknadsministern samt Ny demokrati som\r\nhar den här åsikten. Inget annat parti har stött oss i\r\nvår strävan för denna grupp.</pre><pre>Då vi i Ny demokrati ändå har ett så tungt och\r\nviktigt stöd som det från arbetsmarknadsministern,\r\nföreslår jag att vi tillsammans kör över de andra\r\npartierna och hjälper uppfinnare, innovatörer och\r\nentreprenörer i deras kamp.</pre><pre>Anf. 29  JOHNNY AHLQVIST (s):</pre><pre>Herr talman! Nu har tre borgerliga talare före mig\r\nvarit uppe i talarstolen plus en minister, men\r\ningenting har sagts till de människor som i dag är\r\narbetslösa i landet. Arbetsmarknadsministern har\r\nmest uppehållit sig runt andra områden än det\r\ndebatten i dag egentligen skulle handla om. Det är\r\nfaktiskt de arbetsmarknadspolitiska åtgärderna vi\r\nskall diskutera här i dag -- inte vad som hände på\r\n1970-talet, eller vad Börje Hörnlund kom med för\r\nbud under våra förhandlingar. Förresten har han\r\ninte heller redovisat detta sista på ett rättvisande\r\nsätt. Jag skall inte uppehålla mig vid dessa frågor.\r\nJag tror att man ute i landet förväntar sig att vi skall\r\ndiskutera arbetsmarknadsläget, de arbetslösas\r\nsituation och vad vi skall göra åt detta. På den\r\npunkten har ingenting kommit från ministern annat\r\nän tomma luften.</pre><pre>Samtidigt fortsätter arbetslösheten skoningslöst att\r\nstiga. Förra veckan presenterade AMS sina\r\nprognoser. De siffror som presenterades verkade\r\npå något sätt overkliga. Hade någon för ett par år\r\nsedan sagt att vi i Sverige skulle få arbetslöshetstal\r\npå tvåsiffrig nivå, hade han eller hon betraktats som\r\nmindre trovärdig.</pre><pre>Nu står vi faktiskt där. AMS prognos på 10 % visar\r\nen skrämmande utveckling. Om AMS får rätt -- och\r\nman har tyvärr haft rätt tidigare alltför ofta --\r\nkommer vi nästa år att nå tvåsiffriga\r\narbetslöshetstal. Över 16 % av arbetskraften, var\r\nsjätte svensk, kommer att stå utan ett ordinarie\r\njobb.</pre><pre>För drygt två månader sedan trodde regeringen att\r\narbetslösheten nästa budgetår skulle bli 6,6 %.\r\nRedan i februari var vi uppe i 7,3 %. För varje\r\ndokument regeringen har presenterat har man\r\ntvingats att skriva upp prognosen.</pre><pre>Det är bara att konstatera att regeringen totalt har\r\ntappat kontrollen över utvecklingen.</pre><pre>Jag skulle vilja föra ner debatten till den nivå som\r\ndet egentligen handlar om här. Jag skulle vilja fråga\r\nde borgerliga representanterna i\r\narbetsmarknadsutskottet: Vad är det för ett spel ni\r\nbedriver? Trots att arbetslösheten ökar vill ni inte\r\nanslå mer pengar till arbetsmarknadsutbildning. Ni\r\nvill inte se till att 10 000 arbetslösa\r\nbyggnadsarbetare kan få arbete. Ni vill inte se till\r\natt 10 000 kvinnor inom vården skulle kunna få\r\nutbildning i stället för att sägas upp. 25 000\r\npersoner skulle kunna studera i komvux och i\r\nfolkbildning i stället för att vara arbetslösa.</pre><pre>Varför har ni inte ställt upp på dessa förslag?\r\nEnskilda regeringsföreträdare, såsom\r\narbetsmarknadsminister Börje Hörnlund och\r\nfinansminister Anne Wibble, har sagt att\r\nSocialdemokraternas förslag kan komma att bli\r\ntillgodosedda i kompletteringspropositionen.</pre><pre>Då kan det inte vara några större fel på våra förslag.\r\nSå varför, Marianne Andersson, har ni behandlat\r\nseriösa förslag på detta sätt? Är det av omtanke om\r\natt regeringen skall ha något att komma med i\r\nkompletteringspropositionen? Är det inte bättre att\r\nha en omtanke om de arbetslösa?</pre><pre>Det är nu åtgärderna behövs. Det går inte att vänta\r\npå att regeringen skall ta initiativ. Vi som är\r\nfolkvalda har ett ansvar för att lösa detta problem.\r\nDet är därför vi har fått detta förtroende.</pre><pre>Ute bland folk har man mer och mer synpunkter på\r\natt politiker bara käbblar. I viss mån är jag benägen\r\natt ge dem rätt. Vad som skett i riksdagens\r\narbetsmarknadsutskott är att vi socialdemokrater\r\nfrån hösten 1991 framlagt konkreta förslag på\r\nåtgärder som skulle ha bromsat upp arbetslösheten.\r\nMen vad har den borgerliga majoriteten gjort? På\r\npunkt efter punkt har den tillsammans med Ny\r\ndemokrati avslagit nästan alla våra förslag.</pre><pre>Detta har skett samtidigt som arbetslösheten hela\r\ntiden ökat. Det är inte att undra på att\r\ntrovärdigheten för politiken avtar mer och mer.</pre><pre>Nu behöver vi framtidstro, men i stället ökar\r\notryggheten och pessimismen.</pre><pre>Herr talman! 600 000 människor är helt utan arbete\r\neller är föremål för någon form av\r\narbetsmarknadsåtgärd. En miljon löntagare uppger\r\natt de är rädda för att förlora sitt arbete. Det är en\r\nrädsla som jag tror att många här inte tar på allvar,\r\ndärför att bilden av en arbetslös för många här blivit\r\nstatistik och prognoser och ingenting annat. Men\r\nbakom varje siffra finns en människa som blir\r\nberörd djupt inne i sitt liv.</pre><pre>Jag har vänner och bekanta som har drabbats av\r\narbetslöshet. Som gammal byggnadsarbetare ser\r\njag att en hel yrkeskår håller på att slås ut.\r\nKunskaper försvinner därför att ungdomarna inte\r\nvågar satsa på ett arbete som har fått benämningen\r\nkrisbransch.</pre><pre>Regeringen blundar för detta och ansvarig minister\r\nBörje Hörnlund har hela tiden hävdat att det finns\r\nför många byggnadsarbetare och har inte velat se\r\nvad som händer.</pre><pre>Då tog riksdagen över regeringens roll och bröt den\r\nhandlingsförlamning som hade drabbat regeringen.\r\nGenom en uppgörelse här i parlamentet har\r\nriksdagen i varje fall tillfört 31 000 arbetstillfällen\r\ninom ROT-sektorn.</pre><pre>Men, Marianne Andersson, vad gör ni i\r\nutskottsmajoriteten för ungdomarna och för alla\r\nandra grupper i samhället? När regeringen och\r\nansvarigt statsråd åter inte vill ta tag i vad som\r\nhänder, då är det vår skyldighet i\r\narbetsmarknadsutskottet att ta tag i frågorna. Vi\r\nsocialdemokrater lade fram konkreta förslag om\r\n190 000 arbets- och utbildningsplatser i vår motion\r\ni januari. Men vad gör majoriteten? Ni avslår\r\nförslaget och väntar på att regeringen skall komma\r\ntillbaka i kompletteringspropositionen.</pre><pre>Regeringen kommer med en tidigareläggning av\r\ninvesteringar som möjligen ger ett tusental\r\narbetstillfällen inom infrastruktursatsningen.\r\nDärtill har regeringen föreslagit ytterligare 11 000\r\nplatser inom ungdomsskolan. Egentligen är det\r\nbara ett tillskott på 6 000. Vi socialdemokrater hade\r\ni förhandlingarna med Börje Hörnlund den\r\nuppfattningen att vi faktiskt hade ett behov av\r\n50 000 platser.</pre><pre>Totalt har ni gått oss till mötes med ca 40 000\r\narbetstillfällen, men vad gör vi med de andra\r\n150 000 som behövdes då och som behövs ännu mer\r\nframöver? Regeringen säger själv 120 000 nya jobb,\r\nAMS säger 250 000.</pre><pre>Herr talman! Arbetsmarknadspolitiken skall vara\r\nen trygghetsförsäkring för dem som drabbas av\r\narbetslöshet. Den skall hjälpa människor att vara\r\ntrygga i sin anställning från det ena jobbet till det\r\nandra, ibland genom utbildning, ibland genom att\r\npröva på någonting annat.</pre><pre>Vi socialdemokrater har sagt i vårt förslag att\r\nriktlinjerna för arbetsmarknadspolitiken bör vara:</pre><pre>-- att pressa ned arbetslösheten till 3 %</pre><pre>-- att kvinnornas andel av landets arbetsinkomster\r\ninte skall minska</pre><pre>-- att öka andelen aktiva åtgärder och växla över\r\ninsatserna från passivt kontantstöd till långsiktiga\r\nproduktivitetshöjande insatser som utbildning och\r\ninfrastruktur</pre><pre>-- regionalt rättvis fördelning av sysselsättningen</pre><pre>-- ökad jämställdhet i arbetslivet</pre><pre>Med en arbetslöshet på 6 % går hälften av\r\narbetsmarknadspolitikens resurser till passiva\r\nåtgärder. Men med en arbetslöshet på de nivåer\r\nsom AMS prognos pekar på kommer det passiva\r\nkontantstödet att helt dominera.</pre><pre>Med 6 % arbetslöshet kostar kontantstödet\r\n32 miljarder kronor, vid 7 % 38 miljarder, vid 8 %\r\n43 -- och så kan man hålla på hur länge som helst. I\r\nvärsta fall är vi alltså på väg mot ett kontantstöd\r\nsom kostar 50 miljarder kronor, samtidigt som 28\r\nmiljarder i budgeten anslås till\r\nkonjunkturberoende arbetsmarknadsinsatser. Vi är\r\npå väg att vika från den aktiva\r\narbetsmarknadspolitiken.</pre><pre>Vi har lagt fram förslag om stöd till\r\nföretagsutbildning. Vi har också föreslagit att\r\n10 000 kommunalt anställda kvinnor skall kunna få\r\nutbildning av arbetsgivarna, och att lika många\r\nandra arbetslösa skulle kunna få arbetstillfällen\r\nsom vikarier under tiden.</pre><pre>Arbetsmarknadsminister Hörnlund har antytt att\r\nhan är beredd att stödja våra förslag till ökad\r\nföretagsutbildning för dem som löper risk att\r\nvarslas. Därför går det alldeles utmärkt att göra\r\ndetta redan i dag vid voteringen, om de borgerliga\r\nrepresentanterna stöttar det förslag som vi\r\nsocialdemokrater har lagt fram.</pre><pre>Men frågan är: Har vi råd?</pre><pre>Arbetsmarknadsministern redogjorde för hur\r\nunderskottet i arbetsmarknadsfonden ökar.\r\nBudgetunderskottet är omkring 200 miljarder\r\nkronor, enligt andra beräknare 225 miljarder.</pre><pre>Det är inte bara ett illusionsnummer när vi\r\nsocialdemokrater hävdar att det bara kostar några\r\ntusenlappar per invånare att kraftigt minska\r\narbetslösheten.</pre><pre>Regeringen kallade i finansdebatten våra kalkyler\r\nför lurendrejeri. Är det så? Nej, faktiskt inte, av\r\nflera skäl.</pre><pre>Arbete som skapas genom tidigareläggning av\r\nstatens investeringar kostar i budgeten bara\r\ntidigareläggningskostnaden. Detta har t.o.m.\r\nkommunikationsministern insett och använder\r\nsamma metod i sina beräkningar.</pre><pre>Genom att avlasta arbetsmarknadspolitiken och\r\nöka de reguljära utbildningsinsatserna kan flera\r\nmiljarder kronor sparas. Det är därför obegripligt\r\nhur den borgerliga majoriteten kan säga nej till\r\n2000 komvuxplatser som är billigare än AMU-\r\nplatser. Lika oförståeligt är att man bara vill anslå\r\npengar till 11 000 gymnasieplatser, men låter\r\nungdomspraktik och kontantstöd utanordnas enligt\r\nprincipen löpande räkning. Kostnaden för en\r\ngymnasieplats är för staten ca 37 000 kr, medan en\r\nungdomspraktikplats kostar 57 000 kr. Vilken är\r\nden ekonomiska kalkylen bakom denna avvägning\r\nsom majoriteten i utskottet gjort?</pre><pre>Det är också de budgeterade reguljära insatserna i\r\nform av utbildning som ger bästa förutsättningar för\r\natt betala tillbaka lånen.</pre><pre>Men den viktigaste orsaken till att det är billigt att\r\nsysselsätta arbetslösa är att arbetslösheten inte\r\nskapar något ekonomiskt värde och därmed inte\r\nger staten några inkomster, utan bara utgifter.</pre><pre>Vi kan konstatera att på två till tre år har över 10 %\r\nav arbetskraften gått från att vara försörjare till att\r\nbli försörjda. Enligt socialdemokraternas försiktiga\r\nberäkningar är arbetslöshetens kostnader omkring\r\n7 miljarder kronor för varje procent som blir\r\narbetslös. Därför vore det bättre att stämma i\r\nbäcken och stoppa det tillflöde som förväntas.</pre><pre>Sammantaget kan arbetslöshetens kostnader nästa\r\nbudgetår uppskattas till mellan 45 och 65 miljarder\r\nkronor. Därtill kommer de budgeterade\r\nkostnaderna för åtgärderna på uppemot 30\r\nmiljarder kronor.</pre><pre>Detta är det ekonomiska priset som Börje\r\nHörnlund uppehöll sig vid i dag, men det mänskliga\r\när mycket värre. Att helt plötsligt ställas utanför\r\nden genenskap som arbetet utgör, eller att tvingas\r\nändra sitt sociala liv, är ett fruktansvärt pris. Detta\r\nkan inte mätas ekonomiskt, men det kan få\r\nförödande konsekvenser för all framtid för de\r\nmänniskor som drabbas av detta.</pre><pre>Det är detta, Marianne Andersson och andra i\r\nutskottet, som vi som folkvalda har ett förtroende\r\noch en skyldighet att beakta när vi nu skall fatta\r\nbeslut.</pre><pre>Vi har inte någon skyldighet att ha omsorg om\r\nregeringen. Det är inte därför vi är valda.</pre><pre>Mot denna bakgrund, herr talman, kan jag bara\r\nkonstatera att den bästa vägen till sunda\r\nstatsfinanser och till att nå välbefinnande för\r\nsvenska medborgare, liksom att ge kvinnor och\r\nmän en rättvis möjlighet att försörja sig själva och\r\natt sörja för de sina är att satsa på aktiva insatser i\r\nstället för passivt stöd.</pre><pre>Därför, herr talman, yrkar jag bifall till samtliga\r\nsocialdemokratiska reservationer och de delar i\r\nbetänkandet där vi har en majoritetsskrivning.</pre><pre>I detta anförande instämde Monica Öhman, Leo\r\nPersson, Bengt-Ola Ryttar, Britta Sundin, Karl\r\nHagström, Hans Stenberg, Inger Lundberg, Bo\r\nFinnkvist, Rune Evensson, Lahja Exner, Karl-Erik\r\nSvartberg, Lisbet Calner, Sten Östlund, Lars-Erik\r\nLövdén, Kaj Larsson, Christer Skoog, Jan\r\nBjörkman, Kjell Nilsson, Lars Hedfors, Lars\r\nStjernkvist, Bengt Kronblad, Ines Uusmann,\r\nIngela Thalén, Sören Lekberg, Sylvia Lindgren,\r\nDoris Håvik, Karin Wegestål, Bitte Sörestedt,\r\nSonia Karlsson, Inge Carlsson, Lisbeth Staaf-\r\nIgelström, Nils-Olof Gustafsson, Elvy Söderström,\r\nEivor Husing, Berit Andnor och Hans Karlsson\r\n(alla s).</pre><pre>Anf. 30  MARIANNE ANDERSSON (c):</pre><pre>Herr talman! När arbetslöshetstalen når den nivå vi\r\nser i dag är det lätt att tappa proportionerna, att se\r\nsiffrorna som en tabell som är skrämmande, men\r\natt ändå glömma vad som döljer sig bakom\r\nsiffrorna. Varje siffra är en människa med sina\r\ndrömmar och förväntningar, med sina besvikelser\r\noch svikna förhoppningar, med sin oro inför\r\nframtiden för sig själv och sin familj. Detta\r\nglömmer vi aldrig. Alla känner vi någon som är\r\narbetslös. Alla har vi dem nära inpå oss. Jag kan\r\nförsäkra att det känns ända in i hjärterötterna.</pre><pre>Sedan frågade Johnny Ahlqvist varför\r\nregeringspartierna inte har gått med på alla\r\nSocialdemokraternas goda förslag. Även andra har\r\nhär talat om alla goda förslag som har lagts fram.\r\nÄr det av omtanke om regeringen? frågade han\r\nockså, och tillade: Besluten måste fattas nu. Men\r\ndet är ju faktiskt nästa budgetår som vi pratar om.\r\nDet beslut som vi fattar i dag träder ju i kraft den 1\r\njuli. Det är väl rimligt att man väger samman alla\r\ngoda förslag, som kommer från olika håll, när man\r\ntar ställning till kompletteringspropositionen.</pre><pre>Oron för arbetslösheten gör att jag mycket djupt\r\nbeklagar att förhandlingarna mellan regeringen och\r\nSocialdemokraterna inte ledde till resultat. Det har\r\ninte så stor betydelse för åtgärderna, även om man\r\nförsöker göra ett stort nummer av det. Där var det\r\nganska lätt att komma överens, och i regeringens\r\nkompletteringsproposition kommer förslag om\r\nsådana åtgärder som vi har pratat om. Det svåra var\r\nfinansieringen, och där gick det snett.</pre><pre>Att fatta obehagliga beslut kräver mod. Det modet\r\nhade Socialdemokraterna tyvärr inte, vilket genast\r\nledde till höjda räntor och fallande kronkurs och\r\ndärmed i förlängningen en ytterligare ökad\r\narbetslöshet. Socialdemokraterna hade andra\r\nlösningar av detta finansiella problem: Man töjde\r\nut det till det yttersta. Jag tror inte att man kan töja\r\nut det till det yttersta -- det kommer andra och\r\nkanske ännu större finansieringsproblem som vi\r\nmåste lösa. Börje Hörnlund redogjorde för det, så\r\ndet skall jag inte gå in på ytterligare.</pre><pre>Av 6 miljarder i besparingar klarade\r\nSocialdemokraterna ungefär 1 miljard. Detta och\r\ndet som har hänt under senaste tiden har lett till att\r\nden svenska kronan placerats i klassen ''mycket\r\nsvaga valutor i Europa'', tillsammans med finska\r\nmarken och italienska liran. Sedan Ny demokrati\r\nden 10 mars stjälpte beslutet om delpensionen har\r\nalla räntor gått upp och kronan fallit.</pre><pre>Vi i Riksdagshuset röner ingen stor uppskattning\r\nfrån människor utifrån. Vad människor vill ha är\r\nsamförstånd och stabilitet, inte käbbel och\r\nkonfrontation -- om t.ex. 30 kr i månaden för dem\r\nsom har jobb -- medan Sverige förblöder. Vår\r\nambition var, som Börje Hörnlund så väl har\r\nredovisat, att komma överens. Jag skall inte orda\r\nmer om det -- det gagnar ingenting; det som är gjort\r\när gjort.</pre><pre>Jag nöjer mig med att säga: Låt det här bli en läxa\r\nför framtiden! Det är nödvändigt att finna\r\ngemensamma lösningar och att ge och ta, inte bara\r\nnär det gäller populära stimulansåtgärder utan\r\nockså när det gäller impopulära men nödvändiga\r\nbesparingar. Sådana måste vi helt enkelt göra för\r\natt kapa en del av det galopperande\r\nbudgetunderskottet och för att komma till rätta\r\nmed underskottet i Arbetsmarknadsfonden.\r\nLyckas vi inte med det kommer ännu fler\r\nmänniskor att kastas ut i arbetslöshet.</pre><pre>När det gäller det som har diskuterats -- sänkningen\r\nav a-kasseersättningen -- skulle jag vilja ställa den\r\nfråga till Socialdemokraterna och Johnny Ahlqvist\r\nsom Börje Hörnlund ställde men inte fick svar på:\r\nKommer ni att gå till val på att återställa nivån i a-\r\nkasseersättningen om fonden har ett underskott på\r\nmer än 120 miljarder? Hur skall ni i så fall klara av\r\ndet?</pre><pre>Det är självklart att vi inte gör det här med glatt\r\nhjärta. Det är en del av de besparingar som vi måste\r\ngöra den närmaste tiden. Ingvar Carlsson säger\r\nibland -- och det talade också Ingela Thalén om\r\nhär -- att vi bara bryr oss om den lilla del av\r\nbudgetunderskottet som vi just nu diskuterar men\r\nstruntar i den stora delen. Det är inte sant! Men\r\nman måste ju börja någonstans. Fler besparingar\r\nmåste faktiskt komma. Ingen av dem kommer att\r\nvara populär. Det inser säkert Socialdemokraterna\r\nockså.</pre><pre>När man gör anspråk på regeringsmakten borde\r\nman för det första erkänna detta och för det andra\r\nkunna presentera sina egna sparförslag. Det är\r\nriktiga jobb som Sverige behöver, jobb i företag\r\nmed framtidstro. Det är först om förtroendet för\r\nSverige återställs som riktiga jobb kan skapas. Det\r\när då företagen blir villiga att investera i Sverige och\r\ninte i utlandet. Det är först då som utländska\r\ninvesterare blir beredda att satsa i Sverige. Vi hörde\r\nbevis på det från några företag i gårdagens\r\nRapport.</pre><pre>Det allra viktigaste för att bota arbetslösheten är ett\r\nbra företagsklimat. Skall vi kunna få ned\r\narbetslösheten till under 3 % de närmaste tio åren\r\nkrävs att ett nytt företag med över 250 anställda\r\nstartar varje dag -- söndag och vardag -- under den\r\ntiden. Var och en inser att detta är en omöjlighet.\r\nDet måste då i stället till ännu fler små företag. Då\r\ngår det inte att försämra förutsättningarna för\r\nföretagande genom höjda avgifter. Uppfinnare och\r\ninnovatörer måste ges möjlighet att omsätta sina\r\nprodukter i tillverkning i Sverige.</pre><pre>Laila Strid-Jansson efterlyste lättnader för\r\ninnovatörer och uppfinnare. Jag kan upplysa om att\r\nnäringsutskottet den här veckan har fattat en del\r\nbeslut som underlättar för just dem. Det är faktiskt\r\nfler än Ny demokrati som bryr sig om det; bl.a. var\r\ndet beslutet grundat på en Centermotion -- det vet\r\njag.</pre><pre>Det är klart att alla politikområden måste samverka\r\nför att ge tillväxt och sysselsättning. Det är\r\nekonomisk politik, utbildningspolitik,\r\nregionalpolitik, bostadspolitik och skattepolitik.\r\nÖverenskommelsen om ROT-åtgärder och andra\r\nbyggstimulanser är ju ett led i detta. Den var bra.\r\nInfrastruktursatsningarna likaså.</pre><pre>Till syvende och sist är det ändå människorna ute i\r\nlandet som genom sin kreativitet och\r\nuppfinningsrikedom skall klara att vända skutan\r\nSverige på rätt kurs; vi måste erkänna det. Riksdag\r\noch regering kan inte göra det genom lagstiftning\r\neller på annat sätt. Vårt ansvar är att skapa\r\nförutsättningarna för att detta skall kunna ske.\r\nIngen kan smita från det ansvaret.</pre><pre>Arbetsmarknadspolitiken löser inte\r\narbetslöshetsproblemen. Det är ett sätt att lappa\r\noch laga. Men den är oerhört viktig för att\r\nmänniskor skall kunna få utbildning och ökad\r\nkompetens inför framtiden. Den är oerhört viktig\r\nför att minska social utslagning och för att\r\nmänniskor skall kunna ha kontakt med\r\narbetsmarknaden, känna att de gör någonting\r\nnyttigt och inte hemfalla åt passivitet som\r\nkonserverar arbetslösheten vid en\r\nkonjunkturuppgång.</pre><pre>Arbetslinjen måste hävdas så långt det står i vår\r\nmakt -- på den punkten är vi helt överens. Det var\r\ninte länge sedan AMS sade att gränsen för åtgärder\r\nlåg på 3 %. Den nivån är kraftigt överskriden. För\r\nnästa år räknar man med att den ligger på 6,5 % i\r\ngenomsnitt. Enligt vad Börje Hörnlund sade -- han\r\ntorde veta vilka planer regeringen har -- kommer\r\nden att ligga ännu högre.</pre><pre>Låt mig alltså konstatera: Aldrig någonsin har så\r\nmycket satsats på arbetsmarknadspolitiska\r\nåtgärder som nu. Det är faktiskt sant, även om det\r\ninte alltid låter så i debatten. Till de mer än 28\r\nmiljarder som anslås skall läggas regeringens\r\nfinansfullmakt, som belöper sig på 4 miljarder på\r\nett helår.</pre><pre>Med tanke på den snabba utvecklingen är det klart\r\natt det kommer att behövas ytterligare åtgärder --\r\ndet har vi inte alls några delade meningar om. Det\r\ngäller då att åtgärderna blir kostnadseffektiva. Det\r\ngäller i första hand utbildningen, där AMS självt\r\nsäger sig kunna pressa kostnaderna med 10 %\r\ngenom effektivare upphandling och genom bättre\r\nbedömningar av vilka utbildningar som behövs i de\r\nenskilda fallen. Detta skulle ge ytterligare 3 000\r\nutbildningsplatser inom ramen för anvisade medel\r\nför AMS.</pre><pre>Fler platser är också nödvändiga inom det vanliga\r\nutbildningsväsendet. Där har vi inte delade\r\nuppfattningar. Det gäller att höja den generella\r\nkunskapsnivån för väldigt många människor för att\r\nman skall kunna möta utmaningarna på framtidens\r\narbetsmarknad. Dessutom gäller det naturligtvis att\r\nbedöma vilka åtgärder som är praktiskt\r\ngenomförbara. Det är inte meningsfullt att föreslå\r\nåtgärder som inte genomförs.</pre><pre>En noggrann genomgång och uppföljning av läget\r\när alltså nödvändig. Det är just det som vi i\r\nregeringspartierna har sagt: Det är viktigt att man\r\ninför kompletteringspropositionen samlar ihop allt\r\ndet som händer och har hänt och de åtgärder som\r\nhar vidtagits för att följa upp det. Det händer\r\noerhört mycket oerhört snabbt -- tyvärr, vill jag\r\nsäga. Vi har alltså egentligen inte olika åsikter när\r\ndet gäller åtgärderna. Men det är viktigt att det sker\r\nen avvägning mellan åtgärder och\r\nbudgetbelastning. Det är också absolut nödvändigt.</pre><pre></pre><pre>Ofinansierade åtgärder minskar tilltron till Sveriges\r\nförmåga att klara av den djupa krisen. Det om\r\nnågot drabbar de arbetslösa. Att i det läget avstå\r\nfrån de besparingar vi diskuterar här i dag\r\nförsämrar förutsättningarna för aktiva åtgärder.\r\nDet tycker jag är ansvarslöst.</pre><pre>Jag skall inte kommentera reservationerna så\r\nmycket, men litet om Socialdemokraternas andra\r\nreservation. Man föreslår en fundamental\r\nomläggning av sysselsättningspolitiken. Vari den\r\nbestår framgår inte. Den innehåller egentligen inga\r\nnya förslag utan endast förslag om ökade volymer,\r\nsom vi har talat om här tidigare.</pre><pre>Som jag har sagt är samstämmigheten om\r\nåtgärderna stor. Man säger t.ex. att mer\r\nföretagsutbildning bör komma till stånd -- en\r\nuppfattning som jag delar. Där pågår ett arbete i\r\nregeringskansliet. Dessutom säger man att\r\nplatsförmedling skall prioriteras och att tillsättande\r\nav varje ledig plats är viktigt. Det är dagens\r\nunderstatement! Det bör vara en självklarhet att så\r\nsker. Jag tycker att detta andas en mycket kraftig\r\nkritik från Socialdemokraterna över AMS sätt att\r\nsköta sina uppgifter.</pre><pre>Man efterlyser också nya metoder för att få\r\nungdomar upp till 24 år i arbete eller utbildning.\r\nMen den lilla upplysningen, den lilla knorren, om\r\nhur detta skall gå till finns inte.</pre><pre>Ny demokrati efterlyser i en reservation en total\r\növersyn av hela arbetsmarknadsverksamheten med\r\nbl.a. nedläggning av länsarbetsnämnderna, AMS\r\noch AMI för att i stället föra över detta till\r\nArbetsmarknadsdepartementet. Jag vill påpeka att\r\nRiksdagens revisorer har fått i uppdrag att granska\r\narbetsmarknadspolitiken och dess sätt att fungera.\r\nDet finns en hel del att göra. En rapport väntas i\r\nseptember i år. Dessutom håller\r\nRiksrevisionsverket på med en granskning av\r\nAMS. Inom AMS pågår också ett\r\nutvecklingsarbete i syfte att förbättra organisation\r\noch datasystem. I rådande svåra läge vore det\r\nabsolut ett slöseri med resurser att bryta upp det\r\nsom ändå fungerar förhållandevis väl och bygga\r\nupp något nytt.</pre><pre>Vi delar naturligtvis uppfattningen att ungdomar i\r\nförsta hand skall delta i reguljär utbildning.\r\nBeslutet om tredje gymnasieåret ger de\r\nmöjligheterna. Jag tycker att fler platser bör\r\nkomma till -- jag har heller ingen annan\r\nuppfattning. Över huvud taget är det viktigt att dels\r\nsatsa på utbildningar som innebär låga kostnader\r\noch ger plats för fler, dels bedöma behovet i varje\r\nenskilt fall. AMS måste öka sina ansträngningar att\r\nhöja kompetensen när det gäller bedömning,\r\nupphandlingskompetens och affärsmässighet.</pre><pre>Jag skall något kommentera de nya åtgärderna:\r\nungdomspraktik och arbetslivsutveckling.</pre><pre>När det gäller ungdomspraktiken kan vi konstatera\r\natt den blivit en stor succé. Både arbetsgivare och\r\nungdomar är i stort sett nöjda. Med tanke på de\r\nsvårigheter och de volymer som det rör sig om\r\nmåste man säga att det fungerar över förväntan bra.\r\nOron var ganska stor för undanträngningseffekter\r\noch annat. De finns, det vet vi. Jag tror inte det\r\nfinns någon åtgärd som man kan vidta i den här\r\nsvåra situationen som inte skulle få någon negativ\r\neffekt. Men i stort sett har det fungerat väldigt bra.\r\nDessutom har många av ungdomarna beretts\r\nfortsatt anställning. Det är verkligen en ljuspunkt i\r\nallt mörker. Trots det mycket svåra läget har alltså\r\nett av de viktigaste målen med ungdomspraktiken\r\nuppnåtts. Det är angeläget att ännu fler ungdomar\r\nkommer att omfattas av dessa åtgärder.</pre><pre>Sedan till arbetslivsutvecklingen. Den ger\r\nmöjlighet för människor som riskerar att\r\nutförsäkras att få en meningsfull sysselsättning.\r\nDen åtgärden kan bli den som löser många av de\r\nproblem som man diskuterar på olika håll. Den kan\r\nanvändas på ett flexibelt och kreativt sätt. Jag vet\r\natt det pågår oerhört mycket arbete. Kreativiteten\r\när enorm ute i landet. Jag skall nämna bara några:\r\nlokalt utvecklingsarbete, by- eller\r\nstadsdelsutveckling, hjälp till Baltikum, hjälp till\r\natt starta eget och olika typer av\r\norganisationsarbete. Listan kan göras väldigt lång.</pre><pre>Jag skall säga något om kvinnors situation. I dag är\r\nandelen kvinnor som är arbetslösa betydligt mindre\r\nän andelen män. Det är positivt ur kvinnoegoistisk\r\nsynpunkt. Därmed skall man inte slå sig till ro och\r\ntro att det alltid kommer att vara bra. Många av de\r\ntraditionella kvinnojobben är hotade faktiskt.\r\nDärför är det väldigt viktigt att även kvinnorna får\r\ndel i den kompetensutbildning som ges. Enligt de\r\nuppgifter som jag har fått från utskottet är faktiskt\r\nkvinnorna något överrepresenterade när det gäller\r\nolika åtgärder. Detta är också viktigt att tala om.\r\nSärskilt i fråga om kompetensutveckling i företagen\r\nbrukar kvinnor hamna på eftekälken, t.ex. när det\r\ngäller stöd och hjälp till kvinnor som vill starta eget\r\noch andra liknande situationer. Det är angeläget att\r\nman inte glömmer det.</pre><pre>Herr talman! Alla är vi överens om att arbetslinjen\r\nskall gälla så långt det någonsin går och att\r\nförutsättningen är en sund ekonomi. Alla här i\r\nkammaren har inte talat om företagsamhetens\r\nvillkor. Jag är alldeles övertygad om att när det\r\ngäller att vända på skutan Sverige igen är det i de\r\nsmå företagen som framtidens nya jobb finns.\r\nDärför måste vi se till att deras villkor helt enkelt\r\nblir bättre, speciellt för dem som säljer på\r\nhemmamarknaden, kanske importerar och som har\r\nett svårt läge i dag.</pre><pre>När vi möter människor ute får vi höra att man är\r\nrädd för att mista jobbet. Men man möter också en\r\nganska stor förståelse för de besparingar som måste\r\ngöras. Folk inser faktiskt att det är kris i Sverige.\r\nMen det finns ett men, och det är\r\nfallskärmsavtalen. Då är man inte riktigt lika\r\npsykologiskt beredd längre. Jag hör till dem som\r\ntycker att vi med all kraft skall försöka få bort dem.\r\nDet är nödvändigt. Vi skall komma ihåg att de till\r\nmycket stor del uppstod under\r\növerhettningsperioden på 80-talet, under\r\n''koncentrationstiden''. Förutsättningarna var då\r\nsådana. Man gjorde allt för att få duglig arbetskraft.\r\nOch ibland bjöd man verkligen över. Då satt\r\nsocialdemokraterna vid makten. Vi är alla överens\r\nom att vi måste göra någonting åt detta. Men det\r\nkan vara viktigt att komma ihåg vad som hänt förut.</pre><pre>Herr talman! Med detta yrkar jag bifall till\r\nutskottets hemställan i AU19 utom de delar som\r\nomfattas av reservationerna 9, 10 och 11, vilka jag\r\nyrkar bifall till.</pre><pre>Anf. 31  JOHNNY AHLQVIST (s) replik:</pre><pre>Herr talman! Jag vill börja med att påminna\r\nMarianne Andersson om att Socialdemokraterna\r\naldrig har varit rädda för att fatta obehagliga beslut.\r\nDe beslut som vi fattade i slutet av förra\r\nmandatperioden är nog bland de obehagligaste som\r\nvi någon gång har behövt fatta. Jag kan inte erinra\r\nmig att Centern vid något tillälle var tillskyndare till\r\natt vi skulle få igenom dessa beslut. I slutskedet var\r\nvi ganska ensamma i denna kammare om att vilja\r\nfatta dessa obehagliga beslut, som i dag många\r\ntackar oss för. De har satt en viss prägel på\r\nekonomin. Att påstå att vi skulle vara rädda för\r\nsådant är inte någon vidare sanning.</pre><pre>Om vi, Marianne Andersson, är så oerhört överens\r\nom de åtgärder som behövs i framtiden, varför\r\navstyrker ni då vartenda förslag som vi har lagt fram\r\nsedan hösten 1991 för att motverka en ökning av\r\narbetslösheten? Marianne Andersson säger att vi är\r\nså överens så att vi nog skall kunna lösa problemen.\r\nFaktum är att ni i dag kommer att avslå vårt förslag\r\nom 150 000 nya arbetstillfällen. Varför gör ni det?</pre><pre>Marianne Andersson säger att man skall\r\nåterkomma och att det är nästa års budget som vi\r\ndiskuterar. Om jag inte har fel så har Marianne\r\nAndersson tidigare suttit i utbildningsutskottet. Då\r\nförmodar jag att hon vet hur det fungerar inom\r\nutbildningsväsendet, att om vi i juni fattar beslut\r\nom ytterligare 50 000 platser inom t.ex.\r\ngymnasieskolan, måste signalerna i rimlighetens\r\nnamn komma så tidigt som möjligt från\r\nparlamentet. Det går inte att komma någon månad\r\ninnan skolan skall börja och säga: Okej, ni får\r\nytterligare 50 000 platser. Då faller ju hela\r\nförslaget. Skall jag tolka Marianne Andersson så\r\natt man skjuter detta så långt i beslutshänseende att\r\ndet inte skall vara realistiskt att genomföra det till\r\nhösten? Någon annan tolkning kan jag inte göra.</pre><pre>När det gäller kvinnornas situation plockar ni med\r\nert ensidigt inriktade sparande på kommunerna\r\nbort sju och en halv miljard från kommunerna. Det\r\nbetyder att ca 80 000 offentliganställda nästa år\r\nkommer att bli uppsagda, mestadels kvinnor. Detta\r\ngenom de besparingar som nu sker. Vi har sagt i\r\nvårt förslag att vi vill fördröja den här processen\r\ngenom att utbilda fler kvinnor som hotas så att de\r\nskall kunna klara sitt jobb bättre. Vi har tillfört nya\r\narbetsuppgifter till kommunerna. Samtidigt kan\r\nman ta in ett antal arbetslösa som då kan få ett\r\njobb. Men det avstyrker ni.</pre><pre>Jag tror inte att vi är så väldigt överens om allting\r\nsom Marianne Andersson säger. Den enda sak där\r\nvi är överens är när Marianne Andersson säger att\r\narbetsmarknadsminister Börje Hörnlund nog\r\nborde veta. Marianne Andersson är alltså tveksam\r\nom han egentligen känner till hur det fungerar. Den\r\ntveksamheten kan jag dela med Marianne\r\nAndersson.</pre><pre>Anf. 32  MARIANNE ANDERSSON (c)\r\nreplik:</pre><pre>Herr talman! Johnny Ahlqvist talar om att vara\r\nrädd för obehagliga beslut. Alldeles nyligen talades\r\ndet här om tvångssparande, där vi från Centern\r\nfaktiskt ställde upp under den socialdemokratiska\r\nregeringstiden. Det var inte något populärt beslut,\r\nverkligen inte. Vi har medverkat i en del andra\r\nsaker, bl.a. Rehnbergavtalet, som är mycket bra.</pre><pre>Nu står vi inför många fler och mycket svårare\r\nobehagliga beslut. Då kanske det vore på sin plats\r\natt man börjar med att våga fatta några. Någonting\r\nkan vi väl diskutera här i dag.</pre><pre>Johnny Ahlqvist frågar varför vi avstyrker alla\r\nförslag. Han säger att signalerna skall gå ut tidigt.\r\nJag håller med om att signalerna skall gå ut tidigt.\r\nNu kommer ju kompletteringspropositionen den 22\r\napril. Om det råder samstämmighet om t.ex.\r\nutbildningsplatser, är det nog inte några stora\r\nproblem att vidta åtgärderna. Jag tycker\r\nfortfarande att det är viktigt att man har en\r\nhelhetssyn och att man väger in olika åtgärder och\r\nalternativ, att man har en avstämningstidpunkt i\r\nden här utvecklingen som går så rasande fort.</pre><pre>Sparandet på kommunerna kritiseras mycket.\r\nSocialdemokraterna har inte föreslagit att lämna\r\ntillbaka några pengar till kommunerna, så\r\nneddragningarna gäller. Det tycker vi alla är\r\nobehagligt, men pengarna finns inte.</pre><pre>Det förslag om att man skall öka på\r\nsjukförsäkringsavgiften, som Socialdemokraterna\r\nville i överläggningarna, skulle kosta kommunerna\r\nungefär 1 miljard. Det skulle inte vara bättre.</pre><pre>Jag sade att Börje Hörnlund nog borde veta därför\r\natt förhandlingarna inte är riktigt klara. Han\r\nnämnde ingen siffra. Det var därför jag sade så,\r\neftersom jag inte riktigt vet hur omfattande\r\narbetsmarknadsåtgärderna kommer att bli. Att det\r\nslutar på en betydligt högre siffra än vad vi över\r\nhuvud taget har talat om förut är jag alldeles\r\növertygad om.</pre><pre>Anf. 33  JOHNNY AHLQVIST (s) replik:</pre><pre>Herr talman! Det obehagliga beslut som Marianne\r\nAndersson säger att vi socialdemokrater inte vågar\r\nta gäller sänkning av ersättningsnivån för de\r\narbetslösa.</pre><pre>Marianne Andersson instämde med oss\r\nsocialdemokrater i att det bakom dessa siffror finns\r\nmänniskor av kött och blod. Hon delade\r\nuppfattningen att det råder en stor oro. Att bli\r\narbetslös är nog det värsta som kan drabba en\r\nmänniska. Utöver detta innebär det förslag som vi\r\nom ett par timmar skall rösta om att man ytterligare\r\nsänker ersättningsnivån för de arbetslösa, en grupp\r\nsom redan i dag lever på marginalen.</pre><pre>Jag skall ta upp ett exempel på hur det fungerar i\r\nverkligheten. Arbetslösa ungdomar kan ha en så\r\nlåg ersättning att om det blir något fel i\r\nutbetalningarna, drabbas de mycket hårt. Jag har\r\nträffat en grabb. I hans fall hade försäkringskassan\r\nutbetalat en hundralapp för litet om dagen. Han\r\nkunde då varken klara hyra eller övriga\r\nlevnadsomkostnader. Det är dessa marginaler och\r\nobehagliga beslut som vi i dag diskuterar.</pre><pre>Det går inte att plåga en människa som redan\r\ntidigare är plågad. Det finns säkert människor som\r\nklarar sänkningen av arbetslöshetsersättningen\r\nbra, men det finns oerhört stora grupper i samhället\r\nsom inte kommer att göra det. Det blir då i stället\r\nsocialbyråerna ute i kommunerna som får överta en\r\nkostnad på ett antal miljarder. Det är detta\r\nobehagliga beslut som vi diskuterar. Det beslutet\r\nvill vi inte ta, eftersom vi vill göra någonting annat.</pre><pre>Jag vill inte diskutera förhandlingarna. Jag kan ju\r\ninte kritisera Marianne Andersson, eftersom hon\r\ninte har varit med. Men jag vill på det bestämdaste\r\nsäga en sak: Den beskrivning som Börje Hörnlund\r\ngjorde är inte korrekt. Det är så lätt att tala om tre\r\ntior, men det handlar om någonting helt annat.</pre><pre>Man skall vara oerhört försiktig med att lägga fler\r\nbördor på de människor som är arbetslösa och som\r\när löntagare i det här landet. Dagens beslut är ett\r\nförsta steg mot inriktningen att man skall sätta sig\r\npå de arbetslösa och löntagarna. Nästa fråga är\r\narbetsrätten, där arbetsmarknadsministern också\r\nhar utfärdat direktiv. Löntagarna skall bli mer eller\r\nmindre rättslösa. Varför skall alla obehagliga beslut\r\ni denna kammare riktas gentemot löntagarna och\r\ndem som är mest utsatta i samhället? Det ställer vi\r\nsocialdemokrater inte upp på.</pre><pre>Anf. 34  MARIANNE ANDERSSON (c)\r\nreplik:</pre><pre>Herr talman! Arbetsrätten är en fråga som\r\ndiskuteras väldigt mycket. Det handlar icke om att\r\nman skall göra löntagarna rättslösa. Det vill jag på\r\ndet bestämdaste tillbakavisa. Visserligen har det\r\nofta framställts så i propagandan, men så är ju inte\r\nverkligheten. Det gäller vissa förändringar, och vi\r\nfår se vad man kommer fram till i kommittén. Det\r\nvet ju inte jag, men jag vet så pass mycket att man\r\nkommer att presentera det första förslaget på en\r\npresskonferens den 15 april. Vi får se vad som då\r\nhänder. Det stämmer inte att löntagarna skall göras\r\nrättslösa.</pre><pre>När det gäller de arbetslösas ekonomiska situation\r\nönskar jag kanske att det fanns en annan modell.\r\nDet fanns en öppning i lördags, som jag reagerade\r\nmed glädje inför. Man var beredd att sänka taket\r\nför ersättningsnivån. Då hade de som har det sämst\r\nställt klarat sig bättre. Men det avvisades direkt.\r\nMan menade ingenting med det förslaget. Dessa\r\nsignaler sändes ut i lördags morse. Det hade kanske\r\nkunnat vara en bra lösning som hade legat i linje\r\nmed de tankar om grundtrygghet som vi i Centern\r\nomfattar och stöder. Det är kanske den vägen som\r\nvi måste gå för att över huvud taget kunna klara av\r\nkostnaderna för socialförsäkringssystemen och\r\ntransfereringssystemen. Annars måste man hitta på\r\nandra lösningar. Och vi tror på ett\r\ngrundtrygghetssystem. Jag blev väldigt glad när jag\r\ntrodde att det fanns en öppning, men det blev inte\r\nså. Annars hade den här frågan kunnat lösas.</pre><pre>Tredje vice talmannen anmälde att Johnny Ahlqvist\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 35  LAILA STRID-JANSSON (nyd)\r\nreplik:</pre><pre>Herr talman! Marianne Andersson försöker att\r\ngeneralisera. Hon sade att räntan gick upp när Ny\r\ndemokrati stjälpte delpensionsförslaget. Menar\r\nMarianne Andersson verkligen att det är vårt fel att\r\nräntan gick upp? Att insinuera detta och skylla ifrån\r\nsig på en isolerad händelse är mycket förvånande,\r\nnär alla vet att orsaken är bl.a. en\r\narbetsmarknadspolitik som inte har fungerat.</pre><pre>Vidare: Om näringsutskottet fattat beslut om\r\nuppfinnare, varför stöder inte Centern detta beslut\r\ni arbetsmarknadsutskottet? Hur är det med den\r\ninterna kommunikationen inom Centern?</pre><pre>Till sist vill jag säga något om effektiviseringen i\r\nArbetsmarknadsverket: Granskningar och\r\nutredningar m.m. är bra att skylla på. Men vi inom\r\nNy demokrati vill ha resultat. Utredningar och\r\ngranskningar har inom det politiska livet en viss\r\ntendens att dra ut på tiden i det oändliga. Det\r\nprotesterar vi emot. Åtgärder måste vidtas.</pre><pre>Anf. 36  MARIANNE ANDERSSON (c)\r\nreplik:</pre><pre>Herr talman! Jag vet inte om\r\narbetsmarknadspolitiken ändrades den 10 mars.\r\nDet var faktiskt då som skillnaden märktes tydligt,\r\nbåde när det gäller räntan och i fråga om\r\nkronkursen. Jag har inget minne av att det fattades\r\nnågot beslut om den förändringen. Så allt beror inte\r\npå detta, men kanske en del.</pre><pre>Det är viktigt att vi här i kammaren är medvetna\r\nom att de beslut vi fattar har betydelse för räntan,\r\nkronan och i förlängningen för jobben.</pre><pre>Det är dumt att diskutera det särskilda yttrandet\r\nom innovatörer. Det var ju ingen åtgärd som\r\nföreslogs, utan man skulle bara nämna det i texten,\r\noch det hade vi ingenting emot. Men tidsbristen i\r\ngår -- kansliet måste ju hinna att skriva\r\nbetänkandet -- gjorde att vi tyckte att det var\r\nonödigt att kräva att det skulle tas med just då.</pre><pre>Ni säger att ni vill ha resultat och inte utredningar.\r\nDet låter väldigt bra. Men när man har ett så\r\nkomplicerat system som vi har i Sverige, kan man\r\ninte med ett yxhugg slå sönder och förändra.\r\nAnnars kastar man kanske ut andra människor i\r\narbetslöshet. Då måste man bygga upp ett nytt\r\nsystem på något annat sätt. Verkligheten är tyvärr\r\ninte riktigt så enkel. Vi önskar att det ibland kunde\r\nvara möjligt. Innan vi började med politik, trodde\r\nvi kanske alla att det var lätt. Men tyvärr är det inte\r\nså.</pre><pre>Anf. 37  ANDERS G HÖGMARK (m):</pre><pre>Herr talman! Johnny Ahlqvist ställde en fråga till\r\nkammaren om huruvida regeringspartiernas\r\nföreträdare egentligen brydde sig om\r\narbetslösheten och de arbetslösa. Det var i och för\r\nsig en retorisk fråga, men den är ganska\r\nmeningslös.</pre><pre>Ingela Thalén inledde sitt anförande med att säga att\r\narbetslösheten först och främst inte är en fråga om\r\nsiffror, kalkyler och procent, även om siffrorna är\r\nviktiga. Men bakom dem finns det människoöden,\r\nmänniskor som vill behålla sitt arbete, känner oro\r\nför att mista det eller som drömmer om att få ett\r\narbete. Jag tror uppriktigt sagt, herr talman, Ingela\r\nThalén och Johnny Ahlqvist, att vi inte behöver\r\nägna någon större diskussion och polemik åt dessa\r\nfrågor och åt denna uppfattning.</pre><pre>Jag känner en blandning av vemod och vrede när\r\njag hör påståendet att det finns partier som inte\r\nbryr sig om dessa människor, som inte har någon\r\nkontakt med människor som har råkat ut för\r\narbetslöshet. Jag vill göra denna markering. Det\r\nvore bra om diskussionerna framgent handlade om\r\nåtgärder för att se till att de människor som slås ut\r\nfrån arbetsmarknaden och önskar komma in igen\r\nfår en chans.</pre><pre>Herr talman! Det är därför beklagligt att man inte\r\nlyckades komma fram till någon form av sund\r\növerenskommelse mellan de partiers företrädare\r\nsom har förhandlat och haft överläggningar.</pre><pre>Vi satte då i gång en diskussion och ett stort gräl\r\nom vems felet var, men om två parter inte kommer\r\növerens, ligger det väl någon skuld på båda parter.</pre><pre>Kan man säga att man kan börja att fördela\r\nskuldbördor? Det må medier säga. Men med tanke\r\npå de problem som vi framöver står inför och de\r\nbehov till faktiskt samlade lösningar som framöver\r\nfinns i landet, tror jag inte att det gagnar det arbetet\r\nom man skall börja rota och dra. Dessutom har jag\r\ninte varit med direkt vid överläggningarna och kan\r\ndärför inte dra upp några interiörer därifrån. Jag\r\ntror, som sagt, inte att det skulle gagna syftet.</pre><pre>Kampen mot arbetslösheten handlar ju i grunden\r\nom att se till att den normala arbetsmarknaden,\r\nnäringslivet och den offentliga sektorn fungerar\r\nväl, så att de kan generera produktiva och\r\nmeningsfulla arbeten. Kanske litet mer av debatten\r\ni dag, även om jag förstår att det är rimligt att man\r\ndiskuterar olika former av åtgärder för de\r\nmänniskor som redan är arbetslösa, i större\r\nutsträckning borde ägnas åt vad man kan göra på de\r\nandra politikområdena.</pre><pre>Det är alldeles uppenbart att de signaler som\r\nkommer, inte minst från Arbetsmarknadsverket\r\noch dess ledning, Göte Bernhardsson, om att\r\narbetsmarknadspolitiken får dra ett för stort lass för\r\natt klara situationen, bör vi definitivt ta på allvar.\r\nJag tror att de som någorlunda har studerat dessa\r\nfrågor inser att det inte går att lägga ytterligare\r\narbetsuppgifter och ett stort antal miljarder kronor\r\npå arbetsmarknadspolitiken i snäv bemärkelse, och\r\nsedan tro att Arbetsmarknadsverket skall kunna\r\nhantera dessa frågor effektivt.</pre><pre>När man har den insikten, vilken jag tror delas av\r\nmånga, anser jag också att det är viktigt att andra\r\nsakområden och departement inte intecknar\r\nArbetsmarknadsdepartementets budget. Denna\r\nfråga har här tidigare diskuterats. Det är viktigt att\r\nman drar lärdom av denna debatt och att framtida\r\nförslag från regeringen läggs på resp. sakområde\r\noch på resp. departement, annars gagnas inte\r\nhanteringen i riksdagen. Det blir klarare och\r\nredigare om varje departement inom sitt normala\r\nfögderi budgetmässigt tar ett mer långsiktigt ansvar\r\nför de insatser som man vill föreslå. I många\r\navseenden är detta en bättre hantering av\r\nproblemen.</pre><pre>Man brukar tala om att det finns ett antal faktorer\r\nsom påverkar en regions eller ett lands framtid, och\r\ndärmed också skapar möjligheter för att på ett\r\nkreativt sätt stimulera nyskapande uppfinnande.\r\nDet gäller goda kommunikationer, höjd\r\nkompetens, kunskap, ett rimligt och bra\r\nkostnadsläge och det är också framför allt att man i\r\nstort och smått får ett kreativt klimat. Om man har\r\nuppfattningen att vi i kanske litet större\r\nutsträckning skulle ägna tid och kraft åt att\r\ndiskutera den typen av insatser i landet -- att få\r\nhjulen att snurra litet snabbare -- kanske litet fler\r\nmänniskor skulle ha möjlighet att komma i arbete.</pre><pre>Regeringen har lagt förslag om omfattande insatser\r\nnär det gäller infrastrukturen under detta årtionde.\r\nVi behöver inte gräla om vem som har varit\r\nduktigast på detta. Jag kan bara konstatera att\r\ninfrastruktursatsningarna per år, om riksdagen\r\nfattar beslut enligt propositionen, kommer att vara\r\nmer än dubbelt så stora som de var under 80-talet --\r\nett 80-tal då vi uppenbarligen åtminstone trodde oss\r\nha pengar men som vi inte använde till produktiva\r\ninvesteringar. Vem som bar det ansvaret behöver vi\r\ninte föra någon längre debatt om. Vi vet vem som\r\nhade ansvaret för detta.</pre><pre>När det gäller kunskapsområdet -- höja kompetens\r\noch kunskap -- finns det förslag i regeringens\r\nforskningspolitiska proposition. Ytterligare\r\ninsatser behövs för att få en bättre koppling mellan\r\nhögskolevärlden och näringslivet. För litet av det\r\nkunnande som finns inom högskolevärlden förs ut i\r\nform av nya produkter, produktionsprocesser osv.</pre><pre>Det gäller inte bara, vilket jag vill understryka, herr\r\ntalman, hi-tech och de mest specialiserade\r\nstorföretagen som man brukar tala om. Det gäller\r\nockså hur man skall kunna få ut kompetensen från\r\nhögskolevärlden, från olika forskningsinstitut, till\r\nde mindre och medelstora företagen. Även där\r\nfinns ett behov av att öka kompetensen, även om\r\ndet sker en hel del utan direkt inblandning från\r\nhögskolesidan.</pre><pre>Det är också viktigt, som här har tagits upp på flera\r\nhåll, att uppfinnandet, innovationen och\r\nföretagandet på något vis sätts i centrum.\r\nUppfinnarna och innovatörerna är ganska\r\nanonyma i dag. I skolan lärde man sig vad de gamla\r\nuppfinnarna hette och vad de stod för, exempelvis\r\nDalén och Agafyren. Alla, eller åtminstone de\r\nflesta, kände till detta. I dag har de stora\r\nuppfinningarna blivit anonyma. Vem var det som\r\nlåg bakom Losec, AXE osv.?</pre><pre>Varför pryder exempelvis inte storföretagen sina\r\nårsredovisningar med ett forskarlag eller några\r\npersoner som står bakom de stora uppfinningar\r\nsom har skapat och skapar mängder av jobb och\r\nstora valutaintäkter etc.? Jag tror att det är\r\nnödvändigt att med goda föredömen lyfta fram den\r\nbiten, och låta den typen av politik forma 90-talet i\r\nstället för att göra som på 80-talet då man sysslade\r\nmed att omfördela pengar som man trodde fanns,\r\noch för att gardera dem som levde på lånade\r\npengar, teckna fallskärmsavtal. Detta känner jag\r\nockså helig vrede inför. Jag har all förståelse för att\r\nmänniskor, som lever under knappa\r\nomständigheter och som riskerar sina jobb eller\r\nsom redan har mist dem, känner helig vrede över\r\natt välbetalda personer på olika sätt har skurat och\r\nborstat varandra på ryggen och att de har tecknat\r\navtal åt varandra. Det är troligtvis en genuin\r\nkänsla, och jag har förståelse för att människor\r\nkänner så. Tyvärr är det inte lätt att lagstifta mot\r\nsådana avtal. Regeringen undersöker alla\r\nmöjligheter att åtgärda detta. Men det är inte så lätt\r\ni en rättsstat, Laila Strid-Jansson, att lagstifta mot\r\ningångna civilrättsliga avtal. Tyvärr, kan man säga,\r\nmen på ett sätt tack och lov, därför att om det hade\r\nvarit så skulle rättsstaten befinna sig i det totala\r\nförfallet.</pre><pre>Herr talman! Arbetsmarknadspolitiken får bära en\r\nstor börda, och man kan vara rädd för att den, för\r\natt klara situationen i dag, får bära en för stor\r\nbörda. När den nu bär en så pass stor börda är det\r\nviktigt att man ser till att den är effektiv. Jag talar\r\ndå både om den yttre och den inre effektiviteten i\r\narbetsmarknadspolitiken -- yttre effektivitet i\r\nbemärkelsen att den skall spela den roll som\r\nfaktiskt den i årtionden i Sverige hade till uppgift\r\natt spela, nämligen att vara ett aktivt instrument för\r\nomstruktureringen av ett effektivt näringsliv. Det\r\när viktigt att man i dag uppmärksammar farorna\r\nmed att med en alltför omfattande och kanske\r\nnågot felinriktad arbetsmarknadspolitik störa en\r\nsund omstrukturering av svenskt näringsliv. Det\r\nfinns flera tecken på att sådana konflikter finns.\r\nDessa bör man uppmärksamma, därför att rätt\r\nutförd arbetsmarknadspolitik kan vara ett mycket,\r\nmycket effektivt instrument just för att öka\r\nomstruktureringshastigheten genom\r\nkompetensutveckling och annat.</pre><pre>Det är självfallet viktigt, herr talman, att den inre\r\neffektiviteten i arbetsmarknadspolitiken är\r\nbetydande. Det finns och kommer kanske alltid att\r\nfinnas mer eller mindre spektakulära uppgifter i\r\nmedierna om kurskostnaden av det ena eller andra\r\nslaget och om slöseri på det ena eller andra sättet.\r\nDetta kommer vi alltid att få leva med. Men det är\r\nviktigt att se till att detta åtgärdas, och att försöka\r\nse till att sådant inte upprepas. Sedan har kanske\r\narbetsmarknadspolitiken andra mer genomgående\r\noch djupgående drag och brister i den inre\r\neffektiviteten. Detta lär väl redovisas av\r\nRiksdagens revisorer någon gång i början av\r\nhösten. Jag är i och för sig övertygad om att bara\r\ndet faktum att denna diskussion nu förs och att en\r\nrevision pågår, påverkar en intern process inom\r\nArbetsmarknadsverket till gagn för den inre\r\neffektivteten. Detta är jag ganska övertygad om. I\r\ndetta ligger kanske revisionens största uppgift.</pre><pre>Det finns ytterligare en faktor, vilken vi i utskottet\r\nmånga gånger konfronteras med och som det är\r\nangeläget att se över, nämligen de olika\r\nregelsystemen när det gäller förmåner. Det må vara\r\nutbildningsförmåner och annat, rätten att göra\r\nnågot eller att inte göra något under den tid man\r\nerhåller a-kasseersättning eller vilka signaler det\r\nger både till de arbetslösa och till dem som hanterar\r\ndessa regelsystem.</pre><pre>Jag är övertygad om att det är viktigt att\r\nregeringen, efter att ha tittat igenom de olika\r\nområdena, återkommer med förändringar för att få\r\nen bättre harmoni mellan de olika regelsystemen.\r\nDet är rimligt att människor alltid får den mycket\r\nklara signalen att det under den tid man får a-\r\nkasseersättning alltid är bättre att göra något och\r\natt anstränga sig i något avseende än att, med\r\nhänvisning till någon paragraf som kanske var\r\nändamålsenlig för 10, 15 eller 20 år sedan när\r\narbetslöshetsnivån var annorlunda, inte göra\r\nnågonting.</pre><pre>Det är förödande både för de arbetssökande och för\r\ndem som på arbetsförmedlingarna hanterar detta.\r\nJag tror att det är en mycket viktig uppgift för\r\ndepartementet och regeringen i dess helhet över\r\ndepartementsgränserna att se över detta.</pre><pre>Herr talman! Avslutningsvis kan jag konstatera att\r\narbetsmarknadsfonden, eller rättare sagt bristen på\r\nfond, givetvis har varit föremål för diskussion. Ett\r\nfaktum är ju som sagt att någon gång vid detta\r\nbudgetårs utgång kommer det att saknas i runda tal\r\n18--20 miljarder kronor i denna fond. Fonden får\r\nintäkter från egenavgifter, arbetsmarknadsavgifter\r\noch budgetmedel.</pre><pre>Om ingenting görs kommer, med ungefär de\r\narbetslöshetsnivåer som skisseras, underskottet\r\nmed ränta nästa år att ha acckumulerats till ungefär\r\n45 miljarder kronor. Arbetsmarknadsministern var\r\ninne på detta. Även Elver Jonsson och Marianne\r\nAndersson har berört det.</pre><pre>Det säger sig självt att om man har ett system där\r\nman har en sådan obalans mellan löpande in- och\r\nutbetalningar att nettoutflödet är ungefär 400\r\nmiljoner kronor i veckan, måste man göra något åt\r\ndetta. Det innebär att underskottet bara under\r\ndenna debatt, som väntas pågå ytterligare någon\r\ntimme, har ökat med 12--15 miljoner kronor.\r\nUnderskottet ökar med 60--70 miljoner kronor per\r\ndag. Det säger sig självt att åtgärder nu måste\r\nvidtas. Och detta är ytterligare ett område som det\r\när helt nödvändigt att ågärda mycket snabbt.</pre><pre>Herr talman! Jag inledde med att instämma i Ingela\r\nThaléns uppfattning att arbetslösheten inte först och\r\nfrämst handlar om kronor, ören och procent, utan\r\nden handlar djupast om människors möjligheter\r\noch vilja att göra en produktiv insats.</pre><pre>Moderata samlingspartiet hade för några\r\nvalrörelser sedan en slogan om att man skall kunna\r\nleva på sin egen lön. Det finns andra partier som i\r\nandra versioner har haft sloganer med samma\r\ninnebörd. Jag tycker att den är mycket bra. Den\r\nredovisar mycket klart, åtminstone för Moderata\r\nsamlingspartiet, den ideologiska utgångspunkten,\r\natt om man inte skall vara beroende av den\r\noffentliga makten utan med personlig valfrihet skall\r\nkunna forma sin egen framtid, då är rätten och\r\nmöjligheten att ha ett eget arbete och att kunna\r\nleva på sin egen lön en fundamental fråga. Det finns\r\nalltså en ekonomisk, en social och en ideologisk\r\nutgångspunkt för Moderata samlingspartiet att\r\narbeta för att människor skall kunna leva på sin\r\negen lön. Då gäller det att man har ett fungerande\r\nnäringsliv. För människor som råkar bli arbetslösa\r\ngäller det att man snabbt med olika aktiva åtgärder\r\nför in dem i produktiva jobb.</pre><pre>Med det anförda, herr talman, yrkar jag bifall till\r\nhemställan i utskottets betänkande med undantag\r\nför de avsnitt som omfattas av reservationerna 9, 10\r\noch 11, vilka jag yrkar bifall till.</pre><pre>Anf. 38  JOHNNY AHLQVIST (s) replik:</pre><pre>Herr talman! Jag tänkte att jag inte skulle förlänga\r\ndenna debatt, eftersom Anders G Högmark\r\nöppnade så fint med att vi var så överens om allt här\r\noch att det inte fanns någon anledning att tala om\r\nvem som är syndabock för det som hände på 80-\r\ntalet. Men han kunde inte hålla fingrarna i styr utan\r\nsade i slutet av sitt anförande att allt naturligtvis var\r\nSocialdemokraternas fel.</pre><pre>Jag undrar hur många gånger som Moderata\r\nsamlingspartiet ställde sig bakom de förslag som vi\r\nväckte för att man skulle dämpa överhettningen.\r\nDet skedde inte en enda gång att man från\r\nModeraternas sida tog ansvar för någon form av\r\nobehagliga beslut. Det är lätt att i efterhand säga att\r\nman från Moderata samlingspartiets sida var\r\nberedd att ställa upp. Men det var man inte.</pre><pre>Sedan säger Anders G Högmark, vilket jag\r\ninstämmer i, att man från andra utskott i riksdagen\r\noch från andra politikområden inte skall ta medel\r\nsom är avsedda för arbetsmarknadsåtgärderna.\r\nMen varför har då Anders G Högmark accepterat\r\natt man har gjort det? Det är faktiskt det som har\r\nskett i vårt utskott. Man har finansierat andra\r\nreformer med medel från\r\narbetsmarknadspolitiken. Det är inte mer än några\r\nveckor sedan som vi fattade ett sådant beslut.</pre><pre>Jag vet inte om Anders G Högmark gjorde ett\r\ntankefel när han sade att Moderaterna hade en\r\nslogan om att man skall kunna leva på sin lön. Jag\r\nvill därför gärna fråga honom om det i så fall gäller\r\näven de arbetslösa.</pre><pre>Anf. 39  ANDERS G HÖGMARK (m)\r\nreplik:</pre><pre>Herr talman! Jag kan inte påstå att allt under 80-\r\ntalet var Socialdemokraternas fel. Det vore ganska\r\növermaga och orättvist. Jag tror att det finns\r\nanledning att fördela både den ena och den andra\r\nbördan litet här och där. Men när det gällde\r\nansvaret för att utforma den politik som ändå\r\nutgjorde ramverket för olika aktörers agerande,\r\nvar det faktiskt ändå Socialdemokraterna som\r\nunder större delen av 80-talet hade\r\nregeringsansvaret. Jag är alldeles övertygad om att\r\ndet, med facit i hand, finns många\r\nsocialdemokrater, kanske de flesta, som skulle vilja\r\nha gjort en hel del annorlunda än man gjorde och\r\ngjort en del som man över huvud taget inte gjorde.\r\nJag tror inte att Socialdemokraterna i gemen tyckte\r\natt detta klimat med spekulation med lånade\r\npengar var något tilltalande. Men de som hade\r\nregeringsmakten hade faktiskt en möjlighet att\r\nagera. Jag tror inte att någon, Johnny Ahlqvist, kan\r\nsvära sig fri från alla delar av ansvaret. Men de som\r\nhar regeringsmakten, vilket Johnny Ahlqvist\r\nbrukar tala kraftfullt om ibland, bär ändå det\r\nyttersta ansvaret för detta.</pre><pre>Beträffande frågan om hur man skall hantera\r\närenden mellan utskott och det kanske felaktiga i\r\natt belasta arbetsmarknadsutskottets budget med\r\nandra departements utgifter, utgår jag från att\r\ndepartementen och regeringen, med tanke på\r\nskrivningen i föreliggande betänkande och de\r\nbetänkanden som vi behandlar, tar intryck av vad\r\nutskottet anser. Jag tror inte att\r\narbetsmarknadsutskottet är det enda utskottet som\r\nhar reagerat. Men det är klart att vi i\r\narbetsmarknadsutskottet har haft pengar, och då\r\nhar även många andra utskott tyckt att det har varit\r\ntrevligt och bra att så att säga kunna plocka pengar\r\nfrån oss.</pre><pre>Om vi ser framåt, anser jag emellertid att\r\ngrundinställningen skall vara att varje\r\nfackdepartement skall lägga fram sina förslag och\r\nfinansierar dem inom ramen för sin budget. Sedan\r\nbehandlar vi i arbetsmarknadsutskottet\r\nArbetsmarknadsdepartementets budget.</pre><pre>När det gäller att leva på sin lön tror jag att jag var\r\nganska tydlig då jag sade att man skall kunna leva\r\npå sin lön efter skatt.</pre><pre>Anf. 40  LAILA STRID-JANSSON (nyd)\r\nreplik:</pre><pre>Herr talman! Det börjar bli litet av löjets skimmer\r\növer vårt särskilda yttrande om uppfinnares och\r\ninnovatörers stora betydelse i ett företagarvänligt\r\nklimat.</pre><pre>Nu har arbetsmarknadsministern, Centern och\r\nModeraterna stött vårt särskilda yttrande. Anders\r\nG Högmark orerar om vårt särskilda yttrande.\r\nVarför kunde ni då inte enas om en gemensam\r\nskrivning, som faktiskt skulle ha betytt en hel del,\r\nom att ni stöder Ny demokratis ambitioner i\r\narbetsmarknadsutskottet? Man kan inte luta sig\r\ntillbaka och skylla på tekniska problem, utan detta\r\nhade gått att göra mycket enkelt, men jag tror att\r\ndet hade betytt mycket för uppfinnarna och\r\ninnovatörerna.</pre><pre>Anf. 41  ANDERS G HÖGMARK (m)\r\nreplik:</pre><pre>Herr talman! Jag tror att det, med den insikt som\r\nfinns om uppfinnarnas och innovatörernas stora\r\nbetydelse, finns alla möjligheter för oss här att\r\nsamla oss när den frågan kommer att behandlas av\r\ndet berörda utskottet framöver. Jag är alldeles\r\növertygad om att svensk politik och svenskt\r\nnäringsliv över huvud taget och dess vilja att satsa\r\nför framtiden i Sverige skulle må mycket bra om\r\nvissa partier konsekvent ägnade sig åt att agera för\r\nsin politik och dessutom rösta för den.</pre><pre>Vi såg i går företagare som nu börjar ifrågasätta det\r\npolitiska klimatet och oroa sig för den politiska\r\ninstabiliteten. Var och en på sin kant, inte minst\r\ninom Laila Strid-Janssons parti, bör nog ärligt litet\r\ngrand fundera över vilket konstruktivt bidrag -- jag\r\nsäger detta med en viss ironi -- man givit och\r\nbidragit med för att skapa politisk stabilitet under\r\nde gångna veckorna.</pre><pre>Många uppfinnare, innovatörer och företagare\r\nhade nog mått mycket bättre, framför allt när det\r\ngäller investeringsplaner, om Ny demokratis\r\npolitiska agerande hade följt en litet mer rak linje.\r\nNy demokrati har säkert goda idéer och förslag som\r\nvi hade kunnat resonera om. Men en första\r\nförutsättning, Laila Strid-Jansson, är faktiskt att ett\r\nparti vågar stå för den politik som det har, så att\r\nman konstruktivt kan diskutera den i utskotten.\r\nSedan kan man måhända inte komma fram till\r\nnågot, men det måste ändå finnas en ambition att\r\ndet skall gå att göra i de former som\r\nriksdagsordningen föreskriver till dess man\r\nmåhända ändrar riksdagsordningen. Det är ganska\r\nmeningslöst att tala om former som inte står till\r\nriksdagens förfogande. Man må tycka vad man vill\r\nom riksdagsarbetet. Det kan hända att det är bättre\r\natt jobba utanför riksdagen, men då får man välja\r\nden modellen.</pre><pre>Anf. 42  LAILA STRID-JANSSON (nyd):</pre><pre>Herr talman! Jag ställde en kort och rak fråga, och\r\njag fick ett svar från en sann politiker. Tack så\r\nmycket.</pre><pre>Anf. 43  ANDERS G HÖGMARK (m)\r\nreplik:</pre><pre>Herr talman! Ibland kan det, om man vistas här,\r\nvara en poäng att vara politiker och vara införstådd\r\nmed riksdagens arbetsformer.</pre><pre>Anf. 44  HARALD BERGSTRÖM (kds):</pre><pre>Herr talman! Skeppet Svea har problem, svåra\r\nproblem. Det seglar visserligen, men skrovet har\r\nett hål i botten. Stormen sliter i tackel och tåg. Av\r\nbåtens sju segel är det endast fyra som är ordentligt\r\nsamordnade.</pre><pre>Skeppet har många svårigheter. Besättningen var\r\nkanske inte beredd på att det skulle bli så många\r\nsvårigheter och att seglatsen skulle bli så äventyrlig\r\nnär den tog över för inte så länge sedan. Alla var\r\ndock beredda på en hård kamp.</pre><pre>Ett par av skeppets segel var nya. De var inte så\r\nstora -- men ändå. De besättningsmän som hade\r\nhand om dessa båda segel reagerade ganska olika\r\npå sina uppgifter. Den ena gruppen förstod redan\r\ninnan seglatsen började att det gällde att ta i och att\r\ngöra det med ansvar. Den gruppen fick därför\r\nsnabbt upp sitt segel, dessutom i mycket god\r\nsamordning med tre andra besättningsgrupper.\r\nDärmed har skeppet Svea kunnat hålla en god kurs.</pre><pre>Den andra nya gruppen tycks ha haft en hel del\r\nsvårigheter att få styrsel och ordning på sitt segel,\r\noch vid ett par tillfällen har detta plötsligt snurrat\r\ntill, liksom utan kontroll. Därmed har faktiskt hela\r\nskeppets seglats äventyrats.</pre><pre>Det finns ännu en stor grupp besättningsmän som\r\nhar, såvitt jag kan förstå, bekymmer med sitt stora\r\nsegel. Det tycks som om det råder litet delade\r\nmeningar inom gruppen om hur man bäst skall få\r\nseglet hissat, så att det inte drar alltför mycket i fel\r\nriktning.</pre><pre>Herr talman! Sedan den 10 mars är det ett faktum\r\natt räntekostnaden på statsskulden har ökat med\r\nungefär de 6 miljarder kronor som vi talar om när\r\ndet gäller besparingarna inom\r\narbetsmarknadspolitiken. Det är kronans\r\nsjunkande värde som under denna tid har lett till att\r\nräntekostnaden har blivit så stor. Det var då som en\r\ndel av besättningsmännen inte höll i sitt segel, utan\r\nskutan Svea vinglade till ordentligt.</pre><pre>Det har bl.a. betytt att en hel del av den optimism\r\nsom så smått börjat sprida sig inom delar av svenskt\r\nnäringsliv fick sig en knäck. Antydningar om\r\nsenareläggningar av planerade investeringar visar\r\natt framtidstron är en känslig fågel. Det är inte bra\r\natt sådana knäckar sker. Vi behöver i dag verkligen\r\nså mycket positivt tänkande och så mycket av god\r\nvilja som möjligt för att människors misstro och\r\nmissmod skall vändas i framtidstro. Det har talats\r\nom uppfinningar, uppfinningsklimat och\r\ninnovatörer. De är också fåglar som är känsliga för\r\nhur vindarna blåser. Vi måste hjälpa dem och ge\r\ndem möjligheter att verkligen få utveckla sina\r\nunika gåvor.</pre><pre>Det har sedan de besvärliga besluten i kammaren\r\nfattades förts samtal om att finna lösningar på\r\nproblemen.</pre><pre>Vi kristdemokrater såg därför med tillförsikt fram\r\nemot att de här samtalen mellan regeringen och\r\nSocialdemokraterna skulle leda fram till möjliga\r\nkompromisser om en ansvarsfull lösning och en\r\nansvarsfull finansiering av kraftiga förstärkningar\r\nav insatser för att bekämpa arbetslöshetens gissel.\r\nMen tyvärr, det räckte inte ända fram. Jo, i fråga\r\nom satsningar på åtgärder tycks det ha gått bra,\r\nmen inte om hur finansieringen skulle ske.</pre><pre>Vi kristdemokrater är mycket besvikna över att inte\r\ndessa förhandlingar ledde fram till en hållfast\r\növerenskommelse. Vi vet ju litet mer om\r\nförhandlingarnas sakliga innehåll. Det förvånar i\r\nvarje fall mig att det parti som säger sig veta och\r\nkunna bäst av alla bekämpa arbetslösheten har haft\r\nså litet av nya idéer att komma med.</pre><pre>Jag vet att det är mycket svårt att vara kreativ och\r\ninnovativ när det gäller att bekämpa\r\narbetslösheten. Men ärligt sagt har det nytänkande\r\noch de nya åtgärder som satts in det senaste året\r\nkommit från regeringen. Det är regeringens\r\nförslag. Vem kom t.ex. med idén om\r\nungdomspraktiken? Jo, regeringen.</pre><pre>Det är inte skadeglädje, men det är roligt att\r\nkonstatera att vårt ungdomsförbund, kdu, redan\r\nför 10--11 år sedan hade ett förslag som är nästan\r\nidentiskt med dagens ungdomspraktik. De fick\r\nganska mycket stryk på 80-talet för det sättet att\r\nblanda praktikarbete och utbildning. I dag är\r\nungdomspraktik den största enskilda åtgärden i\r\nsatsningarna för att motverka arbetslösheten.</pre><pre>Arbetslivsutvecklingen är en åtgärd som växer. Det\r\när också ett regeringsförslag, en regeringens\r\ninnovation.</pre><pre>Vi kristdemokrater ser utomordentligt allvarligt på\r\narbetslösheten och de problem som följer i dess\r\nspår. Vi anser det absolut nödvändigt att satsa\r\noffensivt för att hålla arbetslinjen. Allt annat är\r\noförsvarligt.</pre><pre>De skrämmande prognoserna om arbetslösheten,\r\nsom kommit fram de senaste dagarna, måste vi ta\r\npå allra djupaste allvar. Jag tycker att vi gör det när\r\nvi visar att vi, bl.a. genom att göra mycket stora\r\nsatsningar på infrastrukturens område, vill hålla\r\nfolk i arbete. Inom kort skall man ta ställning till ett\r\ninfrastrukturprogram av mycket stor omfattning.\r\nDär är det ju fråga om riktiga jobb och nödvändiga\r\nframtidsinriktade investeringar, inte bara\r\nsysselsättning. Men mer måste göras. Och fler\r\nförslag kommer i kompletteringspropositionen.</pre><pre>I en interpellation som jag inom kort skall få svar\r\npå av arbetsmarknadsministern har jag frågat om vi\r\ninte nu kunde göra något för att ytterligare öka\r\nungdomspraktikanternas chans att få praktiken att\r\növergå i fast anställning. När många inom kort har\r\nfullgjort sina sex månader och sommarpausen tar\r\nvid för ungdomspraktikanterna vid månadsskiftet\r\nmaj-juni, menar jag att vi borde lätta på trycket på\r\narbetsmarknaden genom en kraftfullt sänkt\r\narbetsgivaravgift för dessa under kanske en\r\ntvåårsperiod. Detta för att som en morot mana\r\narbetsgivarna att tills-vidare-anställa dessa\r\npraktikanter. Det var det som vi helst ville, att\r\npraktikanterna när deras praktiktid var över skulle\r\nfå en fast anställning.</pre><pre>Vidare har jag en fråga till\r\narbetsmarknadsministern angående s.k.\r\narbetsdelning. Den ställde jag i kammarens\r\nallmänpolitiska debatt. Den innebär i korthet att\r\ndet borde finnas förutsättningar för att en\r\nheltidstjänst delas i två halvtider, som innehas av en\r\nheltidsarbetande och en arbetslös. Det är ingalunda\r\nproblemfritt, men det borde gå att finna och finslipa\r\nregler som skulle kunna ge en arbetslös bibehållen\r\narbetslivskontakt.</pre><pre>Men hur är det nu med hålet i skrovet på skeppet\r\nSvea? Jo, vi tar in vatten, alltför mycket vatten. Vi\r\nmåste på något sätt få kontroll över de våldsamma\r\nunderskotten i statens finanser och statens budget.\r\nSåvitt jag har förstått har det ännu inte anvisats mer\r\nän två framkomliga vägar för att klara detta, dels\r\nreducerade kostnader för det som vi kostar på oss\r\nav överföringar av skattemedel till konsumtion,\r\ndels en tillväxt som ett väl fungerande näringsliv\r\nkan ge.</pre><pre>Att vi nu mer än någonsin i historien måste satsa på\r\narbetsmarknadspolitiska åtgärder med insatser för\r\natt ge människor i näringslivet höjd kompetens får\r\ninte skymma den långsiktiga reparationen av\r\ngrunden i vår ekonomi.</pre><pre>Jag kan inte förstå att stora skattehöjningar, som\r\nt.ex. Vänstern har föreslagit, är en framkomlig väg\r\npå lång sikt. Skall vi tjäna in både till avbetalning\r\nav redan lånade pengar och till framtida resurser för\r\npensioner, sjukvård, utbildning, m.m., måste\r\nexport och näringsliv ge oss tillväxt. Stimulansen till\r\nhemmakonsumtionen får inte leda till en\r\ninflationsekonomi som medför räntehöjningar och\r\nytterligare svårigheter. Nej, omsorg om räntenivåer\r\noch försvar av valutans värde är mycket viktiga\r\ndelar i en balanserad ekonomi.</pre><pre>Herr talman! Det får inte vara så att\r\nbesättningsmännen på den här skutan, när de skall\r\nförsöka laga hålen i skrovet, sliter ifrån varandra\r\nmaterialet eller hojtar och skriker: Jag skall slå på\r\nalla spikarna, annars vill jag inte vara med. Det är\r\nnu det gäller att visa ansvar för vårt folk och land\r\noch inte kortsiktigt enbart värna om egna fördelar.\r\nVi måste våga föreslå och ta impopulära beslut för\r\natt långsiktigt säkerställa de stora och breda\r\ngruppernas välfärd.</pre><pre>Herr talman! Jag yrkar härmed bifall till utskottets\r\nhemställan i mom. 1--19 och 23--41 samt till\r\nreservationerna 9, 10 och 11.</pre><pre>(Applåder)</pre><pre>Anf. 45  BENGT-OLA RYTTAR (s):</pre><pre>Herr talman! Harald Bergström säger att vi\r\nbehöver positivt tänkande och framtidstro. Det är\r\nhelt och hållet sant. Men på min skuta, som\r\ninnefattar 150 000 medlemmar -- det är Gävle-Dala\r\nLO-distrikt -- finns det inte särskilt många som har\r\nframtidstro nu. Jag tror inte att det finns någon som\r\ntycker att den föreslagna försämringen av a-\r\nkasseersättningen är rätt och riktig.</pre><pre>I de här två länen, Gävleborgs och Kopparbergs\r\nlän, står 45 000 människor utanför\r\narbetsmarknaden. De är öppet arbetslösa eller\r\nbefinner sig i arbetsmarknadsåtgärder. Bara a-\r\nkasseersättningen för de här människorna kostar 5\r\nmiljarder.</pre><pre>Länsarbetsnämndernas prognoser talar om att\r\n60 000 människor befinner sig i den här situationen.\r\nDå ökar kostnaden till sex och en halv miljard.\r\n75 % av de här människorna är verksamma i\r\narbetaryrken; i vården, i byggsvängen och i\r\nindustrin. Än så länge är den klart dominerande\r\nandelen av de arbetslösa män. Men vi vet också att\r\nutslagningen av arbetsplatser inom den offentliga\r\nsektorn kommer att öka dramatiskt i framtiden. Då\r\nkommer kvinnoarbetslösheten att öka mycket\r\nmarkant.</pre><pre></pre><pre>Jag tror inte att människor kommer att finna sig i\r\ndetta. De vill arbeta. Därför demonstreras det nu\r\nutanför Sveriges riksdag varje dag. I tisdags var\r\nByggnads från Dalarna här. För ett par veckor\r\nsedan var arbetslösa från Gävle här. Varje dag går\r\nbyggvakten utanför riksdagens hus. Dessa\r\ndemonstrationer kommer att fortsätta. De kommer\r\natt öka i antal, och de kommer att öka i\r\naggressivitet, eftersom desperationen kryper inpå\r\nmänniskorna.</pre><pre>Hur har det kunnat bli så här? Jag tror att det är\r\nen medveten politik. Den bedrivs för att man skall\r\ntämja facket. Facket är inte så stor i näbben när\r\narbetslösheten är hög.</pre><pre>Bo Lundgren sade för en tid sedan i Hong Kong att\r\nSverige är ett lågskatteland och skall bli ett land\r\nmed låga löner. Nu har Carl Bildt åkt dit, och han\r\nkanske har samma budskap. Vad skall vi dra för\r\nslutsatser av det? Skall vi göra billiga leksaker i\r\nSverige i framtiden och Hong Kong utvecklas till en\r\nindustrination?</pre><pre>Varför väljer regeringen alltid den åtgärd som\r\nförsvagar de svaga och stärker de starka? Varför\r\nförsämrar man ersättningen från a-kassan, och\r\nvarför satsar man inte på att få människor i arbete?\r\nDet är både billigare och bättre. Det är bättre för\r\nstaten, och det är inte minst mycket bättre för dem\r\nsom i dag går arbetslösa.</pre><pre>Varför satsar man på ungdomspraktik som innebär\r\natt ungdomarna stängs in i underbetald\r\nsysselsättning och försätts i en ganska så rättslös\r\nsituation. Varför satsar man i\r\nArbetsrättsutredningen på att göra arbetsgivarna så\r\ngott som enväldiga? Varför slår inte regeringen fast\r\natt man i Sverige skall arbeta under svenska avtal?</pre><pre>Jag tror att det helt enkelt är så att man vill att\r\nfacket och arbetarna skall veta sin plats. Men\r\neffekten kommer givetvis att bli den omvända.\r\nMänniskorna förkastar en politik som bygger på\r\nojämlikhet och orättvisa.</pre><pre>Hur kan regeringen tro att dessa människor skall\r\nsätta sig på samma tåg in i EG som den regering\r\nsom gör sitt bästa för att de skall bli fattiga och\r\nrättslösa? Jag tror inte att det kommer att bli fallet\r\ni Dalarna och i Gävleborg. Man stiger av tåget.</pre><pre>Jag vill avslutningsvis referera vad Sture Nordh\r\nsade i radion i morse. Han sade följande: Nu\r\nbehöver vi ett sysselsättningspolitiskt\r\nundantagstillstånd i Sverige. Han har rätt.</pre><pre>I detta anförande instämde Karl Hagström (s).</pre><pre>Anf. 46  BO FINNKVIST (s):</pre><pre>Herr talman! I onsdags denna vecka var jag och fem\r\nandra på uppvaktning hos\r\narbetsmarknadsministern. Vi redovisade då de\r\nproblem vi har med arbetslösheten i Hagfors. Vi\r\nhar 9 % öppet arbetslösa, ca 20 % om man tar med\r\ndem som är sysselsatta i arbetsmarknadspolitiska\r\nåtgärder och ungdomar som går utan jobb. Vi blev\r\nväl mottagna och fick också ett positivt besked om\r\natt bestämmelserna för företagsstöd skall\r\nförbättras. Det är bra, och det är vi tacksamma för.\r\nTyvärr varslades redan dagen efter, på torsdag,\r\nytterligare 270 om avsked vid Hagfors Järnverk.</pre><pre>Redan hösten 1992 avskedades 350 anställda på\r\ndenna arbetsplats. Det är mycket vanligt att de jag\r\ntalar om förlorar mer är 10 % av inkomsten vid\r\narbetslöshet. Man förlorar bra mycket mer, kanske\r\n30 % redan med dagens bestämmelser. Det blir\r\ndefinitivt inte bättre för de lågavlönade, vilka redan\r\nförut har en svår ekonomisk situation, om de blir\r\narbetslösa när de bestämmelser vi fattar beslut om\r\ni dag gäller.</pre><pre>Ekonomin för den som blir arbetslös får sig i dag\r\nen ordentlig knäck. Skall jag behöva åka hem och\r\nredovisa att de många arbetslösa får ytterligare\r\nförsämringar genom en sänkning av ersättningen\r\ntill 80 %, och att den borgerliga majoriteten i\r\nriksdagen beslutat om detta?</pre><pre>Den situation som vi upplever i dag är tyvärr alltför\r\nvanlig i hela landet. Det finns andra förslag till\r\nlösningar av detta problem. Jag och andra fackliga\r\nkolleger har väckt en motion där vi kräver att\r\nmarginalskatten skall höjas för oss och andra som\r\ntjänar över brytpunkten. Detta förslag röstades ner\r\ni onsdags. Det finns också en annan\r\nsocialdemokratisk motion där man för fram samma\r\nkrav. Den lösningen är möjlig och skulle upplevas\r\nsom mera rättvis. Det skulle fördela de ekonomiska\r\nbekymren på ett bättre sätt.</pre><pre>Vi behöver ett bättre samförstånd om hur vi skall\r\nlösa de ekonomiska problemen, vilka sannerligen\r\när stora. Vi måste få till stånd en bred uppställning\r\nför en sådan politik. Det lyckas vi aldrig med om vi\r\nlåter besparingarna ensidigt gå ut över grupper som\r\nredan förut har en nästan omöjlig ekonomisk\r\nsituation.</pre><pre>I stället för att försämra ekonomin för de arbetslösa\r\nmed upp till 17 000 kr per år, vill vi\r\nsocialdemokrater ta pengarna på de höga\r\ninkomsterna. Skattehöjningen skulle bli ca 5 000\r\nkr, och det har vi som tjänar mycket råd med.</pre><pre>Fru talman! Jag vill uppmana de borgerliga\r\nledamöterna, speciellt de från Värmland, att tänka\r\növer denna fråga än en gång innan vi röstar. Rösta\r\npå den socialdemokratiska linjen i denna fråga.\r\nVältra inte över hela problemet på dem som redan\r\nförut har det besvärligt, nämligen de arbetslösa.</pre><pre>I detta anförande instämde Magnus Persson och\r\nLisbeth Staaf-Igelström (båda s).</pre><pre>Anf. 47  ALF ERIKSSON (s):</pre><pre>Fru talman! Sällan har väl ett betänkande från\r\narbetsmarknadsutskottet väckt sådan\r\nuppmärksamhet som det som nu behandlas, och det\r\när inte märkligt. Skulle en lönesänkning på över\r\n11 % för över 600 000 anställda gå spårlöst förbi?\r\nSjälvfallet inte. Den skulle förmodligen orsaka en\r\narbetsmarknadskonflikt.</pre><pre>Nu föreslås lönesänkningen drabba de 600 000\r\npersoner i landet som är arbetslösa och som har det\r\nvärst. Ändå är det inte de arbetslösa som\r\nprotesterar aggressivast. Nej, de ställer berättigade\r\nkrav på jobb så att de kan försörja sig och sin familj,\r\noch i andra hand kräver de en\r\narbetslöshetsersättning som gör att de kan klara sitt\r\nlivsuppehälle.</pre><pre>De riktiga attackerna kommer från nyliberala\r\nekonomer och företagsledare som hotar att inställa\r\nmiljardinvesteringar och flytta utomlands därför\r\natt, som de uttrycker det, politikerna inte kan\r\nkomma överens. Jag undrar vad man menar med\r\n''överens''. Det fanns ju under veckans\r\nförhandlingar i botten ett justerat\r\nutskottsbetänkande med regeringspartiernas\r\nförslag om tioprocentig sänkning av\r\nersättningsnivån i arbetslöshetsförsäkringen och\r\nNy demokratis förslag om en ännu kraftigare\r\nneddragning. Förhandlingarna gällde ett alternativ\r\ntill detta.</pre><pre>Kan det vara så att det SAF-styrda näringslivet\r\nbeklagar utgången av förhandlingarna därför att a-\r\nkasseersättningen nu uppenbarligen sänks? Eller är\r\nman så förblindad av sin aversion mot politiker och\r\nfackföreningar att man protesterar mot sina egna\r\nförslag?</pre><pre>Fru talman! Nu är det hög tid att lägga förlegade\r\nnyliberala idéer åt sidan och att ägna alla krafter till\r\natt skapa arbeten och utbildningstillfällen.</pre><pre>I mitt hemlän Halland hade SIF, SALF och Metall\r\ninbjudit politiker tillsammans med\r\nLänsarbetsnämnden till en träff i måndags. I ett län\r\nsom tidigare klarat sysselsättningen bättre än andra\r\när nu situationen närmast katastrofal. Närmare\r\n40 % av Metalls medlemmar går arbetslösa, och\r\nvärre blir det när alla varslen träder i kraft. Till\r\nhösten beräknas hälften av länets byggnadsarbetare\r\nsakna arbete, och kommunerna minskar sin\r\npersonalstyrka på löpande band.</pre><pre>Fru talman! Tillsammans med facken i Halland har\r\nvi socialdemokrater liksom på de flesta platser i\r\nlandet kartlagt objekt som behöver utföras och som\r\nskulle kunna sysselsätta många arbetslösa. Vi vet\r\natt kunskapsnivån är lägre i Halland än hos den\r\ngenomsnittliga befolkningen i landet, och därför\r\nkräver vi mer av utbildning. Utbildning kostar\r\nmindre för samhället än utbetalning av passiva\r\nkontantstöd.</pre><pre>Arbetare och tjänstemän i Halland liksom i riket i\r\növrigt förstår inte den inställning som\r\nregeringspartierna intar. De begriper däremot att\r\ndet inte går att enbart minska på statens utgifter när\r\ndet är brist på efterfrågan på varor och tjänster. Det\r\nger bara färre jobb, lägre intäkter till stat och\r\nkommun och nya krav på besparingar. De anser\r\nliksom vi socialdemokrater att denna högergängade\r\nskruv bara vrider oss ner i arbetslöshetens träsk och\r\natt det för att vi skall upp ur träsket behövs\r\nsatsningar på arbete och utbildning, satsningar som\r\nger större utbyte både för den arbetslöse och för\r\nsamhället än ett passivt kontantstöd.</pre><pre>Av denna anledning instämmer jag i de yrkanden\r\nsom tidigare framställts av Ingela Thalén.</pre><pre>Anf. 48  JOHN BOUVIN (nyd):</pre><pre>Fru talman! Riksdagsledamöter! I dag gäller det a-\r\nkassan. Jag skall göra en snabb genomgång av det\r\nsom har hänt här sedan en kvart över nio i morse.</pre><pre>Ingela Thalén sade: Gemensamt skall vi dela på\r\ndenna svåra börda. Alla måste vi vara med och\r\nbetala. Det är en fråga om rättvisa. Om inget\r\ndramatiskt sker kommer vi att få 11 % öppen\r\narbetslöshet. Regeringen har tappat kontrollen.\r\nRegeringen måste fatta de rätta besluten.</pre><pre>Sedan kom Hans Andersson, Vänsterpartiet. Han\r\ntyckte att vi är högerextremister. Han sade vidare i\r\nett underligt uttalande att arbetslösheten är nyttig\r\nför företagare. Det begrep jag inte riktigt, men han\r\nkanske kan förklara vad han menade. Hans\r\nAndersson tyckte vidare att vi nydemokrater är en\r\nskam för demokratin, att vi bedriver klasskamp\r\nosv.</pre><pre>Elver Jonsson tyckte att vi tillsammans med\r\nVänsterpartiet befann oss i politikens ytterkanter\r\nosv. Det handlade mycket om motsättningar.</pre><pre>Börje Hörnlund berättade om det s.k. rättvisa\r\nsystemet med avgifter, där bl.a. bönderna fått\r\nbetala 1 500 kr per år utan att få vara med i a-\r\nkassan.</pre><pre>Johnny Ahlqvist klagade över att hans och andra\r\nsocialdemokratiska motioner i olika frågor inte fått\r\nstöd från andra håll. Jag vill då fråga honom: Varför\r\nstödde inte Socialdemokraterna nydemokraten\r\nJousmas motion som väcktes i november? I så fall\r\nhade dess förslag nu varit på väg att genomföras.</pre><pre>Laila Strid-Jansson tog upp fallskärmsavtalen, och\r\näven Marianne Andersson tog upp en bra sak,\r\nvilket jag vill ge henne en eloge för.</pre><pre>Anders G Högmark påstod att det var bedrövligt\r\natt fallskärmsavtal skulle behövas. Han sade också\r\natt det inte finns någon lagstiftning mot sådana.\r\nMen det finns en sådan. Jag har citerat den tidigare,\r\noch jag skall inte göra det igen. Det gäller\r\navtalslagen 36 § i handelsbalken 1. Jag har tagit\r\nreda på att detta lagrum kan användas redan i dag.\r\nProblemet är bara att man inte vill göra det. Både\r\nWibble och Könberg har svarat en nydemokrat att\r\nman inte är intresserad av detta.</pre><pre>Vidare på listan av inlägg: Harald Bergström var\r\ninne på skepp och segel, och Bengt-Ola Ryttar\r\nmenade att vi har en medveten politik att gå emot\r\nfacket.</pre><pre>Jag kan tala om att min yrkesbakgrund är\r\nstålverksarbetarens och att jag har tillhört facket,\r\nmen att jag numera har gått ut ur det. Jag vill påstå\r\natt skulden för den situation som vi har i Sverige i\r\ndag till stor del ligger hos facket. Jag vågar säga det,\r\nför så är det. Vi måste gå längre tillbaka i tiden för\r\natt få reda på varför det har blivit som det har blivit.\r\nDet gäller vår skattepolitik, något som man inte\r\nbrukar ta upp. Socialdemokraterna vill höja\r\narbetsgivaravgiften, vilket ger ännu mer\r\narbetslöshet, osv.</pre><pre>I en annons i Dagens Industri stod det häromdagen\r\nså här: ''Till Sveriges politiker -- nu får det vara\r\nNOG!'' I annonsen fanns många tänkvärda ord.\r\nDet framhölls bl.a. när det gäller framträdanden\r\ninför massmedierna: ''När ni uppträder i\r\nmassmedia så kräver vi att ni i ärligt uppsåt\r\nutnyttjar tiden för att ge information om Sveriges\r\nsituation. Vi vill ha seriös debatt, klara besked,\r\nsanningsenliga uppgifter.''</pre><pre>Handen på hjärtat, mina damer och herrar! Vad\r\ntycker ni att vi har hållit på med här i dag? Ja, saken\r\när klar -- inte är det med detta.</pre><pre>Också jag börjar få nog. Varför kastar ni skräp på\r\noss nydemokrater? Har ni inte börjat fatta vad vi är\r\nute efter? I samband med beslutet om delpensionen\r\nfick ni en förevändning, när vi ändrade oss i\r\nvoteringen. Då blev ni jättelyckliga. Detta är något\r\nsom man alltid kan använda. Ni menar att man inte\r\nkan lita på oss osv. Jag tycker att det är ynkligt att\r\nni använder detta argument. Lägg av med det, nu!</pre><pre>Hur kan ni förklara ert uppträdande mot oss i\r\nvalrörelsen när det gällde de 196 miljarder som vi\r\nville spara in? Då skrattade ni åt oss.</pre><pre>Och vem var det som i denna kammare sade: Sluta\r\nmed att kämpa för kronan! Jo, det var vår\r\npartiledare. Han fick mycket ve och spe för detta.\r\nVad kostade den operationen för de svenska\r\nskattebetalarna? 40 miljarder kronor! Men det är\r\ningen som säger någonting om den saken.</pre><pre>Förstår ni att vi börjar bli litet grand desperata? Vi\r\nhar många vettiga förslag, men socialdemokrater,\r\nvänsterpartister m.fl. bygger upp murar mot oss.\r\nFör mig framstår det som högst märkligt.</pre><pre>Låt mig återkomma till företagarna i Dagens\r\nIndustri och använda litet av fotbollsspråket. Det\r\ngula kort som jag har här i min hand gäller oss alla\r\nhär. Det är en varning för att företagarna har fått\r\nnog.</pre><pre>Jag vill också återkomma till det som ni talade om i\r\nsamband med delpensionsbeslutet. I Dagens\r\nIndustri lördagen den 20 mars hette det i en rubrik:\r\n''Dennis: Nyd spolierade utsikterna till sänkt\r\nränta''. Sedan spred man en massa dynga på det\r\ntemat. Tisdagen den 23 mars återkommer man med\r\nföljande notis:</pre><pre>''Fel om Dennis och nyd</pre><pre>I lördagens tidning refererade vi en Reuterartikel,\r\nförfattad av riksbankschefen Bengt Dennis.</pre><pre>Inledningen om ny demokratis agerande i\r\nriksdagen framställdes felaktigt som ett citat ur\r\nBengt Dennis artikel. Han nämnde över huvud\r\ntaget inte Ny demokrati.</pre><pre>Vi beklagar.''</pre><pre>Men skadan är ju redan skedd.</pre><pre>Anf. 49  TALMANNEN:</pre><pre>Jag antar att John Bouvin är medveten om att\r\nämnet för debatten är arbetsmarknadspolitik.</pre><pre>Anf. 50  JOHN BOUVIN (nyd):</pre><pre>Fru talman! Jag är väl medveten om detta, fru\r\ntalman. Grunden måste läggas till varför det blir\r\nsom det blir. Jag tillåter mig att tala fritt ur hjärtat.</pre><pre>Jag skall fatta mig kort, så att jag håller mig inom\r\ntaletiden. Jag avslutar med att säga ett det är\r\nsvenska folket som kommer att avgöra om vi i\r\nSveriges riksdag skall sitta kvar eller inte. Det\r\nbehövs en allmän skärpning. Det gäller alla. Jag\r\nhoppas verkligen att svenska folket inte ger oss rött\r\nkort, för då är det illa. Det skall ni ha klart för er.\r\nDet ligger väldigt nära i tiden.</pre><pre>Nu har vi påskuppehåll. Jag hoppas att vi kan ta\r\nhänsyn till alla frågor i samband med behandlingen\r\nav kompletteringspropositionen, och att vi kan\r\nsluta fred i kammaren. Det räcker inte att vi skickar\r\nin sju gubbar för att trycka -- pang, pang, pang! Så\r\när det ju nu.</pre><pre>Glad påsk!</pre><pre>Anf. 51  LENNART NILSSON (s):</pre><pre>Fru talman! Jag skall inte recensera föregående\r\ntalare eller någon annan talare. Jag kan instämma i\r\nnågot som John Bouvin sade. Han visade rött kort,\r\noch jag skulle vilja använda rött kort på regeringen,\r\nsom inte finns här i kammaren. Den skulle behöva\r\nutvisas.</pre><pre>Vi lever i ett samhälle där vi i diskussioner kan höra\r\natt de ekonomiska problemen är\r\nSocialdemokraternas fel. När Moderaterna var i\r\nopposition var det sossarnas fel. Nu när man är i\r\nregeringsställning är det också\r\nSocialdemokraternas fel. Man kan fundera över\r\nvilket ansvar regeringen egentligen har för att klara\r\njobben för människor.</pre><pre>Fru talman! I dagarna kommer 800 metallarbetare\r\npå Volvo i Uddevalla att få lämna sina jobb. Under\r\nett halvårs tid har jag med jämna mellanrum från\r\ndenna talarstol ställt frågor till olika ministrar --\r\nnäringsministern och arbetsmarknadsministern --\r\nom vad de ämnar göra för att behålla den\r\nkompetens som finns på fabriken. Under detta\r\nhalvår har svaren uteblivit varje gång diskussionen\r\nhar förts.</pre><pre>När vi här i riksdagen bestämmer oss för att vi skall\r\nsatsa på något område, vilket vi gjorde i samband\r\nmed att varvet lades ned i Uddevalla, satsas det\r\nstora pengar. Volvo fick en hel del stöd i olika\r\nformer.</pre><pre>Jag har frågat arbetsmarknadsministern, som inte\r\när här nu, vad han ämnar göra och om han har fört\r\ndiskussioner för att kunna klara situationen. Jag\r\nhar inte fått något svar. Då blir jag litet förundrad.</pre><pre>I TV och andra massmedier säger man att\r\npolitikerna måste ta ett ansvar. Naturligtvis vill jag\r\nsom politiker vara med och ta ett ansvar. Men vi har\r\nen regering som har fått förtroendet att regera av\r\nsvenska folket. Det var ju det förtroendet\r\nregeringen fick vid det förra valet. Vi\r\nsocialdemokrater fick omkring 37 % av rösterna\r\noch gjorde det sämsta valet sedan 1928. Regeringen\r\nhar fortfarande efter ett och ett halvt års regerande\r\ninte kommit underfund med att den har ett ansvar.\r\nDen säger att de ekonomiska problemen är\r\nSocialdemokraternas fel.</pre><pre>Det är märkligt. Om regeringen vill ta ett ansvar,\r\nborde den kunna svara på de frågor som ställs. Det\r\nverkar som om regeringen inte vill stötta och hjälpa\r\ntill. Delegation på delegation åker till olika\r\ndepartement och myndigheter i Stockholm för att\r\nuppvakta och få svar på en del frågor.</pre><pre>De människor som åker för att uppvakta på\r\ndepartementen säger att det värsta är att de inte har\r\nnågon att tala med. Det är skillnaden mellan den\r\nnuvarande politiken och den jag upplevde när\r\nSocialdemokraterna var i regeringsställning. När vi\r\nhade bekymmer i Uddevalla hade vi\r\nregeringsledamöter att tala med, och vi kunde\r\nresonera med tjänstemän på departementet om\r\nvilka möjligheter man bör ha för att utveckla en\r\nregion. I dag är det tyst.</pre><pre>Prognosen tyder på att det i Göteborgs och\r\nBohuslän kommer att finnas ungefär 40 000\r\narbetslösa efter semestrarna. Till det skall läggas de\r\nmänniskor som omfattas av åtgärder. I Uddevalla\r\nkommun kommer drygt 20 % att vara arbetslösa\r\nefter nedläggningen av Volvofabriken och\r\nfönsterfabriken. Arbetslösheten bland\r\nmetallarbetare kommer att vara över 40 %.</pre><pre>Det är den vardag som mina kompisar lever i och\r\nsom jag kommer att möta när jag kommer hem nu.\r\nMan kan diskutera tior hit och dit, men de\r\nmetallarbetare på Volvo i Uddevalla som nu i\r\ndagarna blir utan arbete kommer att förlora\r\nungefär 1 500 per månad genom den sänkning av a-\r\nkasseersättningen som regeringen vill göra. Det är\r\nmetallarbetarnas vardag i Uddevalla.</pre><pre>Vårt förslag innebar att man skulle se till att alla fick\r\nbetala några tior. Det är den verkligheten det\r\nhandlar om: 1 500 kronor för de metallarbetare som\r\nblir utan sina jobb på Volvo.</pre><pre>Det är väl snart dags för regeringen att komma\r\nunderfund med att det är den som har majoritet i\r\nriksdagen. Det är inte Socialdemokraterna, som nu\r\nbär ansvaret för att regeringen inte för den politik\r\nsom den borde föra. Det är därför jag håller med\r\nom att man bör visa rött kort. Om det är någon som\r\nborde utvisas och försvinna från Kanslihuset så är\r\ndet den nuvarande regeringen, så att vi kan få litet\r\nordning och reda i landet.</pre><pre>(Applåder)</pre><pre>Anf. 52  BENGT AHLQUIST (fp):</pre><pre>Fru talman! Jag är verksam i en mycket liten\r\nkommun -- Älvkarleby kommun i Uppsala län. Det\r\när en kommun som har mycket stora ekonomiska\r\nproblem med skulder uppåt 150 miljoner kronor.\r\nFör att göra den siffran begriplig, kan jag säga att\r\ndet skulle motsvara 15 miljarder i Stockholm.</pre><pre>Räntorna svarar mot nästan två skattekronor. Den\r\nöppna arbetslösheten har stigit till 9,72 %, vilket\r\nplacerar kommunen på en sjätteplats i\r\nSverigestatistiken.</pre><pre>Vi har en av Sveriges lägsta utbildningsnivåer inom\r\nkommunen. Jag träffar såväl unga människor utan\r\narbete som gamla trotjänare som blivit utslitna och\r\nutslängda från en hårdnande arbetsmarknad.</pre><pre>Kommunens stora industri, Skutskärsverken, har\r\nde senaste fem sex åren avskedat ca 600 människor.\r\nDet är mycket, för kommunen är liten med bara\r\n9 300 invånare.</pre><pre>Innan jag vänder hem till vardagen -- till\r\nkommunen och kommunalpolitiken -- vill jag\r\nförmedla mina intryck från lokal, kommunal nivå.</pre><pre>Fru talman! Sverige lever över sina tillgångar.\r\nStatsskulden, liksom arbetslösheten, ökar i snabb\r\ntakt. Jag fick i går reda på att utbetalningarna från\r\na-kassorna utgör 250 miljoner kronor per dag.\r\nRäntekostnaderna på 95 miljarder kronor utgör en\r\nsjättedel av statsbudgeten och är i dag större än\r\nstatsbudgetens samlade utgifter för pensioner inkl.\r\nåldrings- och handikappomsorg. Dessa belopp ökar\r\nsnabbt.</pre><pre>Situationen har inte uppstått enbart under de\r\nsenaste 18 månaderna. Både den nuvarande\r\nregeringen och 80-talets socialdemokratiska\r\nregeringar får ta på sig ansvaret för den rådande\r\nsituationen.</pre><pre>De devalveringar som gjordes under 80-talet -- den\r\ns.k. tredje vägens politik -- lade grunden till bl.a.\r\nde stigande fastighetspriser och spekulationsaffärer\r\nsom ledde fram till bankkrisen.</pre><pre>Bankerna lånade under 80-talet frikostigt ut\r\npengar, och inflationsballongen och överpriserna\r\npå fastigheter pumpades allt större. Nu har bubblan\r\nspruckit.</pre><pre>Bankerna står i kö till den s.k. bankakuten.\r\nNäringslivet har halkat efter konkurrenterna i\r\nEuropa, USA och Asien -- i synnerhet Japan.\r\nSvenska folket har invaggats och invaggas\r\nfortfarande i dag i den falska tron att ett\r\nregeringsskifte löser alla problem.</pre><pre>Oavsett vilken regering som sitter behövs det\r\nkrafttag. Socialdemokraterna får om det blir\r\naktuellt ärva den situation som de själva har varit\r\nmed om att lägga grunden till under 80-talet. Den\r\ntredje vägen slutar i en kraftig uppförsbacke med\r\nupplåning och åter upplåning. Det tar emot.</pre><pre>Färden i nedförsbacken pågår, och\r\nräntekostnaderna på gamla och nya lån accelererar.\r\nDet ekonomiska bromssystemet fungerar inte.\r\nSocialdemokraterna anser tydligen att man skall\r\nvänta med att bromsa till dess att nästa\r\nkonjunkturuppförsbacke börjar.</pre><pre>Det sägs ju att sanningen är den att det svenska\r\nfolket lever över sina tillgångar. Då reagerar\r\nlåginkomstagarna och undrar om de lever över sina\r\ntillgångar. Nej, det är statens tillgångar vi lever\r\növer. Jag tror att det pedagogiskt är väldigt viktigt\r\natt reda ut detta.</pre><pre>De goda välfärdssystem som utvecklades under ett\r\nblomstrande 60-tal och byggdes på under 70-talet\r\nförutsatte bl.a. låg arbetslöshet och god tillväxt i\r\nekonomin. Relativt få människor, ca 2,3 %\r\narbetslösa, nyttjade systemet för att få hjälp att\r\nklara sin ekonomi i avvaktan på ett nytt arbete.</pre><pre>Nu behöver alltför många stöd, och pengarna\r\nrinner ur Arbetsmarknadsfonden. Vi har en\r\nekonomi som förmodligen för tredje året i rad\r\nkommer att uppvisa en minskning av samhällets\r\nsamlade inkomster.</pre><pre>Våra gemensamma fackföreningar försvarar sina\r\nmedlemmars intressen hårdnackat, vilket är deras\r\nuppgift. Också jag och andra här är medlemmar av\r\nfackföreningar. Men statsbudgeten räcker inte till.\r\nAlla politiker måste ta på sig uppgiften att föra ut\r\ndetta faktum. Det är ohållbart i längden att förtiga\r\nden bistra sanningen.</pre><pre>I dag lånar vi och pantsätter våra barns och\r\nbarnbarns framtid. Så kan det inte få fortsätta. Hur\r\nskall vi kunna se våra barn och barnbarn i ögonen i\r\nframtiden om vi fortsätter att föröda och förskingra\r\nderas framtida rätt till välfärd?</pre><pre>Diskussionen kretsar i dag kring huruvida\r\narbetslöshetsförsäkringen skall ge 80 eller 90 % i\r\nersättning vid arbetslöshet. Socialdemokraterna\r\nhar bundit sig alltför hårt vid att nivån skall vara\r\noförändrad. Vi vet alla i denna kammare att vi\r\nmåste ställa om kursen för framtiden redan nu,\r\nannars riskerar vi att gå en ännu dystrare framtid till\r\nmötes.</pre><pre>De arbetslösa utgör ingen homogen grupp. Låt oss\r\ni dag öppna för ett system med något lägre\r\nersättning -- 80 % -- vid arbetslöshet. Som\r\nkommunalman anser jag det ur kommunperspektiv\r\nvara nödvändigt att tanken på en nedre brytpunkt --\r\nett skyddsnät -- i arbetslöshetsförsäkringen för\r\nmänniskor med de allra lägsta inkomsterna väcks.\r\nOm det inte görs, vältras det framtida ansvaret för\r\ndem som hamnar under existensminimum över på\r\nkommunerna. Stat och kommun är ju\r\nkommunicerande kärl. Det gäller samhällets totala\r\nutgifter.</pre><pre>Kommunerna kommer i annat fall att tvingas fylla\r\nupp med socialbidrag för att personer med de lägsta\r\ninkomsterna skall få leva på en till nöds godtagbar\r\nnivå. I fattiga kommuner som Älvkarleby ansträngs\r\nekonomin ännu hårdare om man tvingas lösa de\r\nproblem som inte klaras av centralt.</pre><pre>Fru talman! Nu är det bråttom med att få en\r\nnationell samling för en politik som skapar grunden\r\nför Sverige att gå mot en ljusare framtid.\r\nFörhandlingar på partiledarnivå måste upptas inför\r\nslutspurten i arbetet med\r\nkompletteringspropositionen. Deras uppdrag bör\r\nvara att konstruera ett väl sammansatt, rättvist och\r\nhållfast restaureringsprogram för Sveriges ekonomi\r\nunder resten av 90-talet.</pre><pre>Min uppfattning är att det för Sveriges skull inom\r\nen inte alltför avlägsen framtid måste bildas en\r\nblocköverskridande regering. Westerbergplanen\r\nkan därvidlag vara en lämplig startpunkt för\r\nfortsatta sakpolitiska diskussioner och avgöranden.</pre><pre>Överläggningen var härmed avslutad.</pre><pre>Beslut</pre><pre>Bakgrunden till utskottets betänkande</pre><pre>Utskottets uttalande godkändes med 183 röster\r\nmot 144 för reservation 1 av Ingela Thalén m.fl.</pre><pre>Bo G Jenevall (nyd) anmälde att han avsett att\r\nrösta ja men markerats vara frånvarande.</pre><pre>Mom. 1(arbetsmarknadspolitikens förutsättningar\r\noch inriktning)</pre><pre>Först biträddes reservation 3 av Laila Strid-Jansson\r\nmed 22 röster mot 16 för meningsyttringen av Hans\r\nAndersson i motsvarande del. 290 ledamöter\r\navstod från att rösta.</pre><pre>Härefter biträddes reservation 2 av Ingela Thalén\r\nm.fl. med 144 röster mot 22 för reservation 3 av\r\nLaila Strid-Jansson. 162 ledamöter avstod från att\r\nrösta.</pre><pre>Slutligen bifölls utskottets hemställan med 184\r\nröster mot 144 för reservation 2 av Ingela Thalén\r\nm.fl.</pre><pre>Mom. 2 (medelsanvisning till\r\nArbetsmarknadsverkets förvaltningskostnader)</pre><pre>Utskottets hemställan -- som ställdes mot\r\nreservation 4 av Ingela Thalén m.fl. -- bifölls med\r\nacklamation.</pre><pre>Mom. 6 (åtgärdsvolym)</pre><pre>Först biträddes reservation 5 av Ingela Thalén m.fl.\r\nmed 131 röster mot 11 för meningsyttringen av\r\nHans Andersson i motsvarande del. 185 ledamöter\r\navstod från att rösta.</pre><pre>Härefter bifölls utskottets hemställan med 184\r\nröster mot 143 för reservation 5 av Ingela Thalén\r\nm.fl.</pre><pre>Torgny Larsson (s) anmälde att han avsett att rösta\r\nnej men markerats ha röstat ja.</pre><pre>Mom. 7 (arbetsmarknadsutbildningens inriktning)</pre><pre>Utskottets hemställan -- som ställdes mot\r\nreservation 6 av Ingela Thalén -- bifölls med\r\nacklamation.</pre><pre>Mom. 12 (kompetensutveckling inom företagens\r\nram)</pre><pre>Först biträddes reservation 7 av Ingela Thalén m.fl.\r\nmed 132 röster mot 11 för meningsyttringen av\r\nHans Andersson i motsvarande del. 185 ledamöter\r\navstod från att rösta.</pre><pre>Härefter bifölls utskottets hemställan med 183\r\nröster mot 144 för reservation 7 av Ingela Thalén\r\nm.fl.</pre><pre>Bo G Jenevall (nyd) anmälde att han avsett att\r\nrösta ja men markerats vara frånvarande.</pre><pre>Mom. 13 (reglerna för företagsutbildning)</pre><pre>Utskottets hemställan -- som ställdes mot\r\nreservation 8 av Ingela Thalén -- bifölls med\r\nacklamation.</pre><pre>Mom. 20 (riktlinjer i fråga om\r\narbetslöshetsförsäkringen m.m.)</pre><pre>Reservation 9 av Elver Jonsson m.fl. bifölls med\r\n184 röster mot 144 för utskottets hemställan.</pre><pre>Mom. 21 (finansiering av arbetslöshetsförsäkringen\r\nm.m.)</pre><pre>Reservation 10 av Elver Jonsson m.fl. bifölls.</pre><pre>Mom. 22 (finansieringen av\r\narbetslöshetsersättningarna på längre sikt m.m.)</pre><pre>Reservation 11 av Elver Jonsson m.fl. bifölls med\r\n183 röster mot 145 för utskottets hemställan.</pre><pre>Mom. 27 (krav på motprestation från de arbetslösa)</pre><pre>Utskottets hemställan bifölls med 305 röster mot 21\r\nför reservation 13 av Laila Strid-Jansson. 1 ledamot\r\navstod från att rösta.</pre><pre>Harriet Colliander (nyd) anmälde att hon avsett att\r\nrösta nej men markerats vara frånvarande.</pre><pre>Mom. 29 (kvinnornas arbetsmarknadssituation)</pre><pre>Utskottets hemställan bifölls med 184 röster mot\r\n144 för reservation 14 av Ingela Thalén m.fl.</pre><pre>Mom. 33 (arbetsmarknaden för\r\ninvandrare/flyktingar)</pre><pre>Utskottets hemställan -- som ställdes mot\r\nmeningsyttringen av Hans Andersson i\r\nmotsvarande del -- bifölls med acklamation.</pre><pre>Mom. 36 (arbetsmarknaden inom den offentliga\r\nsektorn)</pre><pre>Utskottets hemställan med godkännande av\r\nutskottets motivering bifölls med 184 röster mot\r\n144 för utskottets hemställan med godkännande av\r\nmotiveringen i reservation 15 av Ingela Thalén m.fl.</pre><pre>Mom. 37 (medelsanvisning till\r\narbetsmarknadspolitiska åtgärder)</pre><pre>Först biträddes reservation 16 av Ingela Thalén\r\nm.fl. med 133 röster mot 11 för meningsyttringen\r\nav Hans Andersson i motsvarande del. 181\r\nledamöter avstod från att rösta.</pre><pre>Härefter bifölls utskottets hemställan med 183\r\nröster mot 145 för reservation 16 av Ingela Thalén\r\nm.fl.</pre><pre>Övriga moment</pre><pre>Utskottets hemställan bifölls.</pre><pre>Ajournering</pre><pre>Kammaren beslöt kl. 14.01 på förslag av talmannen\r\natt ajournera förhandlingarna till kl. 14.30, då de\r\ntill dagens bordläggning väntade ärendena\r\nväntades föreligga.</pre><pre>Återupptagna förhandlingar</pre><pre>Förhandlingarna återupptogs kl. 14.30.</pre><pre>8 §  Bordläggning</pre><pre>Anmäldes och bordlades</pre><pre>Propositionerna</pre><pre>1992/93:175 Medicintekniska produkter m.m.</pre><pre>1992/93:181 Sveriges tillträde till Förenta\r\nnationernas Konvention mot kemiska vapen</pre><pre>1992/93:203 Rätt för Sveriges exportråd att bevilja\r\nvisering</pre><pre>1992/93:231 Högskolor i stiftelseform -mångfald för\r\nkvalitet</pre><pre>1992/93:239 Ombildning av Statens\r\nprovningsanstalt till aktiebolag, m.m.</pre><pre>1992/93:242 Minskad statlig reglering av\r\nkommunernas ansvar för boendefrågor</pre><pre>Finansutskottets betänkanden</pre><pre>1992/93:FiU15 Riksdagens revisorer och deras\r\nkansli</pre><pre>1992/93:FiU16 Anslag till Riksgäldskontoret</pre><pre>1992/93:FiU17 Omstruktureringar i\r\nstatsförvaltningen</pre><pre>1992/93:FiU18 Den statliga\r\nrationaliseringsverksamheten och revisionen</pre><pre>1992/93:FiU19 Statlig förvaltning</pre><pre>Skatteutskottets betänkanden</pre><pre>1992/93:SkU25 Vissa punktskattefrågor</pre><pre>1992/93:SkU33 Bostadsbeskattning m.m.</pre><pre>Lagutskottets betänkanden</pre><pre>1992/93:LU22 Olovliga bortföranden av barn samt\r\nvårdnad och umgänge m.m.</pre><pre>1992/93:LU36 Äktenskaps- och sambofrågor</pre><pre>1992/93:LU37 Sjöfylleri</pre><pre>1992/93:LU38 Ändringar i konsumentkreditlagen</pre><pre>Utrikesutskottets betänkanden</pre><pre>1992/93:UU16 Samarbete med Baltikum, Central-\r\noch Östeuropa</pre><pre>1992/93:UU21 Situationen i det tidigare\r\nJugoslavien</pre><pre>Socialförsäkringsutskottets betänkande</pre><pre>1992/93:SfU7 Invandrar- och flyktingpolitiken</pre><pre>Trafikutskottets betänkande</pre><pre>1992/93:TU24 Vägverket</pre><pre>9 §  Anmälan om interpellation</pre><pre>Anmäldes att följande interpellation framställts</pre><pre>den 2 april</pre><pre>1992/93:116 av Ingvar Eriksson (m) till\r\njordbruksministern om användningen av omställd\r\nåkermark:</pre><pre>Då riksdagen i juni 1990 fattade beslut om nu\r\njordbruks- och livsmedelspolitik var\r\nomställningspolitiken en viktig del. Beslutet\r\ninnefattade stimulans för en snabb och varaktig\r\nomställning av åkermark till annan produktion än\r\ntill livsmedel. För detta skulle utgå stöd för\r\nomställning.</pre><pre>Omställningsstödet utgick i form av villkorslån med\r\nvissa bestämda krav: att marken skulle överföras\r\ntill produktion av annat än livsmedel. Sådan\r\nproduktion skall alltså inte konkurrera med\r\nbefintlig livsmedelsproduktion.</pre><pre>Vidare att odling av prisreglerade grödor måste\r\nminskas med samma antal hektar som man erhåller\r\nomställningsstöd för.</pre><pre>Statens jordbruksverk har enligt cirkulär nr SJVFS\r\n1991:19 meddelat att det inte är tillåtet att använda\r\nfabrikspotatis odlad på omställd mark som\r\nunderlag för rabbatering av potatisstärkelse till\r\nderivat och pappersindustri.</pre><pre>Det har kommit till min kännedom att en\r\nstärkelsefabrik, med vete som råvara, startat, och\r\nytterligare planeras i landet. Enligt uppgift skulle\r\ndenna startade fabrik försörjas med vete odlat på\r\nomställd åkermark med erhållet omställningsstöd.\r\nKontrakt mellan odlare och fabrik lär tecknas på\r\nsamma sätt som inom den traditionella\r\nproduktionen av potatisstärkelse.</pre><pre>Det skulle enligt uppgift dock vara så att den i\r\nfabriken framtagna stärkelsen levereras vidare till\r\nannan svensk industri för tillverkning av glykos --\r\nett gränsskyddat livsmedel. Därvid kommer denna\r\nvetestärkelse, odlad på omställd areal, att ersätta\r\neller slå ut potatisstärkelse från\r\nfabrikspotatisarealer på icke omställd åkermark.</pre><pre>Enligt min uppfattning synes denna produktion av\r\nvetestärkelse med vidare förädling till glykos, vilket\r\när ett gränsskyddat livsmedel, stå i klar strid med\r\nbeslutet år 1990 angående livsmedelspolitiken. De\r\nav Statens jordbruksverk utgivna föreskrifterna har\r\nej heller följts.</pre><pre>Det inträffade är allvarligt då följden blivit att\r\nproduktion av potatisstärkelse missgynnats.\r\nMöjlighet att odla fabrikspotatis för stärkelse\r\navsedd till livsmedel på omställd mark saknas.</pre><pre>I anledning av det anförda vill jag ställa följande\r\nfråga:</pre><pre>Vilka åtgärder avser statsrådet vidta i syfte att\r\nintentionerna i 1990 års livsmedelspolitiska beslut\r\ntill fullo följs vad gäller användning av omställd\r\nåkermark?</pre><pre>10 §  Anmälan om frågor</pre><pre>Anmäldes att följande frågor framställts</pre><pre>den 1 april</pre><pre>1992/93:509 av Inger Hestvik (s) till\r\njustitieministern om utbildningen av personal, som\r\nutreder sexualbrott mot barn:</pre><pre>I ett frågesvar den 23 mars i år rörande passlagarna\r\nframförde justitieministern sin åsikt att det är\r\nviktigt att vi får bättre möjligheter att utreda och\r\näven lagföra brott som begåtts utomlands.</pre><pre>I det syftet har enligt justitieministern svenska\r\nsambandsmän i Bangkok utbildats för att kunna\r\nmedverka i utredningar när det gäller sexualbrott\r\nmot barn.</pre><pre>Min fråga till justitieministern är:</pre><pre>Hur är utbildningen upplagd?</pre><pre>1992/93:510 av Ingrid Näslund (kds) till\r\nsocialministern om åtgärder mot drogbekämpning:</pre><pre>Flera undersökningar visar att det finns klara\r\nsamband mellan tobaksrökning och narkotikabruk.\r\nDe flesta som är narkotikaberoende började med\r\natt röka tobak. Det finns tydliga tecken på att\r\növergången till narkotika i de allra flesta fall sker\r\nfrån tobaksrökning till hasch och marijuana.</pre><pre>Enligt tidningsuppgifter har nu den starkt\r\nberoendeframkallande drogen rökheroin börjat\r\nnyttjas i allt större utsträckning, framför allt bland\r\nungdomar. Införseln av rökheroin till Sverige har\r\nökat markant de senaste två åren, och\r\nheroinmissbruket har femfaldigats bland ungdomar\r\nsedan slutet av 80-talet. Uppgifter finns om att\r\nrökheroin blandas i hasch utan att köparen vet om\r\ndet. På det sättet får man nya fasta kunder. Många\r\nupplever att attityden till droger har blivit\r\nliberalare.</pre><pre>Att rökning tydligare än förut kan komma att bli\r\ninkörsporten till narkotika är mycket allvarligt.</pre><pre>Vilka åtgärder avser statsrådet vidta för att\r\nintensifiera drogbekämpningen på alla plan med\r\nanledning av den starka kopplingen mellan olika\r\ndroger och det ökade drogbruket i Sverige?</pre><pre>1992/93:511 av Leif Carlson (m) till statsrådet\r\nReidunn Laurén om patentskyddet för läkemedel:</pre><pre>I ett interpellationssvar till mig den 28 januari 1993\r\nrörande förbättrat patentskydd för läkemedel\r\nangav statsrådet att hon om det inom en månad\r\neller så skulle visa sig att EES-avtalet drar ut på\r\ntiden avsåg att ge sina medarbetare i uppdrag att\r\n''börja utarbeta ett förslag till nationell lagstiftning\r\nom tilläggsskydd''.</pre><pre>Patentskyddet är av utomordentlig betydelse för\r\nsvensk läkemedelsindustri. Det är nu betydligt mer\r\nän en månad sedan statsrådet avgav sitt svar. Det\r\nstår nu klart att EES-avtalet drar ut på tiden.</pre><pre>Vilka åtgärder har statsrådet vidtagit för att få till\r\nstånd en nationell lagstiftning om tilläggsskyddet?</pre><pre>1992/93:512 av Lars Stjernkvist (s) till statsrådet\r\nReidunn Laurén om ändringar i\r\nbruksvärdessystmet:</pre><pre>Enligt pressuppgifter har regeringen bestämt sig för\r\natt förändra hyresförhandlingslagen. Allmännyttan\r\nskall inte längre vara hyresledande, den kollektiva\r\nhyressättningen skall brytas upp och större\r\nhyresskillnader skall tillåtas. Den som vill och kan\r\nskall kunna förhandla till sig en lägre hyra än\r\növriga. Det låter inte så tokigt. Baksidan är att det\r\nsamtidigt skall vara möjligt för fastighetsägare att i\r\nstörre utsträckning ta ut högre hyror än övriga, om\r\ndet finns någon som är beredd att betala mer. Det\r\nheter förstås att bruksvärdet skall vara kvar, men\r\nden kritiske frågar sig om bruksvärde kan vara vad\r\nsom helst. Han eller hon undrar också om\r\nregeringen är på väg att överge sitt vallöfte om att\r\ninte införa marknadshyror.</pre><pre>Mot bakgrund av ovanstående undrar jag vilka\r\nåtgärder statsrådet är beredd vidta för att hyrorna\r\ninte skall höjas som en följd av förändringar av\r\nbruksvärdessystemet.</pre><pre>1992/93:513 av Birgitta Johansson (s) till statsrådet\r\nBo Lundgren om allmänhetens bankombudsman:</pre><pre>Riksdagen beslutade i december 1992 att inrätta\r\nallmänhetens bankombudsman.</pre><pre>Med anledning av ovanstående vill jag fråga\r\nstatsrådet följande:</pre><pre>När verkställer statsrådet riksdagens beslut?</pre><pre>1992/93:514 av Stina Eliasson (c) till statsrådet Bo\r\nLundgren om skatteavdrag för broavgifter:</pre><pre>Landets första avgiftsfinansierade bro blir klar för\r\ntrafik nu i sommar. Det är bron över Rödösundet i\r\nJämtland. Därmed kommer körsträckorna inte\r\nminst för arbetspendlarna till och från Östersund\r\natt förkortas med 1,5--2 mil. Samtidigt minskas de\r\nnegativa miljökonsekvenserna.</pre><pre>Från skattemyndigheter har ansetts att broavgiften\r\ninte kommer att vara avdragsgill i deklarationen för\r\nresor till arbetet.</pre><pre>Är statsrådet beredd att medverka till att det blir\r\nlika självklart för arbetspendlare att göra\r\nskatteavdrag för broavgifter vid landets första\r\navgiftsfinansierade bro över Rödösundet i Storsjön\r\ni Jämtland som för andra arbetsresor?</pre><pre>1992/93:515 av Göte Jonsson (m) till\r\njustitieministern om skyddet för myndighets\r\nutövare:</pre><pre>En kvinnlig polisman knivskars i ansiktet vid ett\r\ningripande. I tingsrätten dömdes gärningsmannen\r\nför grov misshandel till två års fängelse samt till att\r\nbetala 38 000 kronor i skadestånd. Göta Hovrätt\r\nsänkte såväl straffet som skadeståndet.\r\nMotiveringen var enligt uppgift att en polis måste\r\nvara mera mentalt förberedd på konfrontation med\r\nbrottslingar än andra.</pre><pre>Det är högst märkligt att en ung polisman som\r\ntillfogas en skada i ansiktet, innebärande en\r\närrbildning för livet, skall mötas med en sådan\r\nmotivering. Jag anser att skyddet för polismän\r\nmåste stärkas i liknande situationer. Det är orimligt\r\natt poliser i tjänsteutövning skall behöva tåla mera\r\nav t.ex. misshandel än andra medborgare.</pre><pre>Vilka åtgärder är justitieministern beredd att vidta\r\ni syfte att stärka det lagstadgade skyddet för\r\npolismän vid tjänsteutövning?</pre><pre>1992/93:516 av Bengt Dalström (nyd) till statsrådet\r\nBo Lundgren om temporär sänkning av\r\nbensinskatten:</pre><pre>Utländska turistbesökare har i en följd av år --\r\nspeciellt efter införandet av turistmomsen -- tillfört\r\nlandet allt mindre turistintäkter. Om inte\r\nregeringen har för avsikt att sänka turistmomsen\r\nföre den 1 juni i år, har jag ett intressant förslag som\r\nkan medverka till en ökad utländsk turism i\r\nSverige. Detta genom att genomföra en temporär\r\nsänkning av bensinskatten fr.o.m. den 15 maj till\r\nförslagsvis den 15 september. Härigenom skulle vi\r\nsäkert locka hit mångdubbelt fler utländska\r\nbilsemestrande familjer.</pre><pre>Min fråga till regeringen är om man skulle vara\r\nberedd att medverka till ett sådant förslag om\r\ntemporär ''turistsänkning'' av bensinpriset för att\r\nhärigenom stimulera en positiv utveckling av främst\r\nutlandsturism i Sverige under den kommande\r\nsommaren.</pre><pre>11 §  Kammaren åtskildes kl. 14.31.</pre><pre>Förhandlingarna leddes</pre><pre>av talmannen från sammanträdets början t.o.m. 7 §\r\nanf. 19 (delvis),</pre><pre>av andre vice talmannen därefter t.o.m. anf. 30\r\n(delvis),</pre><pre>av tredje vice talmannen därefter t.o.m. anf. 46\r\n(delvis),</pre><pre>av talmannen därefter t.o.m. ajourneringen kl.\r\n14.01 och</pre><pre>av tredje vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}