{"dokumentstatus":{"dokument":{"hangar_id":"2387657","dok_id":"GF0933","rm":"1991/92","beteckning":"33","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"33","slutnummer":"0","datum":"1991-11-27 00:00:00","systemdatum":"2005-10-27 13:52:53","publicerad":"1991-11-27 00:00:00","titel":"Riksdagens snabbprotokoll 1991/92:33 Onsdagen den 27 november","subtitel":null,"status":null,"htmlformat":null,"relaterat_id":null,"source":"webbnav","sourceid":"{90518644-640C-4E09-8FA8-2E14816365A1}","dokument_url_text":"http://data.riksdagen.se/dokument/GF0933/text","dokument_url_html":"http://data.riksdagen.se/dokument/GF0933","dokumentstatus_url_xml":"http://data.riksdagen.se/dokumentstatus/GF0933","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1991/92:33</div>\r\n<div class=\"sidhuvud_datum\">Onsdagen den 27 november</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 § Anmälan om tillägg till försök med nya\r\ndebattformer</pre><pre>Anf. 1 TALMANNEN:</pre><pre>I meddelande 1991/92:18, daterat 1991-11-19,\r\nangavs förutsättningarna för försök med nya\r\ndebattformer i framför allt ärendedebatter.  Av\r\nförbiseende blev rekommendationen beträffande\r\nreplikskiften ofullständigt redovisad. Förutom vad\r\nsom angavs i meddelande 18 innebär\r\nrekommendationen beträffande dessa att\r\nledamöter som deltar i ett replikskifte bör tala från\r\nsin bänk i stället för från talarstolen.</pre><pre>2 § Justering av protokoll</pre><pre>Justerades protokollet för den 21 november.</pre><pre>3 § Hänvisning av ärenden till utskott</pre><pre>Föredrogs och hänvisades</pre><pre>Förslag</pre><pre>1991/92:13 till konstitutionsutskottet</pre><pre>Motionerna</pre><pre>1991/92:N8--N16 till näringsutskottet</pre><pre>1991/92:Sk20--Sk23 till skatteutskottet</pre><pre>4 § Förnyad bordläggning</pre><pre>Föredrogs men bordlades åter</pre><pre>Konstitutionsutskottets betänkanden\r\n1991/92:KU3, KU4, KU6, KU7, KU9 och KU15,</pre><pre>Justitieutskottets betänkande 1991/92:JuU10</pre><pre>Utrikesutskottets betänkanden 1991/92:UU3--\r\nUU7</pre><pre>5 § Ändring i tulltaxelagen, m.m.</pre><pre>Föredrogs</pre><pre>skatteutskottets betänkande</pre><pre>1991/92:SkU4 Ändring i tulltaxelagen, m.m. (prop.\r\n1991/92:28).</pre><pre>Talmannen konstaterade att ingen talare var\r\nanmäld.</pre><pre>Beslut</pre><pre>Utskottets hemställan bifölls.</pre><pre>6 § Säkerheten vid domstolarna</pre><pre>Föredrogs</pre><pre>justitieutskottets betänkande</pre><pre>1991/92:JuU1 Säkerheten vid domstolarna.</pre><pre>Talmannen konstaterade att ingen talare var\r\nanmäld.</pre><pre>Beslut</pre><pre>Utskottets hemställan bifölls.</pre><pre>7 § Rattfylleri</pre><pre>Föredrogs</pre><pre>justitieutskottets betänkande</pre><pre>1991/92:JuU2 Rattfylleri.</pre><pre>Talmannen konstaterade att ingen talare var\r\nanmäld.</pre><pre>Beslut</pre><pre>Utskottets hemställan bifölls.</pre><pre>8 § Ersättare för justitieråd och regeringsråd</pre><pre>Föredrogs</pre><pre>justitieutskottets betänkande</pre><pre>1991/92:JuU3 Ersättare för justitieråd och\r\nregeringsråd (prop. 1990/91:66 delvis).</pre><pre>Talmannen konstaterade att ingen talare var\r\nanmäld.</pre><pre>Beslut</pre><pre>Utskottets hemställan bifölls.</pre><pre>9 § Personutredning i brottmål</pre><pre>Föredrogs</pre><pre>justitieutskottets betänkande</pre><pre>1991/92:JuU4 Personutredning i brottmål (prop.\r\n1991/92:2).</pre><pre>Talmannen konstaterade att ingen talare var\r\nanmäld.</pre><pre>Beslut</pre><pre>Utskottets hemställan bifölls.</pre><pre>10 § Fortsatt giltighet av 1952 års\r\ntvångsmedelslag</pre><pre>Föredrogs</pre><pre>justitieutskottets betänkande</pre><pre>1991/92:JuU5 Fortsatt giltighet av 1952 års\r\ntvångsmedelslag (prop. 1991/92:8).</pre><pre>Talmannen konstaterade att ingen talare var\r\nanmäld.</pre><pre>Beslut</pre><pre>Utskottets hemställan bifölls.</pre><pre>11 § Upphovsrättsliga frågor</pre><pre>Föredrogs</pre><pre>lagutskottets betänkande</pre><pre>1991/92:LU5 Upphovsrättsliga frågor.</pre><pre>Talmannen konstaterade att ingen talare var\r\nanmäld.</pre><pre>Beslut</pre><pre>Utskottets hemställan bifölls.</pre><pre>12 § Konkursrättsliga frågor</pre><pre>Föredrogs</pre><pre>lagutskottets betänkande</pre><pre>1991/92:LU6 Konkursrättsliga frågor.</pre><pre>Talmannen konstaterade att ingen talare var\r\nanmäld.</pre><pre>Beslut</pre><pre>Utskottets hemställan bifölls.</pre><pre>13 § Sakrättsliga frågor</pre><pre>Föredrogs</pre><pre>lagutskottets betänkande</pre><pre>1991/92:LU7 Sakrättsliga frågor.</pre><pre>Talmannen konstaterade att ingen talare var\r\nanmäld.</pre><pre>Beslut</pre><pre>Utskottets hemställan bifölls.</pre><pre>14 § Äldrefrågor</pre><pre>Föredrogs</pre><pre>socialutskottets betänkande</pre><pre>1991/92:SoU3 Äldrefrågor.</pre><pre>Talmannen konstaterade att ingen talare var\r\nanmäld.</pre><pre>Beslut</pre><pre>Utskottets hemställan bifölls.</pre><pre>15 § Handikapp</pre><pre>Föredrogs</pre><pre>socialutskottets betänkande</pre><pre>1991/92:SoU4 Handikapp.</pre><pre>Talmannen konstaterade att ingen talare var\r\nanmäld.</pre><pre>Beslut</pre><pre>Utskottets hemställan bifölls.</pre><pre>16 § Barnbidrag m.m.</pre><pre>Föredrogs</pre><pre>socialutskottets betänkande</pre><pre>1991/92:SoU8 Barnbidrag m.m.</pre><pre>Talmannen konstaterade att ingen talare var\r\nanmäld.</pre><pre>Beslut</pre><pre>Utskottets hemställan bifölls.</pre><pre>17 § Bevarande av kulturmiljöer och\r\nindustriminnen</pre><pre>Föredrogs</pre><pre>kulturutskottets betänkande</pre><pre>1991/92:KrU4 Bevarande av kulturmiljöer och\r\nindustriminnen.</pre><pre>Talmannen konstaterade att ingen talare var\r\nanmäld.</pre><pre>Beslut</pre><pre>Utskottets hemställan bifölls.</pre><pre>Meddelande om samlad votering</pre><pre>Talmannen meddelade att de på\r\nföredragningslistan återstående ärendena,\r\nkulturutskottets betänkande KrU5,\r\nutbildningsutskottets betänkanden UbU4, UbU5\r\noch UbU6, trafikutskottets betänkande TU2,\r\njordbruksutskottets betänkande JoU4 och\r\nnäringsutskottets betänkanden NU5, NU6, NU8\r\noch NU11, skulle avgöras i ett sammanhang efter\r\navslutad debatt.</pre><pre>18 §  Viss statlig lokalförsörjning</pre><pre>Föredrogs</pre><pre>kulturutskottets betänkande</pre><pre>1991/92:KrU5 Viss statlig lokalförsörjning.</pre><pre>Anf. 2 ELISABETH PERSSON (v):</pre><pre>Fru talman, kammarledamöter! Som östgöte,\r\nrepresenterande Östergötland, skulle jag vilja säga\r\ntill er som inte har haft förmånen att besöka detta\r\nvackra landskap: Välkomna dit! Ta gärna en tur till\r\nVadstena. Lilla Vadstena är ett utmärkt turistmål.\r\nJag garanterar er att ni får en trevlig upplevelse,\r\nsärskilt om ni kommer på sommaren.</pre><pre>Till ett besök i Vadstena hör naturligtvis en\r\nrundvandring på Vadstena slott. Det gamla 1500-\r\ntalsslottet, ett Vasaslott, är en välkänd profil. Det\r\nreser sig vackert mot skyn när man närmar sig det,\r\nantingen man kommer norrifrån eller österifrån\r\növer slätten.</pre><pre>Men det är ett problem med Vadstena slott.\r\nTidigare var det omgivet av befästningsvallar. Men\r\nde revs på 1800-talet, till stor sorg för oss som nu\r\nhar förmånen att få vistas i närheten av detta slott.\r\nMan har länge önskat en återuppbyggnad av\r\nbefästningsvallarna, som skulle ge slottet sina\r\ngamla proportioner åter. En liten bit på väg har\r\nman kommit. En av vallarna är nu återuppbyggd.\r\nDen inrymmer landsarkivet i Östergötland.</pre><pre>Den fråga det nu gäller är om vi skall kunna bygga\r\nupp de resterande delarna av vallarna eller om\r\ndetta ärende skall förhalas. Som jag sade tidigare\r\när detta någonting som har diskuterats och önskats\r\nmycket länge.</pre><pre>När man för tio år sedan fattade beslut om att bygga\r\nen vall och i den inrymma landsarkivet var det\r\nimplicerat i detta beslut att också resten av vallarna\r\nskulle resas igen. Riksantikvarieämbetet tillstyrkte\r\nbyggnationen, med den reservationen att resten av\r\nvallarna borde byggas upp inom en tioårsperiod.</pre><pre>Så har inte blivit fallet, och jag ser med beklagande\r\natt kulturutskottets majoritet inte har tillstyrkt alla\r\nde motioner som rekommenderar en\r\nåteruppbyggnad. Man har avstyrkt motionerna\r\nmed hänvisning till att en kommitté är tillsatt,\r\narkivdepåkommittén, vars betänkande nu är ute på\r\nremiss, och att man vill invänta dessa\r\nremissutlåtanden innan man tar ställning. Men, fru\r\ntalman, jag vill påstå att det inte alls behövs.\r\nOavsett hur det går med delningen av landsarkivens\r\ndistrikt, finns behov av uppbyggnad av de\r\nresterande vallarna vid Vadstena slott.</pre><pre>Behoven är av flera slag. Oavsett hur det går med\r\nlandsarkivet, om man kommer att dela upp\r\ndistrikten eller ej, är behoven av fler lokaler i dag\r\nså stora att de i sig är alldeles tillräckliga. Man får\r\nnu använda sig av en rad icke arkivvänliga lokaler\r\noch magasin för att förvara värdefullt material.\r\nLandsarkivet får också neka att ta emot material,\r\nexempelvis företagsarkiv och liknande, för att man\r\nabsolut inte har plats. Även om de delar som tillhör\r\nSmåland skulle flyttas, kvarstår behovet av fler\r\nlokaler.</pre><pre>Östergötland är också ett s.k. intensivdataområde,\r\nvilket betyder att det finns stora behov på\r\narkivvärdiga lokaler. Det är orimligt att tänka sig\r\natt statliga myndigheter och alla kommuner i\r\nÖstergötland själva skulle bygga upp ordentliga\r\narkiv. Det skulle bli mycket kostsamt och är näst\r\nintill omöjligt. Det styrker också att den bästa, mest\r\nrationella och billigaste vägen att gå är att bygga ut\r\nbefästningsvallarna, så att de kan inrymma fler\r\nhyllmetrar.</pre><pre>Det finns också andra kulturmiljöbehov som gör sig\r\ngällande. Vadstena slott har tack vare ett intensivt\r\narbete från de intresserade, kommuner och\r\norganisationer börjat framstå som en av de\r\nviktigaste kulturattraktionerna i Östergötland.\r\nMan har lagt ner förfärligt mycket arbete och tid på\r\natt restaurera slottet invändigt.\r\nVadstenaakademien, den lilla intensivt och\r\narbetande, mycket duktiga institutionen, har dels\r\nanvänt slottet som repetitionslokal, dels haft flera\r\nav sina föreställningar där. Akademiens\r\nutrymmesbehov skulle kunna tillgodoses om\r\nlandsarkivet kunde flytta ut ur slottet och in i nya\r\nvallar.</pre><pre>Jag vill inte uppehålla mig mer vid alla de goda\r\nargument som finns för en återuppbyggnad av de\r\nresterande vallarna utan hänvisar till de motioner\r\nsom är väckta i ärendet och vill med detta, fru\r\ntalman, yrka bifall till den meningsyttring som jag\r\nstår bakom. Där förelås att riksdagen ger\r\nregeringen i uppdrag att stå för en snar fortsatt\r\nutbyggnad av försvarsvallarna vid Vadstena slott.</pre><pre>Anf. 3  STINA GUSTAVSSON (c):</pre><pre>Fru talman! Till det betänkande som vi nu\r\nbehandlar finns en rad motioner fogade som vi har\r\ntagit ställning till. Det gäller bl.a., precis som\r\nElisabeth Persson redogjorde för, försvarsvallarnas\r\nutbyggnad vid Vadstena slott. Jag tycker att\r\nElisabeth Persson beskrev det på ett alldeles\r\nutmärkt sätt. Det är nämligen så att kulturutskottet\r\nockså har fått tillfälle att se denna fina och unika\r\nmiljö.</pre><pre>Arkivverksamheten i vårt land visar på både stor\r\nbredd och stor tyngd. Det handlar naturligtvis om\r\nkulturfrågor, men det handlar också om frågor som\r\nrättssäkerhet, offentlighet och sekretess,\r\nadministrativ rationalisering, forskningens grunder\r\noch mycket annat. Det handlar vidare om\r\ntillgänglighet. I denna kammare har vi vid flera\r\ntillfällen, inte minst när vi fattade beslutet om\r\narkivlagen, återkommit till denna fråga. I mångt\r\noch mycket har det just handlat om hur vi skall ha\r\ndet med utbyggnaden av vallarna i Vadstena,\r\nanvändandet av dem och de behov som föreligger\r\nför arkiven.</pre><pre>I motioner till riksdagen har förslag om olika\r\nutlokaliseringar från främst Vadstena landsarkiv\r\nförts fram. Så har för t.ex. Smålands del såväl\r\nJönköping, Kalmar som Växsjö sagt sig vara\r\nintresserade och lämpliga utlokaliseringsorter. I\r\nKronobergs län, som jag bäst känner till, har en\r\nsärskild kommitté arbetat för ett framtida\r\nlandsarkiv. Man har fört fram ett mycket ambitiöst\r\nförslag, men finansieringen är lika olöst i dag som\r\nnär kommittén började sitt arbete.</pre><pre>När det gäller utbyggnaden av vallarna i Vadstena\r\när vi i kulturutskottet överens, oavsett hur det blir\r\nmed utflyttning av arkivdelar från Vadstena, om att\r\nslottsmiljön är mycket betydelsefull ur\r\nkulturmiljösynpunkt och att den bör återställas.\r\nLikaså är vi överens om att det finns många behov\r\nsom kan tillgodoses vid en upprustning utöver\r\narkivverksamheten, t.ex. lokaler för den\r\ninternationella Vadstenaakademien och för\r\nutställningar av skilda slag.</pre><pre>Enligt Elisabeth Persson bör riksdagen redan i dag\r\nbegära en snar utbyggnad av Vadstena slott.\r\nUtskottsmajoriteten anser däremot att riksdagen\r\nnu inte bör göra ett uttalande i denna riktning.\r\nAnledningen är att arkivdepåkommitténs\r\nbetänkande, som innehåller förslag till en\r\nutvecklingsplan fram till år 2000, är ute på remiss.\r\nRemisstiden går ut inom en inte alltför avlägsen\r\nframtid, nämligen i början av nästa år. Vi menar\r\ndärför att det är rimligt att såväl invänta\r\nremissinstansernas uppfattning som vänta på att\r\nkommittén har fått slutföra sitt arbete.</pre><pre>Fru talman! Jag yrkar bifall till kulturutskottets\r\nhemställan i betänkande 5 och avslag på det förslag\r\nsom redovisas i det till betänkandet fogade\r\nmeningsyttrandet.</pre><pre>Anf. 4  ELISABETH PERSSON (v):</pre><pre>Fru talman! Om jag får, Stina Gustavsson, uttrycka\r\nmig litet vanvördigt skulle jag vilja säga att\r\nlandsarkivet i Vadstena i dag är ''knögfullt''. Hur\r\ndet än går med delningen av distrikten vet vi alla att\r\ndet kommer att ta åtskilliga år innan det blir\r\naktuellt att flytta över ett enda arkiv, om det nu blir\r\ntill Kronoberg, Kalmar eller Jönköping. Under den\r\nhär tiden kommer värdefulla arkiv att få\r\nhärbärgeras i icke-arkivvärdiga lokaler. Man\r\nkommer att tvingas att säga nej till arkiv, som på\r\ndet sättet riskerar att skingras. En hel del riskerar\r\natt bli förstört, osv.</pre><pre>En realistisk gissning är att vad man än kommer\r\nfram till när det gäller delningen av det stora\r\ndistriktet, Östergötland och Småland, kommer vi\r\nen lång bit in på tjugonde århundradet innan det\r\nblir aktuellt med någon överflyttning. Eftersom\r\narkivet i Vadstena redan nu är så fullt och det inte\r\nskulle vara några som helst problem med att fylla\r\nupp dubbelt så stora lokaler som nu finns, tycker\r\njag att det är ett dåligt argument att hänvisa till att\r\nman kanske eventuellt kommer fram till en delning\r\nav distrikten. Behovet av arkiv,\r\nkulturmiljöhänsynen, behovet av en\r\nåteruppbyggnad av slottsvallarna kommer att\r\nfinnas kvar ändå. I sig är det en viktig\r\nkulturmiljögärning att bidra till att slottsvallarna\r\nblir resta. Det ser väldigt konstigt ut i dag på\r\nborggården. Tänk er en fyrkantig traditionell\r\nborggård -- men i Vadstena är det bara en vall\r\nuppbyggd och de andra existerar inte. Vadstena\r\nslott är i och för sig litet asymmetriskt och\r\nspännande, men det här är en asymmetri som inte\r\nalls är spännande; det ser bara förvirrande ut.</pre><pre>Jag tycker att Stina Gustavssons argument tyvärr är\r\nlitet grand som att gå som katten kring het gröt.</pre><pre>Överläggningen var härmed avslutad.</pre><pre>(Beslutet fattades efter 27 §.)</pre><pre>19 §  Vissa skolfrågor</pre><pre>Föredrogs</pre><pre>utbildningsutskottets betänkande</pre><pre>1991/92:UbU4 Vissa skolfrågor.</pre><pre>Talmannen konstaterade att ingen talare var\r\nanmäld.</pre><pre>(Beslut fattades efter 27 §.)</pre><pre>20 §  Bostäder för gäststuderande m.fl.</pre><pre>Föredrogs</pre><pre>utbildningsutskottets betänkande</pre><pre>1991/92:UbU5 Bostäder för gäststuderande m.fl.</pre><pre>Anf. 5  EVA JOHANSSON (s):</pre><pre>Fru talman! I det här betänkandet behandlas en av\r\nalla de detaljer som tillsammans gör det möjligt att\r\ninternationalisera utbildningen och forskningen.\r\nDet handlar om att ställa upp med bostäder för\r\ngäststuderande m.fl.</pre><pre>Utskottet har varit överens om att det är\r\nbetydelsefullt att våra ungdomar kan studera i\r\nandra länder. Lika betydelsefullt är det att\r\nungdomar från andra länder kan komma hit. En\r\nförutsättning bland många andra är att de som\r\nkommer hit har någonstans att bo, det säger sig\r\nsjälvt. Det är viktigt att konstatera, vilket utskottet\r\nockså gör, att det är kommunerna som har ansvaret\r\nför planering av bostäder. Det är vi överens om i\r\nprincip. Alla remissinstanser har betonat vikten av\r\nen bra bostadsförsörjning.</pre><pre>När det kommer till praktisk handling ser vi nu hur\r\nregeringen gör det allt svårare att klara\r\nbostadsförsörjningen för framför allt\r\nbetalningssvaga grupper. Dit hör definitivt\r\ngäststuderande. Det framgår av olika yttranden\r\nfrån remissinstanserna som utskottet har haft till\r\ngrund för sitt ställningstagande. Högskolorna och\r\nSvenska Institutet har hittills på olika sätt hittat\r\nlösningar i samarbete med studentbostadsstiftelser,\r\nkommunala bostadsstiftelser, kommuner och\r\nandra.</pre><pre>Men genom att nu kraftigt höja hyreskostnaderna\r\nhar regeringen i praktiken avsevärt försvårat\r\nmöjligheterna att ta emot gäststuderande och\r\ngästforskare. Det skall villigt sägas att detta\r\nsäkerligen inte har varit något motiv för den förda\r\npolitiken, men det visar att det är nödvändigt att\r\npolitiken hänger ihop, att man inte kan tycka en sak\r\noch sedan göra någonting helt annat.</pre><pre>Fru talman! Jag har inte något yrkande i den här\r\nfrågan. Det får anstå till dess att kammaren skall\r\ndiskutera bostadspolitiken. Mina kolleger i\r\nutbildningsutskottet, som nu klart markerat vikten\r\nav att de gäststuderande har någonstans att bo, har\r\ndå möjlighet att också följa upp hur det har\r\nfungerat i praktiken. Vid detta tillfälle kommer det\r\nmed stor säkerhet att finnas en socialdemokratisk\r\nreservation om en bostadspolitik som skulle göra\r\ndet möjligt för alla människor att skaffa sig en\r\nbostad. Om ni röstar för den, kommer\r\nmöjligheterna att avsevärt förbättras för\r\ngäststuderande och gästforskare att hitta\r\nnågonstans att bo när de kommer hit.</pre><pre>Anf. 6  RUNE RYDÉN (m):</pre><pre>Fru talman! Eva Johansson tog upp problemet med\r\nbostäder för gäststuderande. Det är klart att det i\r\ndag är ett problem på många av de större\r\nuniversitetsorterna, men det är inte så stort som det\r\nkommer att bli om några år, det är vi alla säkert\r\növerens om. När de stora utbytesprogrammen\r\nkommer i gång -- jag tänker framför allt på\r\nErasmus, men även på Comett och flera av de\r\növriga EG-programmen -- kommer\r\npåfrestningarna på de stora universitetsorterna\r\nUppsala, Stockholm, Göteborg och Lund att bli\r\nutomordentligt stora. Enligt min uppfattning är det\r\ndärför inte rimligt att tro att problemet kan lösas\r\ngenom att den kommunala bostadsförmedlingen\r\nträder in och ordnar bostäder åt de internationella\r\nstudenterna.</pre><pre>I utskottsbetänkandet har vi också uttalat att man\r\nmåste finna olika lösningar för att komma till rätta\r\nmed detta problem, som håller på att bli den spärr\r\nsom gör att vi inte på ett riktigt sätt kan delta i det\r\ninternationella studentutbytet. Jag anser\r\npersonligen att detta är den stora och avgörande\r\nfrågan. Därför måste olika insatser till för att man\r\npå ett rimligt sätt skall kunna lösa\r\nbostadssituationen för dessa studenter som\r\nstuderar på de stora orterna. Vid de mindre\r\nhögskoleorterna kan säkert de kommunala\r\nbostadsförmedlingarna ordna bostäder, eftersom\r\ndet där rör sig om ett begränsat antal studerande,\r\nmen på de större orterna är detta inte möjligt.</pre><pre>Det är då inte rimligt att skylla på att hyresnivån\r\nskulle vara en avgörande faktor, utan den är\r\nsnarare irrelevant i det här sammanhanget. Det är\r\nden andra faktorn, den som jag har tagit upp, som\r\när det helt avgörande problemet.</pre><pre>Anf. 7  EVA JOHANSSON (s):</pre><pre>Fru talman! Rune Rydén sade att problemen blir\r\nstörre om några år. Därmed är vi överens om den\r\nverklighetsbeskrivningen. Jag är rädd för att den\r\nryckighet i bostadsproduktionen som regeringens\r\nbostadspolitik leder till kommer att drabba de\r\ngäststuderande och gästforskarna.</pre><pre>Det är ju inte bostadsförmedlingen som bygger\r\nbostäder, utan det är studentbostadsstiftelserna, de\r\nkommunala bostadsstiftelserna och andra\r\nbostadsproducenter som producerar bostäder, som\r\nsedan bostadsförmedlingen förmedlar. Den här\r\nryckigheten medför att inget bostadsföretag vågar\r\ngöra någon planering inför framtiden när det gäller\r\nbostäder. Man känner inte till förutsättningarna,\r\noch eftersom det är stora satsningar som skall\r\ngöras, måste riksdagen ge långsiktiga\r\nplaneringsförutsättningar. Det är viktigt för\r\nbostadspolitiken i stort och också när det gäller den\r\nhär frågan.</pre><pre>Det är mycket olyckligt att problemet med bostäder\r\nför gäststuderande kommer upp precis nu när vi\r\nstår i begrepp att gå in i ett utökat samarbete med\r\nEuropa och världen i övrigt när det gäller\r\nutbildning och forskning. Tack.</pre><pre>Anf. 8  RUNE RYDÉN (m):</pre><pre>Fru talman! Vi kan vara överens om att det i och för\r\nsig är olyckligt att det i framtiden kan bli problem\r\nmed att ordna bostäder åt gäststuderande. Men\r\nproblemet är inte så lätt att lösa som man kan tro,\r\nvilket bl.a. hänger på att vi i Sverige har en alldeles\r\nspeciell struktur, som vi måste försöka komma till\r\nrätta med genom förhandlingar med studentkårer\r\noch studentbostadsstiftelser.</pre><pre>Till skillnad mot omvärlden är det i regel vid de\r\nstörre högskoleorterna och universiteten\r\nstudenterna som disponerar över bostäderna. Det\r\när också dessa studenter som i dagsläget anser att\r\ndet finns tillräckligt många bostäder för att de skall\r\nkunna försörja de svenska studenterna med\r\nbostäder. Man har inte behövt göra någon\r\nplanering, eftersom det inte har varit aktuellt att ta\r\nemot t.ex. 500 extra studenter utifrån, någonting\r\nsom under de kommande åren kommer att bli\r\naktuellt för Lunds universitet. När dessa extra\r\nstudenter kommer, är det självklart att\r\nbelastningen på bostadsmarknaden i Lund ökar,\r\nframför allt ökar problemen för Akademiska\r\nföreningen som har att ordna bostäder.</pre><pre>Dessa bostadsproblem skulle kunna lösas om de\r\nstudenter som studerar utomlands var villiga att\r\nlämna sina bostäder till de gäststuderande som\r\nkommer hit. Men av olika skäl är man inte villig att\r\ngöra det. Man föredrar att behålla sin bostad,\r\neftersom hyresnivån inte är högre än att man anser\r\nän att man mycket väl kan behålla denna bostad\r\noch betala dubbla hyror medan man är utomlands.</pre><pre>Ett annat skäl är att en student som åker utomlands\r\noch en gäststuderande som kommer hit inte har\r\nsamma tider. Därför har de olika behov av bostäder\r\nunder olika tider.</pre><pre>I de länder som man studerar i är\r\nbostadsförsörjningen ordnad på ett helt annat sätt.\r\nDär är det universitetens uppgift att tillhandhålla\r\nde bostäder som de redan har. Dessutom är\r\nbostadsstandarden en annan, vilket kanske bidrar\r\ntill problemen här hemma, och gör det lättare och\r\nbilligare för våra studenter att bo i universitetens\r\nbostäder i t.ex. Tyskland, Frankrike eller Italien.</pre><pre>Vi kan inte hitta någon bestämd och enstaka\r\nlösning för situationen i Sverige, utan för varje\r\nuniversitetsort måste man finna den för platsen i\r\nfråga den mest lämpliga lösningen. Vid t.ex. Lunds\r\nuniversitet vore det rimligt att än en gång inrätta ett\r\ninternationellt studenthem, vilket också liksom\r\ntidigare borde ske i studenternas regi, eftersom det\r\när så som studenterna i Lund sedan mycket lång tid\r\ntillbaka har försörjts med bostäder, och det har\r\nfungerat alldeles utmärkt.</pre><pre>Att, som Eva Johansson gör, blanda in den statliga\r\nbostadspolitiken i allmänhet är, som jag också sade\r\ni mitt inledningsanförande, fullständigt irrelevant.</pre><pre>Anf. 9  EVA JOHANSSON (s):</pre><pre>Fru talman! Rune Rydén anser att kostnaden för en\r\nbostad är irrelevant. Jag kan försäkra Rune Rydén\r\natt han får svårt att hitta meningsfränder i fråga om\r\nden bedömningen. Det är många människor, inte\r\nminst unga människor, som i dag är mycket oroade\r\nför sin bostadssituation, just på grund av\r\nhyreskostnaderna. Detta gäller naturligtvis också\r\nmånga studerande. Och visst är det av betydelse\r\nvad en bostad i Sverige kostar för den som kommer\r\nhit för kortare eller längre tid och skall studera! Det\r\när kanske inte av betydelse för alla, för en del har\r\nnaturligtvis förmånen att kunna strunta i\r\nkostnaden, men om bara sådana gäststuderande\r\nkan komma hit, blir det nog ett konstigt urval utan\r\nden bredd som vi i allmänhet skulle önska.</pre><pre>Av de remissyttranden som redovisas i utskottets\r\nbetänkande framgår det -- precis som Rune Rydén\r\nsade -- att man på olika högskoleorter har löst\r\nproblemet på olika sätt. Det tycker jag är bra, för\r\ndet behövs nog mycket av fantasi och kreativt\r\ntänkande för att kunna ta till vara de resurser som\r\nfinns. Men det behövs också en statlig\r\nbostadspolitik som stöd i de fall där man måste\r\nbygga de nya lägenheter som ändå måste byggas --\r\noavsett i vilken regi. Det behövs också en statlig\r\nbostadspolitik som bidrar till att inte i onödan öka\r\nhyreskostnaderna för de bostäder som redan finns.</pre><pre>Rune Rydén sade att det i många andra länder är\r\nuniversitetens uppgift att ordna bostäder. I det\r\nutskottsbetänkande som också Rune Rydén har\r\nskrivit under har vi enhälligt uttryckt att det är\r\nkommunerna här i Sverige som har ansvaret för\r\nbostadsplaneringen, såväl när det gäller de\r\nstuderande som i fråga om de som arbetar och alla\r\nandra grupper. Kommunernas ansvar är i det här\r\nfallet totalt, och de behöver ha långsiktiga\r\nplaneringsförutsättningar för att de skall kunna\r\nklara sin mycket svåra uppgift. Den ryckighet som\r\nvi nu upplever riskerar att strypa byggandet av nya\r\nbostäder och också indirekt försvåra utbytet av\r\ngäststuderande. Det här är någonting som jag som\r\nsagt tycker att Rune Rydén borde fundera litet över\r\nsenare i höst när vi återkommer till\r\nbostadspolitiken.</pre><pre>Anf. 10  RUNE RYDÉN (m):</pre><pre>Fru talman! Låt mig bara säga till Eva Johansson\r\natt hon skall läsa innantill i betänkandet. Mitt namn\r\nstår inte i betänkandet. Detta kan ju vara en\r\nintressant upplysning i sammanhanget.</pre><pre>Det är märkligt att få höra Eva Johansson tala om\r\nden statliga bostads- och regleringspolitikens\r\nförträfflighet. Denna politik har under de senaste\r\ndecennierna på ett utomordentligt övertygande sätt\r\nvisat hur fullständigt misslyckad den har varit och\r\när. Att tro att man med en sådan politik skall kunna\r\nlösa de problem som vi två här har diskuterat\r\nförvånar mig mycket.</pre><pre>Anf. 11  EVA JOHANSSON (s):</pre><pre>Fru talman! Är anledningen till att Rune Rydéns\r\nnamn inte finns med i betänkandet att han inte står\r\nför vad som anförs i betänkandet?</pre><pre>Anf. 12  RUNE RYDÉN (m):</pre><pre>Fru talman! Jag vill bara säga till Eva Johansson att\r\ndet faktiskt är så, att man kan vara på ett universitet\r\noch föreläsa vid en tidpunkt då utskottet\r\nsammanträder. Jag tycker att detta också är\r\nnågonting som man kan tillåta sig som\r\nriksdagsman.</pre><pre>Överläggningen var härmed avslutad.</pre><pre>21 §  Statsbidrag till miljöförbättringar i\r\nskolan</pre><pre>Föredrogs</pre><pre>utbildningsutskottets betänkande</pre><pre>1991/92:UbU6 Statsbidrag till miljöförbättringar i\r\nskolan (prop. 1991/92:10).</pre><pre>Talmannen konstaterade att ingen talare var\r\nanmäld.</pre><pre>(Beslut fattades efter 27 §.)</pre><pre>22 §  Trafiksäkerhet och trafikföreskrifter\r\nm.m.</pre><pre>Föredrogs</pre><pre>trafikutskottets betänkande</pre><pre>1991/92:TU2 Trafiksäkerhet och trafikföreskrifter\r\nm.m.</pre><pre>Anf. 13  BENGT HURTIG (v):</pre><pre>Fru talman! Målet för trafiksäkerhetsarbetet är att\r\nantalet personer som dödas och skadas i trafiken\r\nskall minska. Riksdagen har sagt att antalet dödade\r\ni trafiken år 1995 skall vara bortåt 160 personer\r\nfärre per år än 1988 och de skadade 3 500 färre. År\r\n2000 skall antalet dödade vara 200 lägre än 1988 och\r\nantalet skadade 5 000 färre än 1988. År 1988\r\nskadades allvarligt eller lindrigt nästan 23 000\r\npersoner i vägtrafiken.</pre><pre>Under de snart tre år som har gått kan man enligt\r\nmin mening inte se någon helt entydig tendens.\r\n1989 var ett mörkt år med 904 döda i trafiken och\r\nnästan 24 000 skadade. 1990 har sett bättre ut.\r\nSamtidigt har antalet bilar i trafik fortsatt att öka.\r\nMed den trafikökning som förväntas i EG-\r\nanpassningens kölvatten och den ökade\r\ngodstrafiken på väg som blir följden av att\r\nåkeriföretagen får sina önskningar uppfyllda torde\r\nde nämnda trafiksäkerhetsmålen bli svåra att\r\nuppnå.</pre><pre>Det är också med stor sannolikhet så, att den lägre\r\nhastighet på ca 60 mil motorväg som gällt sedan\r\n1989 av luftvårdsskäl också lett till att antalet\r\ndödsoffer och skadade minskat kraftigt. När\r\nutskottet diskuterade frågan om att uttala sig för att\r\nhastigheten återigen kan höjas till 110 km/tim på de\r\n60 milen motorväg, behandlades inte alls frågan om\r\nantalet dödsoffer och skadade. Tyvärr måste jag\r\nbetrakta en sådan beredning som dålig.\r\nDiskussionen handlade mest om hur\r\nmiljöförbättringarna skulle värderas. Jag menar att\r\nvi måste ta till vara varje möjlighet att hålla antalet\r\ndödade och skadade nere. Det har enligt min\r\nmening inte utskottet gjort.</pre><pre>Den debatt och de fakta som belysts sedan utskottet\r\nsammanträtt gör att jag i dag yrkar på\r\nåterförvisning av hela betänkandet i och för ny\r\nberedning. Skulle yrkandet om återförvisning falla,\r\nkommer jag att låta ledamöterna ta del av ett\r\nsärskilt yrkande som i hemställanpunkten mom. 5\r\ninnebär ett tillkännagivande till regeringen att det\r\ninte finns skäl att ompröva nedsättning av\r\nhastigheten, vilket föreslagits i de moderata\r\nmotionerna T253 yrkande 6 och T401. Jag yrkar\r\nalltså bifall till vad som står i detta särskilda\r\nyrkande i mom. 5, om återförvisning av ärendet ej\r\nsker.</pre><pre>Det särskilda yrkandet lyder:</pre><pre>''5. beträffande hastighetssänkning för 110 km/tim\r\ntill 90 km/tim att riksdagen med avslag på\r\nmotionerna 1990/91:T253 yrkande 6 och\r\n1990/91:T401 som sin mening ger regeringen till\r\nkänna att det nu inte finns skäl att ompröva denna\r\nhastighetssänkning.''</pre><pre>När det gäller miljöpåverkan i trafiken har vi såväl\r\ninternationella som nationella åtaganden att följa.\r\nInom ramen för Genèvekonventionen om\r\ngränsöverskridande luftföroreningar har vi\r\nförbundit oss att minska svavelutsläppen med 30 %\r\nmellan åren 1980 och 1993. Kväveoxiderna skall\r\nsenast 1994 stabiliseras på 1987 års nivå. Vi har\r\nutfäst oss att minska kväveoxidutsläppen med 30 %\r\ntill år 1998 med valfritt basår 1980--1985.</pre><pre>När det gäller koldioxidutsläppen har EFTA och\r\nEG kommit överens om att utsläppen inte skall ha\r\nökat år 2000. Riksdagen beslöt år 1988 att\r\nkoldioxidutsläppen inte skulle få öka. Dessutom\r\nhar vi åtagit oss att till år 2000 halvera utsläppen av\r\nflyktiga organiska ämnen. Ytterligare en rad\r\nnationella målsättningar har ju också slagits fast av\r\nriksdagen.</pre><pre>Jag vill återigen understryka att det på grund av den\r\nökande vägtrafiken är mycket svårt att uppnå\r\nmålen, åtminstone i vad gäller kväveoxider och\r\nkoldioxid. Ett internationellt forskarlag säger att\r\nkoldioxidutsläppen måste minska med 50 % de\r\nnärmaste 30 åren. Andra forskare talar om ännu\r\nstörre behov av sänkningar. Troligen kommer i vårt\r\nland omkring hälften av kväveoxidutsläppen från\r\nvägtrafiken. Detsamma gäller kolväteutsläppen.\r\nAv koldioxidutsläppen torde minst en tredjedel\r\nkomma från vägtrafiken.</pre><pre>Det här leder mig till slutsatsen att vi bara av\r\nluftföroreningsskäl måste använda betydligt mer\r\nandra transportmedel än fossilbränsledrivna\r\nfordon. Miljöhänsynen måste markeras som en\r\nviktig grund för beslut om hastighetsgränser.\r\nDärför har jag stött motionerna T434(s) yrkande 2\r\noch T412(mp) yrkande 45 som vill ge\r\ntrafiksäkerhetsverket entydig rätt att av miljöskäl\r\nföreskriva hastighetsbegränsningar, något som\r\navstyrks i mom. 7.</pre><pre>Jag yrkar alltså bifall till den del av min\r\nmeningsyttring som avser mom. 7, om den nämnda\r\nåterförvisningen avslås.</pre><pre>Med samma motivering stöder jag också\r\nmotionerna T434 yrkande 1, T267 yrkande 2 och\r\nT412 yrkande 6. Jag yrkar därför bifall till den del\r\nav min meningsyttring som berör mom. 8, om\r\nåterförvisningen avslås.</pre><pre>I motion T422 har vänsterpartiets företrädare\r\nutvecklat problemen med en rad olika\r\nfossilbränsledrivna fordon som medför olägenheter\r\ni olika sammanhang. Det gäller inte bara\r\nsnöskotrar, som på många håll upplevs som en\r\nplåga. Det gäller också terränghjulingar, jeepar,\r\nminitraktorer, vattenskotrar,\r\nundervattensmopeder, flygmopeder,\r\nterrängmotorcyklar m.m.</pre><pre>Ibland är utnyttjandet av dessa fordon berättigat av\r\narbetsbesparande skäl, liksom även av nöjesskäl.\r\nInte minst den landsända varifrån jag kommer är\r\naktuell i detta sammanhang. Men den ökande\r\nanvändningen av olika typer av fordon som drivs\r\nmed fossilbränslen har medfört motsättningar\r\nmellan olika intressen. Buller och avgaser, skador\r\npå växter och djur, allvarliga fordonsolyckor,\r\nsärskilt i samband med alkoholförtäring, hör till\r\nbilden av bruket av dessa fordon. I motionen har\r\nföreslagits en utredning som rimligen bör innebära\r\nen översyn av gällande lagstiftning. Vårt parti står\r\ngivetvis bakom denna meningsyttring i anslutning\r\ntill mom. 55. Detsamma gäller meningsyttringarna\r\ni anslutning till mom. 21, 28 och 51.</pre><pre>Anf. 14  STEN-OVE SUNDSTRÖM (s):</pre><pre>Fru talman! I detta betänkande om\r\ntrafiksäkerheten är utskottet i huvudsak enigt. Jag\r\nskall därför ta upp endast några viktiga punkter där\r\nvi förväntar oss snabba förändringar.</pre><pre>Först och främst när det gäller körkortsåterkallelse\r\nför hastighetsöverskridande skriver utskottet att\r\ndet ''måste förutsätta en individualiserad\r\nbedömning och att bedömningen i fråga om\r\nkörkortsspärr och körkortsåterkallelse för\r\nhastighetsöverskridande skall kunna och bör\r\npåverkas av omständigheterna i det enskilda\r\nfallet''.</pre><pre>Tyvärr har detta uttalande inte fått avsedd verkan,\r\nutan grunderna för återkallelserna har tolkats på\r\nolika sätt. Därför beställer vi nu ett förslag från\r\nregeringen som bättre tar hänsyn till\r\nomständigheterna kring hastighetsöverträdelser.</pre><pre>En annan viktig fråga där vi förväntar oss att ett\r\nförslag snarast föreläggs riksdagen är att\r\nskolbarnen vid skolskjutsning bör erbjudas sittplats\r\ni bussen. Detta är ingen ny fråga. Den har\r\nbehandlats under lång tid, men nu är det dags att\r\ngå till handling. Därför förväntar vi oss ett förslag i\r\nfrågan. Skolbarnens säkerhet är en angelägen och\r\nmycket viktig fråga.</pre><pre>Vidare i utskottets skrivning i betänkandet begär vi\r\nen omprövning av TSVs beslut att sänka\r\nhastigheterna från 110 km/tim till 90 km/tim på ca\r\n60 mil vägar. Denna skrivning har väckt stort\r\nintresse även utanför denna kammare. Låt mig\r\ndärför bara konstatera, utan att därför föregå TSVs\r\nkommande beslut i ärendet, att viktiga\r\nförändringar i trafikmiljön -- det må handla om\r\nhastighetsbegränsningar eller andra viktiga\r\ntrafiksäkerhetsinsatser -- måste vara bättre\r\nförberedda och förankrade än vad detta beslut var.\r\nDet kan vi nu se efter att ha haft dessa\r\nbegränsningar några år. Beslut som inte fungerar\r\neller inte får avsedd verkan skall justeras. Det är\r\nviktigt för den politiska trovärdigheten på\r\ntrafiksäkerhetsområdet.</pre><pre>Det betyder inte att hastighetsbegränsningar av\r\nmiljöskäl inte kan vara verkningsfulla i vissa fall.\r\nMen då måste de vara bättre förarbetade och\r\nförankrade bland bilisterna.</pre><pre>Till sist vill jag säga att utskottets betänkande är\r\nenigt i stort. Det betyder att även det parti som i\r\nvalrörelsen gav ett intryck av att det ville göra stora\r\ningrepp i trafikpolitiken, t.ex. avskaffa\r\nparkeringsvakter och att man skulle strunta i\r\nhastighetsbegränsningar, det parti vars ledning\r\nförsökte skaffa sig extra PR genom att i media\r\noffentligt skälla ut trafikpoliser samt allmänt gav ett\r\nintryck av radikala förändringar på trafikområdet,\r\nnu har ställt in sig i ledet, dvs. inte har väckt några\r\nav sina populistiska förslag vid\r\nutskottsbehandlingen.</pre><pre>Sedan partiet kom in i riksdagen har det tystnat. Ny\r\nDemokrati har inget nytt att komma med på\r\ntrafikområdet. Partiet ställer sig bakom de\r\netablerade partiernas förslag. Det ger detta\r\nbetänkande vid handen. Men det är väl egentligen\r\ningen överraskning för de etablerade partierna. Ny\r\nDemokrati kan inte tillföra trafikpolitiken något\r\nnytt som inte partierna redan har diskuterat eller\r\nhåller på att förändra för att förbättra\r\ntrafiksäkerheten i vår gemensamma trafikmiljö.</pre><pre>Anf. 15  JAN SANDBERG (m):</pre><pre>Fru talman! Trafik och kommunikationer är ett\r\nmåste. Det är en förutsättning för ett rikt liv -- att\r\nmänniskor skall kunna träffas och umgås, arbeta\r\noch utöva fritidsaktiviteter. Det är också en\r\nförutsättning för välfärd och en levande landsbygd.\r\nOch det är viktigt att trafiken och\r\nkommunikationerna fungerar väl.</pre><pre>Vi vet också att människor anser att det är viktigt\r\natt trafiken på våra vägar skall utgöra ett naturligt\r\nsamspel mellan olika trafikanter grundas på\r\nhänsyn, kunskap och ömsesidig respekt.</pre><pre>En sak är helt klar. Det är att bilen behövs. Det\r\nheter ju mycket riktigt att utan bilen stannar\r\nSverige. Och åtta av tio resor sker med bil.</pre><pre>Men det är viktigt att minska de negativa\r\neffekterna. Det kan handla om vår miljö. Men\r\ndetta betänkande handlar i huvudsak om\r\ntrafiksäkerhet, och jag skall koncentrera mig på\r\ndet.</pre><pre>Det är viktigt att minska antalet skadade och\r\ndödade i trafiken. Varje trafikolycka med\r\npersonskada är en tragedi.</pre><pre>Fru talman! Detta betänkande är i stora stycken\r\nenigt. Vänsterpartiets suppleant har fogat en\r\nmeningsyttring till betänkandet. Men i övrigt råder\r\ndet en ovanligt stor samsyn. Det är normalt i detta\r\nårligen återkommande ärende med många\r\nreservationer. De två senaste åren har\r\nbetänkandena innehållit 28 resp. 30 reservationer.</pre><pre>Att betänkandet i år är relativt enigt förklaras av att\r\nvi har en ny regering och att vi har en önskan om\r\natt ge den tid. Men det har också skett förändringar\r\nsedan förra gången trafiksäkerhetsfrågorna\r\nbehandlades i riksdagen.</pre><pre>Utskottet vill bl.a. att sänkningen från 110\r\nkm/timme till 90 km/tim på 62 mil motorvägar skall\r\nomprövas. Till grund för detta ligger en moderat\r\nmotion.</pre><pre>Samtidigt hemställer utskottet hos regeringen att\r\nden s.k. 30-lagen ändras. Även i detta fall är det\r\nmoderata motioner som ligger till grund för\r\nhemställan. I denna lag stipuleras att en förare\r\nregelmässigt drabbas av indraget körkort om han\r\neller hon kör mer än 30 km/tim över gällande\r\nhastighetsgräns, och det tas inte hänsyn till\r\nomständigheterna i det enskilda fallet.</pre><pre>Utskottet konstaterar också att trafiksäkerheten\r\nvinner på bättre vägar. Det gör trafiken säkrare.\r\nSamtidigt tjänar miljön på att bilarna rör sig i en\r\njämn hastighet. Regeringens stora satsningar på\r\ninfrastrukturinvesteringar är därför positiva, även\r\nur trafiksäkerhetssynpunkt.</pre><pre>Även bilparkens ålder, dvs. genomsnittsåldern på\r\nde svenska bilarna, är viktig. Ju fler nya bilar, desto\r\nfärre olyckor. Den svenska bilparken är ålderstigen\r\nvid en internationell jämförelse.\r\nGenomsnittsåldern på de svenska bilarna är\r\nfaktiskt densamma som den var på de östtyska\r\nbilarna -- innan Berlinmuren föll. Nu är vi i Sverige\r\nordentligt akterseglade även av dem. Detta\r\npåverkar också miljön negativt. Varje ny bil med\r\nden effektiva katalytiska avgasreningen renar ju\r\navgaserna till mer än 90 %. En föryngring av\r\nbilparken är sålunda positiv ur flera aspekter.</pre><pre>Fru talman! Utskottet har i full enighet uttalat att\r\nman anser att den s.k. 30-lagen, dvs. den nuvarande\r\nkörkortslagen, skall ändras. Den infördes den 1 juli\r\n1986 och går ut på att körkortet skall återkallas när\r\nnågon kör 31 km/timme för fort.</pre><pre>Nu har det emellertid visat sig att lagen inte, som ju\r\när brukligt i svensk lagstiftning, har gett upphov till\r\natt en individualiserad bedömning har gjorts. Att\r\nköra 31 km/timme för fort på en helt tom motorväg,\r\nsom har tillfällig 90-gräns, har straffats lika hårt\r\nsom om fortkörningen hade skett på en livligt\r\ntrafikerad 50-väg.</pre><pre>Många familjeförsörjare och boende inte minst i\r\nglesbygden, utan tillgång till kollektiva transporter,\r\nhar sedan lagen tillkom fått mycket stora\r\nsvårigheter när de blivit utsatta för\r\nkörkortsingripanden. Ingripandena har\r\nfördubblats sedan lagändringen skedde. Vi vet\r\nockså att lagens nuvarande utformning inte har\r\nnågon bred förankring hos de svenska trafikanterna\r\noch inte heller hos många av de svenska\r\ndomstolarna, som har att verkställa tillämpningen.</pre><pre>Fru talman! Vi moderater har kritiserat denna lag\r\nända sedan dess tillkomst. Det är bl.a. mot den\r\nbakgrunden glädjande att ett enigt utskott nu\r\nhemställer hos regeringen att den förelägger\r\nriksdagen förslag om en ändrad körkortslag.</pre><pre>Om det är tillåtet med en personlig betraktelse så\r\ntycker jag att detta är extra roligt, eftersom jag höll\r\nmitt jungfrutal i denna kammare en sen natt under\r\nförsommaren 1986, då jag pläderade mot den\r\nändring som utskottet nu ber regeringen se över.</pre><pre>Fru talman! Riksdagen har fastställt mål inom\r\ntrafikområdet. Och vi har hört dem redovisas här i\r\ntalarstolen tidigare. Vi vill att antalet skadade och\r\ndödade skall minska. Men det är de facto så att det\r\ni stort sett är bara en grupp trafikanter som har\r\nklarat detta mål hittills, och det är\r\nmotorcyklisterna. Tro det eller ej!</pre><pre>Då kan man fråga sig varför just denna grupp har\r\nklarat detta mål. Jo, det visar sig att\r\nmotorcyklisterna arbetar mycket aktivt med\r\nutbildning, opinionsbildning och\r\ninformationsinsatser. De har exempelvis i den av\r\nåtminstone trafikutskottet kända verksamheten\r\nmed guldhjälmen anordnat guldhjälmskurser och\r\navrostningskurser i samband med att\r\nsommarsäsongen närmar sig. Vi vet också att det är\r\nväldigt många motorcyklister som är organiserade.</pre><pre>Vad kan vi lära av detta när det gäller\r\ntrafiksäkerhet? Jo, vi kan lära oss att det krävs\r\nengagemang och kunskaper för att minska antalet\r\nolyckor.</pre><pre>Jag tycker att vi även i trafiksäkerhetsarbetet skall\r\nlära oss av det övriga samhället, av\r\nmotorcyklisterna, men också av företag,\r\nkommuner och andra organisationer. Där har man\r\nsedan en längre tid tillbaka arbetat aktivt med att\r\nge ansvar, att delegera, att entusiasmera och att\r\ninformera. Och detta har gett förvånande positiva\r\neffekter.</pre><pre>Fru talman! Jag tycker att det är dags för en ny\r\nkraftsamling inom trafiksäkerhetsarbetet. Vi måste\r\nse trafikanterna mer som tänkande individer som\r\ndet går att påverka.</pre><pre>Det är hög tid att vi börjar använda oss av\r\nmänniskors engagemang och kunskaper. Det gäller\r\nockså att ge ett ansvar åt och att informera\r\ntrafikanterna. Vidare behöver vi så att säga\r\nnyväcka det frivilliga trafiksäkerhetsarbetet och\r\nändra på regler, vilket föreslås exempelvis i dag,\r\nsom är oförnuftiga. Jag är nämligen övertygad om\r\natt det går att få trafikolyckskurvan att vända neråt.\r\nDet handlar bara om att få trafikanterna med oss i\r\nstället för att de är emot oss.</pre><pre>Jag kan inte undgå att något kommentera vad\r\nvänsterpartiets Bengt Hurtig säger i sitt inlägg. Vid\r\nkammarens behandling av det aktuella\r\nbetänkandet för han helt plötsligt fram nya\r\nyrkanden. Det är förvånande att ni i vänsterpartiet\r\nplötsligt vill återförvisa betänkandet med\r\nhänvisning till att trafiksäkerhetsfrågorna inte har\r\nbehandlats. Men då vill jag framhålla att hela\r\nbetänkandet gäller just trafiksäkerhetsfrågorna.\r\nOm Bengt Hurtig inte har uppmärksammat det får\r\ndet stå för honom. Enligt min mening skall\r\ntrafikutskottet inte lastas för det.</pre><pre>Anf. 16  BENGT HURTIG (v) replik:</pre><pre>Fru talman! Jan Sandberg säger att vi måste se till\r\natt antalet dödade och skadade i trafiken minskas.\r\nDen av väg- och trafikinstitutet publicerade\r\nstatistiken visar att just den aktuella\r\nhastighetssänkningen på drygt 65 mil motorvägar\r\nhar lett till att årligen nio personer färre har mist\r\nlivet. Dessutom har 96 personer färre råkat ut för\r\ntrafikskador. Just dessa uppgifter blev inte\r\nbehandlade när frågan togs upp i trafikutskottet.\r\nStatistik eller entydig information om hur mycket\r\nhastigheterna i verkligheten sänkts har heller inte\r\nvarit tillgängliga. Väg- och trafikinstitutet visar nu\r\npå att hastigheten sänkts med ungefär 10 km i\r\ntimmen till följd av vidtagna åtgärder.</pre><pre>En mätning som gjordes 1989 visar att utsläppen av\r\navgaser från personbilar minskat med uppemot\r\n21 %. I diskussionen i trafikutskottet fick man ett\r\nintryck av att det var fråga om en högst marginell\r\nsänkning.</pre><pre>Det är alltså själva beredningen som jag tycker har\r\nvarit otillräcklig. Därför tycker jag inte att det är\r\nskamligt att föreslå att vi utreder frågan på nytt.</pre><pre>Jag yrkar bifall till mitt återförvisningsförslag. Om\r\ndet skulle falla yrkar jag bifall till det särskilda\r\nyrkande som jag har framställt i anledning av\r\nmom. 5.</pre><pre>Anf. 17  KENTH SKÅRVIK (fp):</pre><pre>Fru talman! I detta betänkande där i huvudsak\r\nmotioner behandlas som skrevs under motionstiden\r\ni januari 1991 behandlas frågor om\r\nhastighetsgränser och åtgärder för att motverka\r\nhastighetsöverskridande, vägtrafikfrågor,\r\nfordonsfrågor, bilregisterfrågor, körkortsfrågor,\r\nvägmärkesfrågor m.m. Utskottet har ställt sig\r\nbakom de olika förslagen förutom när det gäller sex\r\nmeningsyttringar från vänsterpartiet som vi har\r\nhört talas om flera gånger här i dag.</pre><pre>Vi vet och känner alla att problemen i trafiken\r\nunder senare år inte har blivit mindre. Beteendet\r\nnär det gäller att köra bil, lastbil eller buss eller när\r\ndet gäller att cykla är inte det allra bästa. Det är inte\r\nutan att man ibland känner en viss rädsla när man\r\nvistas ute på våra vägar.</pre><pre>Att försöka hålla en fastställd fartgräns är nästan\r\nhelt omöjligt. Att en mötande bil eller en\r\nbakomvarande bil passerar trots heldragen\r\nstreckmarkering är inte ovanligt. Rött ljus innebär\r\ni dag definitivt ingen säkerhet eller något skydd för\r\natt någon inte kör förbi. Att använda lyse på cykeln\r\nvid mörkerkörning är något som betraktas som\r\nsärdeles löjligt, likaså att använda reflexer på\r\nkvällen när man åker rullskidor.</pre><pre>Man kan ställa frågan: Vad beror detta på? Det är\r\nsvårt att ge ett svar, därför att vi människor ser\r\nmycket olika på dessa saker och har helt olika\r\nförklaringar. Ytterligare en fråga som man kan\r\nställa är: Har vi för mycket av förordningar och\r\nbestämmelser, och är det för mycket av förbud och\r\npekpinnar?</pre><pre>Kan det vara så, att vi har för många instanser som\r\nsysslar med trafiksäkerhet? I så fall blir det kanske\r\ninte någon enhetlig information. I dag är det ca 30\r\nmyndigheter och ett tiotal departement som\r\narbetar med trafiksäkerheten. TSV och NTF är de\r\nstörsta i det sammanhanget och arbetar med endast\r\ntrafiksäkerhetsfrågor. Svensk Bilprovnings\r\nverksamhet avser i huvudsak\r\ntrafiksäkerhetskontroller och, vilket blir fallet i allt\r\nhögre grad, miljökontroller som också utgör en\r\nviktig del av trafiksäkerhetsarbetet.</pre><pre>I oktober avslutade Ingemar Mundebo sin\r\nenmansutredning om den organisatoriska delen av\r\ntrafiksäkerheten. Betänkandet från denna\r\nutredning är nu ute på remiss, och detta kommer\r\ntillbaka till riksdagen vid ett senare tillfälle och då\r\nmed förslag till viss omdisponering av\r\norganisationen beträffande trafiksäkerhetsarbetet.</pre><pre>Även kommittén Körkort 2000 har överlämnat sitt\r\nbetänkande. Också här förväntar vi oss att\r\ndepartementet kommer med förslag till en\r\nnyordning, vilka t.ex. handlar om övningskörning\r\ntidigare och annat i undervisningen -- allt detta med\r\ntanke på förbättringar beträffande den framtida\r\ntrafiksäkerheten på våra vägar.</pre><pre>Stora insatser måste göras för att det skall gå att\r\nkomma till rätta med olyckorna ute på våra vägar\r\nsamt med det försämrade beteendet hos bilister och\r\ncyklister. Det råder inget tvivel om att den\r\n''mänskliga'' faktorn har stor betydelse för hur\r\ntrafiken flyter och för hur man uppför sig på vägar\r\noch cykelbanor.</pre><pre>Därför behövs det information och åter\r\ninformation, och detta så långt ner i åldrarna som\r\nmöjligt. Återigen vill jag säga att det är viktigt att\r\ndetta görs i samordning, så att informationen får\r\nverkan där den skall ha verkan. Dessutom skall det\r\nvara på rätt sätt. Informationen måste nå ner till\r\nden enskilda människan, som ju använder bilen\r\neller cykeln.</pre><pre>Hastighetsgränserna för bilkörning på våra\r\nmotorvägar har varit ett stort diskussionsämne\r\nunder de senaste åren. Under senare tid har endast\r\nca 65 mil av våra svenska vägar varit belagda med\r\n90 km. Det har varit så runt våra tre storstäder och\r\npå västkusten. Beslutet om 90 km på 65 mil av våra\r\nvägar, och detta beslut fattade TSV i sin styrelse,\r\ngrundades på luftvårdsskäl.</pre><pre>Ett enigt utskott, det framgår av detta betänkande,\r\nmenar att TSV bör ompröva detta beslut och göra\r\nen översyn för att ta reda på om det från både\r\ntrafiksäkerhetsaspekten och miljöaspekten är\r\nriktigt att ligga kvar på 90 km beträffande dessa 65\r\nmil vägar.</pre><pre>TSV har också förut i egna förslag tagit upp frågan\r\nom nya fartgränser, vilket gör att det nu är en\r\nlämplig tidpunkt att se över våra fartgränser och att\r\nförbereda en anpassning av våra fartgränser till\r\növriga Europas.</pre><pre>Beträffande detta med återkallande av körkort\r\nmed omedelbar verkan har ett enigt uskott på\r\ngrund av motioner till utskottet begärt att\r\nregeringen återkommer till riksdagen med förslag\r\ntill ändring i nuvarande körkortslag eller till en ny\r\nkörkortslag som då grundas på vad utskottet nu har\r\nuttalat. Utskottet säger i betänkandet att\r\nkörkortsåterkallelse för hastighetsöverskridande\r\nkan -- och bör -- påverkas av omständigheter i det\r\nenskilda fallet.</pre><pre>Beträffande alla motioner, som i princip har\r\navstyrkts av utskottet, har många viktiga\r\npåpekanden gjorts. Exempelvis handlar en motion\r\nangående transport av barn stående i skolbusssar.\r\nHär vill utskottet med skärpa understryka att det är\r\nangeläget att alla barn erbjuds sittplats vid\r\nskolskjutsning med buss. Utskottet förutsätter att\r\nförslag i frågan kommer att föreläggas riksdagen\r\nsnarast. Andra förslag gäller användandet av\r\nmobiltelefoner i motorfordon samt cykelhjälmar\r\noch reflexer. Frågan om separata gångbanor och\r\ncykelbanor anses i en motion vara en viktig fråga.</pre><pre>Utskottet anser givetvis att alla dessa frågor är\r\noerhört viktiga och angelägna men tar i\r\nbetänkandet inte något initiativ till en skrivning till\r\nregeringen. I stället utgår utskottet från att\r\nregeringen och TSV noga följer dessa frågor och tar\r\ndet initiativ som anses erforderligt för att\r\nsäkerheten för trafikanter och gående skall vara\r\nfullständig.</pre><pre>Från vänsterpartiet finns i betänkandet sex\r\nmeningsyttringar beträffande olika motioner som\r\nutskottet behandlat. Jag hoppas att man i\r\nvänsterpartiet genom skrivningarna i betänkandet\r\noch även genom mitt anförande i nuläget anser sig\r\nha fått tillräckliga svar med anledning av avgivna\r\nmeningsyttringar.</pre><pre>Fru talman! Härmed yrkar jag avslag på de\r\nmotioner som har avgivits samt bifall till hemställan\r\ni trafikutskottets betänkande i dess helhet.</pre><pre>Anf. 18  LENNART DALÉUS (c):</pre><pre>Fru talman! På åtminstone en punkt ger\r\ntrafikutskottet i sitt betänkande en felaktig signal.\r\nDet gäller då hastighetsgränserna och de höga\r\nhastigheternas påverkan på miljön.</pre><pre>Runt om i världen görs i dag ansträngningar för att\r\nminska de miljöskadliga utsläppen vare sig det\r\ngäller koldioxid eller kväveoxider.</pre><pre>Nästa år kommer vi att diskutera dessa frågor\r\nintensivt vid det möte som äger rum i Brasilien, inte\r\nminst med företrädarna för tredje världen. Vi\r\nställer ju också krav på att tredje världen skall\r\nminska utsläppen av miljöskadliga ämnen. Att då\r\nvidhålla ett resonemang som innebär att man\r\nnegligerar betydelsen av höga hastigheter på de\r\nsvenska motorvägarna är naturligtvis inte\r\nacceptabelt. Det är nämligen vetenskaplig entydigt\r\nklarlagt att höga hastigheter bidrar till ökade\r\nutsläpp av såväl kväveoxider som koldioxider --\r\nkväveoxider genom förbränningsprocessen och\r\nkoldioxiden genom att man vid högre hastigheter\r\nförbränner mer bränsle och därmed också ökar\r\nutsläppen av koldioxid. Detta är entydigt klarlagt\r\ngenom undersökningar av bl.a. naturvårdsverket.</pre><pre>Då är det rimligt att vi i Sverige tar ett ansvar för att\r\nminska dessa utsläpp. Den signal som då borde gå\r\ntill trafiksäkerhetsverket är att om man omprövar\r\nhastighetsgränserna skall man snarare pröva att\r\nytterligare sänka hastigheterna på, låt oss kalla dem\r\nså, höghastighetsvägarna i t.ex. den takt som\r\ncentern bl.a. har föreslagit i motioner till riksdagen.\r\nJag tror att det skulle vara nyttigt att vi gav just den\r\nsignalen till omvärlden, att vi är beredda att inte\r\nbara ställa krav på andra att de skall sänka sina\r\nutsläpp, utan att vi också är beredda att ta det\r\nmarginella ansvar som det är fråga om i det här\r\nfallet, nämligen en sänkning av hastigheter med 10\r\neller 20 kilometer i timmen på olika vägar.</pre><pre>Till detta kommer naturligtvis att det är uppenbart\r\natt det finns ett samband mellan hög hastighet och\r\neffekterna av olyckor som inträffar. Det har\r\ntrafikutskottet i och för sig berört, men jag tror att\r\nman borde göra den här kopplingen mellan den\r\nhöga hastigheten och effekterna av olyckor mycket\r\ntydligare.</pre><pre>Nu kan man säga att det inte finns någon som håller\r\ndessa hastigheter -- folk kör ändå för fort på våra\r\nvägar. Det är möjligt att det är på det sättet, men\r\nalla vet ju också att man bör hålla sig inom rimliga\r\ngränser, annars får det ganska allvarliga\r\nkonsekvenser för den enskilde föraren. Vid en\r\nsänkning av hastighetsgränsen med 10 kilometer i\r\ntimmen sänks också olaglighetsgränsen med 10\r\nkilometer i timmen. Man vinner alltså de attraktiva\r\nmiljöfördelarna med en lägre hastighet.</pre><pre>Fru talman! Jag har svårt att se att andra länder,\r\nt.ex. bilens förlovade land USA eller det oss\r\nnärliggande EG-landet Danmark, skulle acceptera\r\nhastigheter som ligger vid 90 kilometer i timmen på\r\nalla vägar. Detta gäller inte minst i USA. Inte på\r\nnågra vägar, möjligen med undantag av någon\r\ndelstat, kör man där med högre hastigheter än\r\nungefär 90 kilometer i timmen. Man har svårt att\r\nförstå att det i de länderna skulle vara acceptabelt,\r\nmedan en sänkning i Sverige på motsvarande sätt\r\nskulle uppfattas som Guds straff.</pre><pre>Fru talman! Om riksdagen skall skicka en signal\r\neller förmedla någon information inför\r\ntrafiksäkerhetsverkets kommande arbete, bör det\r\nvara att vid sidan av de argument som på ganska lös\r\ngrund förs fram när det gäller att höja hastigheter\r\neller tillåta höga hastigheter på de svenska vägarna,\r\ntalar trafiksäkerhetsskäl och miljöskäl entydigt för\r\nen fortsatt sänkning.</pre><pre></pre><pre>Anf. 19 JAN SANDBERG (m) replik:</pre><pre>Fru talman! Lennart Daléus och jag har samma\r\nuppfattning vad det gäller att minska de negativa\r\nmiljöeffekterna, inte minst från trafiken. Men jag\r\nvill kommentera några saker.</pre><pre>När det gäller USA har man ju i många delstater\r\nhöjt hastigheten från 55 miles/hour till 65\r\nmiles/hour. Det kan vara intressant att känna till.</pre><pre>Sedan kan man i och för sig diskutera hur mycket\r\navgasutsläppen minskar om man sänker\r\nhastighetsgränsen på de 60 mil motorväg som det\r\ntalas om. Jag hoppas att vi är överens om att\r\nproblemet minskar för varje dag. För varje ny\r\nkatalytiskt avgasrenad bil som tillkommer minskar\r\nproblemen, delvis därför att utsläppen minskar\r\nmed 90 % för varje sådan bil. För dessa bilar är\r\nutsläppen i stort sett oberoende av vilken hastighet\r\nman håller. I dag är ungefär var tredje bil\r\nkatalytiskt avgasrenad. Dessa bilar står för över\r\n40 % av trafikarbetet. Jag tror att det kan vara litet\r\nproblematiskt att då utöka antalet vägavsnitt som\r\nman skall sänka hastigheten på.</pre><pre>Vi skall självfallet minska miljöeffekterna från\r\ntrafiken, men vi skall göra det med verksamma\r\nåtgärder. Den dagen när vi kommer med förslag\r\nsom kan ge ordentlig effekt kan motståndet dess\r\nvärre vara för stort, därför att människornas\r\ngenuina miljöengagemang -- jag tror faktiskt att det\r\nfinns -- kan ha fått sig en knäck när de har sett\r\navskräckande exempel på åtgärder tidigare. Vi\r\nskall självfallet försöka få ned avgasutsläppen. Det\r\när inte detta jag går emot, men det bevisat bästa\r\nsättet att få ned dem, förutom att få fler nya bilar\r\noch färre äldre bilar, är att få en jämn trafikrytm.\r\nDetta får man inte heller glömma bort. Det gäller\r\nsåväl i städer som på landsbygd.</pre><pre>Anf. 20 LENNART DALÉUS (c) replik:</pre><pre>Fru talman! Jan Sandberg har tyvärr inte rätt när\r\ndet gäller vad som är effektiva åtgärder och vad\r\nsom inte är det. Sanningen är den att den enda\r\nåtgärd som har en omedelbar, snabb och effektiv\r\nverkan är en sänkning av hastigheterna på vägarna.\r\nDet är den enda åtgärd som har just denna effekt,\r\noavsett om man når en hundraprocentig åtlydnad\r\nav lagstiftning eller inte från de enskilda bilförarna.\r\nDetta gäller även när vi talar om de katalytiskt\r\nrenade bilarna. Märk väl att den svenska bilparken\r\ni dag inte till hundra procent består av katalytiskt\r\nrenade bilar. Men även där har man den effekten.\r\nDå är det intressant att vi ju strävar efter att nå\r\nåtgärder på varje punkt för att skydda miljön.\r\nDetta är alltså en verksam punkt, som snabbt ger\r\neffekt.</pre><pre>Jag vill också konstatera, även om några delstater i\r\nUSA möjligen laborerar med hastighetsgränser\r\nsom liknar de svenska, att de flesta delstaterna i\r\nUSA har lägre hastigheter. I många europeiska\r\nländer strävar man i dag åt det här hållet, att sänka\r\nhastigheterna för att skydda miljön. Vi kan\r\nmöjligen tvista om hur stora mängder vi talar om\r\nnär det gäller effekterna av sänkningen, men\r\npoängen är ju att man från utskottets sida borde ha\r\nskickat rätt signal till omvärlden, inte minst till\r\ntrafiksäkerhetsverket, om vad man anser om\r\nmiljöns betydelse också i de här sammanhangen.</pre><pre>Anf. 21 MAX MONTALVO (nyd):</pre><pre>Fru talman! 62 mil av våra motorvägar har gjort\r\nmånga bilister till brottslingar. Detta på grund av\r\natt högsta tillåtna hastighet för närvarande är 90\r\nkm/tim. På vägar med hög standard känns denna\r\nhastighet omotiverad vid många tillfällen. Risken\r\nfinns också att bilisterna nonchalerar både\r\nhastigheten och andra trafikregler, och misstron\r\nmot politiker ökar.</pre><pre>En av anledningarna till att man sänkte hastigheten\r\nfrån 110 km/tim till 90 km/tim var att skydda\r\nmiljön. Enligt Björn Gillberg på Miljöcentrum i\r\nUppsala har undersökningar visat att en sänkning\r\nav hastigheten på dessa 62 mil av landets\r\nmotorvägar inte har någon nämnvärd betydelse för\r\nmiljön. Vill man verkligen göra något för miljön i\r\ndetta avseende, bör man stimulera bilisterna till att\r\nsätta en katalysator på alla fordon som används\r\ndagligen. Det är ju allmänt känt att man kan\r\nanvända katalysator på bilar med\r\ndirektinsprutning. Andra typer av katalysatorer\r\nkan användas såväl på äldre bensindrivna som på\r\ndieseldrivna fordon. Reningsgraden skulle bli ca\r\n50--60 % på dessa fordon. Detta skulle\r\notvivelaktigt göra mer för miljön än en\r\nhastighetssänkning.</pre><pre>Skattebetalarna har betalt ca 70 000 kr. per\r\nlöpmeter för motorvägsstandard, men de får bara\r\nutnyttja resurserna som om det var en vanlig väg för\r\nca 25 000 kr. per löpmeter.</pre><pre>Vi kan inte stoppa utvecklingen. Våra bilar har\r\nblivit både bättre och säkrare. Bilföraren måste\r\nförsöka anpassa sig till verkligheten.</pre><pre>Vi i Ny Demokrati vill härmed poängtera vikten av\r\natt en ändring av reglerna kommer till stånd.</pre><pre>Jag vill vända mig till ledamoten Sundström och\r\nsäga, att jag är säker på att Ny Demokrati kan\r\ntillföra en hel del i trafikfrågor. Vi kommer att\r\nutnyttja de tillfällen som givs, t.ex. under den\r\nallmänna motionsperioden i januari. I\r\nkommunerna kommer detta att ske genom den\r\nskatteindrivning som ombesörjs av s.k. lapplisor.</pre><pre>Anf. 22 LENNART DALÉUS (c) replik:</pre><pre>Fru talman! Det är spännande att Max Montalvo\r\noch Ny Demokrati börjar hänvisa till Björn\r\nGillbergs bedömningar som ett sanningssägande\r\nnär det gäller att bedöma effekterna av\r\nhastighetssänkningar. Jag välkomnar det sättet att\r\ninhämta information från aktiva miljöengagerade\r\ngrupper. Men man kan inte för den skull lätt döma\r\nut en väl underbyggd undersökning av\r\nnaturvårdsverket, som entydigt visar på att den\r\ndiskuterade sänkningen av hastigheterna har\r\neffekter när det gäller flera utsläpp på våra vägar.</pre><pre>Jag välkomnar om ett miljöengagemang från Ny\r\nDemokratis sida tar sig den formen att kontakter\r\ntas runt om i samhället för att inhämta information.</pre><pre>Fru talman! Det är entydigt underbyggt att\r\nsänkningen av hastigheterna har effekt på miljön.\r\nDet är lika tydligt att vi måste gå med på den lilla\r\nförändringen i vår livsstil, om vi skall kunna kräva\r\nav andra grupper runt om i världen att medverka till\r\nmiljöförbättringar.</pre><pre>Anf. 23 MAX MONTALVO (nyd) replik:</pre><pre>Fru talman! Det är klart att vi måste tänka på\r\nmiljön. Men det viktiga är att alla fordon har någon\r\nslags rening. Det gäller även de riktigt gamla\r\nfordonen. Därför är det viktigt att alla fordon renas\r\nlitet grand. Då blir det en större effekt. Det är att\r\nnypa i luften när man bara talar om hastigheter.</pre><pre>Helheten är sådan att vi måste börja någonstans\r\nsakta. Folk måste förstå innebörden av åtgärderna\r\noch kostnaden måste vara låg. En liten katalysator\r\nkostar ca 1 500 kr. att tillverka. Vi måste införa den\r\nför alla bilar, i stället för att diskutera futtigheter\r\nsom hastigheter.</pre><pre>Anf. 24 LENNART DALÉUS (c) replik:</pre><pre>Fru talman! Jag undrar om Max Montalvo kan\r\nsvara på frågan om vilket som ger snabbaste effekt\r\nav de två åtgärderna, införande på alla fordon i\r\nSverige av katalytisk rening eller omedelbar\r\nsänkning av hastigheterna?</pre><pre>Jag tillhör dem som tycker att katalytisk rening\r\nskall införas på alla bilar. Men vi skall komma ihåg\r\natt det är en för bilägaren kostbar affär. Vilken\r\nåtgärd är mest ekonomisk i dag för bilföraren att\r\nvidta när det gäller att omedelbart sänka\r\nutsläppen? Är det att sänka hastigheten eller att\r\nvidta någon annan åtgärd?</pre><pre>Anf. 25 MAX MONTALVO (nyd) replik:</pre><pre>Fru talman! Vi i Ny Demokrati tror helt på att det\r\när bättre att satsa på katalysator från början. Vi tror\r\ninte på hastighetssänkningar. Folk följer dem ändå\r\ninte. Som politiker blir det bara ett slag i luften för\r\natt visa att man har gjort något. Det blir i alla fall\r\ninget resultat.</pre><pre>Anf. 26 BERNDT EKHOLM (s):</pre><pre>Fru talman! I det här betänkandet behandlas\r\nmotion T434 av mig och några medmotionärer. I\r\nden finns två yrkanden. I det första uppmanas\r\nregeringen att ändra vägtrafikkungörelsen så att\r\ndet blir möjligt för länsstyrelsen att fatta beslut om\r\nnedsättning av hastighetsgränsen för längre\r\nsträckor och för hela områden. I det sammanhanget\r\nskall det naturligtvis bli möjligt att väga in\r\nmiljöskäl. I det andra yrkandet uppmanas\r\nregeringen att ändra i vägtrafikkungörelsen så att\r\ndet klart framgår att trafiksäkerhetsverket också\r\nskall väga in miljöhänsyn när hastighetsgränserna\r\nsätts.</pre><pre>Liksom tidigare år har även i år dessa två att-satser\r\nblivit avstyrkta. Men jag ger mig inte.</pre><pre>När det gäller den första att-satsen, som behandlar\r\nlänsstyrelsens roll, begränsar utskottet, liksom\r\nförra året, motionen till att bara avse miljöfrågan.\r\nDet är fel. Det står inte så i motionen. Att-satsen\r\nhandlar över huvud taget om länsstyrelsens roll att\r\nfå sätta ner hastighetsgränserna, eller för den delen\r\nhöja dem om det skulle behövas.</pre><pre>Nu är det möjligt för länsstyrelsen och\r\nkommunerna att ha ett inflytande när det gäller\r\nkortare sträckor och inom mycket avgränsade\r\nområden. Det är inte tillräckligt, speciellt inte om\r\nhänsyn skall tas till miljöskälen. Då är det\r\nnödvändigt att kunna påverka större områden. Vi\r\nmotionärer har dock insett att det inte är rimligt\r\nmed en så stor frihet så att hela länet omfattas.</pre><pre>I trafiksäkerhetsverkets nya förslag till\r\nhastighetsgränser talar man om kompletterande\r\nmöjligheter att sänka hastigheten i 10-\r\nkilometersintervall med hjälp av lokala\r\nhastighetsgränser. Man talar också om möjligheten\r\natt höja hastighetsgränsen i vissa fall. Också mot\r\nbakgrund av detta förslag tycker jag att det är\r\nrimligt att vidga denna möjlighet för\r\nlänsstyrelserna.</pre><pre>Utskottet saknar helt motivering i betänkandet.\r\nDärutöver kan jag säga att jag begriper helt enkelt\r\ninte vad utskottet menar i den korta mening där\r\nmotionen avstyrks.</pre><pre>När det gäller den andra att-satsen, som handlar om\r\natt väga in miljöskäl när trafiksäkerhetsverket skall\r\nsätta hastighetsgränser, hänvisas liksom tidigare till\r\n1988 års trafikpolitiska beslut. I det beslutet skall\r\nalltså miljöskäl tolkas in.</pre><pre>Jag förmodar att trafiksäkerhetsverket tar hänsyn\r\ntill miljön när hastighetsgränserna sätts. Det nya\r\nförslaget, som har kommit som följd av den tidigare\r\nregeringens uppdrag, talar om att sätta\r\nhastighetsgränserna till 50, 80 och 100 km/tim. Det\r\när ett positivt förslag, och det utgör en förbättring\r\nför miljön. Men jag har förstått att det finns ett\r\nmotstånd i trafiksäkerhetsverkets styrelse mot\r\nförslaget, vilket jag beklagar. Utskottet förutsätter\r\natt trafiksäkerhetsverket skall väga in miljöskäl.\r\nJag förstår ändå inte motståndet från utskottets sida\r\nmot att vi klart och entydigt skall kunna föra in ett\r\nkrav i vägtrafikkungörelsen att miljöskäl skall\r\nvägas in.</pre><pre>Jag ställer mig därför bakom Bengt Hurtigs två\r\nyrkanden till stöd för motionen.</pre><pre>I linje med önskan att väga in miljöskäl, är\r\nutskottets skrivning när det gäller\r\ntrafiksäkerhetsverkets beslut 1989 att sänka\r\nhastighetsgränserna på vissa motorvägar i de\r\nomtalade storstadsregionerna och på västkusten\r\nolycklig och anmärkningsvärd.</pre><pre>En motion från moderaterna där det föreslås att\r\nbeslutet skall upphävas avstyrks. Samtidigt kan\r\nskrivningen inte bli tydligare än vad den är. Den\r\nutgör ett solklart tillstyrkande. I skrivningen\r\nföreslås att den sänkning som hittills har varit från\r\n110 km/tim till 90, och som omfattar 60 mil\r\nmotorväg av sammanlagt 550 mil 110-vägar, som\r\ninte bara är motorvägar, skall upphöra. Om jag\r\nminns rätt omfattar dessa vägar mer än hälften av\r\ndet samlade trafikarbetet på dessa 110-vägar. Det\r\ngäller alltså mycket hårt trafikerade vägar. Man\r\nhänvisar då till att folk ändå kör för fort, och därför\r\när det lika bra att anpassa sig till verkligheten. Men\r\nsanningen är att en sådan anpassning naturligtvis\r\nleder till ännu högre hastigheter och därmed också\r\nännu högre utsläpp.</pre><pre>Detta motsäger naturligtvis inte att man skall vidta\r\nåtgärder på fordonen. Det gäller samverkande\r\nönskemål, dels att hålla hastigheterna nere, dels att\r\nvidta åtgärder på fordonen. Frågan är om utskottet\r\ntänker fortsätta att föreslå att hastighetsgränserna\r\nskall anpassas till folks körvanor. Därmed dröjer\r\ndet väl inte länge förrän det kommer förslag om att\r\nhöja hastighetsgränserna till 130 kilometer i\r\ntimmen på motorvägar. Jag menar att detta utgör\r\nen fullständigt felaktig signal till trafikanterna. Det\r\när en signal som säger ja till höjda hastigheter i\r\nstället för att bli en signal som säger: ''Håll igen och\r\nta det litet försiktigt! Det är bra för miljön, och det\r\när bra för trafiksäkerheten.''</pre><pre>Experter på naturvårdsverket delar uppenbarligen\r\ninte utskottets uppfattning. De anser inte att den\r\nsänkta hastighetsgränsen är betydelselös ur\r\nmiljösynpunkt. Väg- och trafikinstitutet gör det\r\ninte heller. Om jag minns rätt hävdar man där att\r\ndet blir en sänkning i storleksordningen 10 % av\r\nkväveoxidutsläppen på berörda avsnitt. Väg- och\r\ntrafikinstitutets huvudargument är att genom att\r\nbibehålla hastighetsgränsen 90 km/tim kommer\r\nantalet dödade och skadade i trafiken att bli färre.\r\nAntalet döda minskar med hela 29 % och antalet\r\nskadade med 17 % jämfört med en 110 km-väg. Det\r\nberor på att det rör sig om de hårdast trafikerade\r\nmotorvägarna i Sverige.</pre><pre>Avdelningschefen på trafiksäkerhetsverket säger\r\natt han instämmer i dessa trafiksäkerhetsargument.\r\nMen i en artikel i Dagens Nyheter står det att\r\nMotorsverige inte instämmer i dessa argument. Är\r\ndet nödvändigt för utskottet att falla för den\r\norganiserade lobbyismen från Motorsverige?</pre><pre>Tidigare i betänkandet har hänvisats till beslut om\r\natt trafikens miljöstörande effekter måste\r\nbegränsas kraftigt. Mätningar sommaren 1989\r\nvisade på snarlika tal när det gäller antalet döda och\r\nskadade.</pre><pre>Även om utskottet föreslår ett avslag, innebär\r\nbeslutet att riksdagen ger en helt felaktig signal när\r\ndet gäller hur man skall handskas med hastigheten\r\npå vägarna. Det är djupt olyckligt, och det är\r\nfaktiskt anmärkningsvärt. Därför stöder jag Bengt\r\nHurtigs yrkande om ett tillkännagivande om att det\r\nnu inte finns några skäl att ompröva den aktuella\r\nhastighetssänkningen.</pre><pre>Anf. 27 MAX MONTALVO (nyd):</pre><pre>Fru talman! Ledamot Ekholm säger att man inte\r\nkan höja hastigheterna, för då kommer man snart\r\nupp till 130 km/tim. Det är precis vad vi vill ha på\r\nmotorvägarna. De är byggda för höga hastigheter,\r\nsedan är det upp till oss människor att hantera\r\ndetta.</pre><pre>Utvecklingen i samhället går åt detta håll. Det går\r\ninte att bromsa utvecklingen i samhället. Då gör\r\nman sig bara löjlig. Det gäller att försöka klara\r\nproblemen.</pre><pre>Anf. 28 BERNDT EKHOLM (s):</pre><pre>Fru talman! Detta visar bara på Ny Demokratis\r\ninställning i frågan. Det är känt att Ny Demokrati\r\ninte bryr sig om miljön. Det viktigaste är att\r\nanpassa sig i ren och skär populism till vad folk\r\ntycker är lämpligt och praktiskt.</pre><pre>Vi vet att det är svårt att hålla hastighetsgränserna.\r\nDet kan vi erkänna litet till mans. Men vi inser\r\nockså att det är positivt att hålla sig till gränserna,\r\ndels av miljöskäl, dels av trafiksäkerhetsskäl. Det\r\nfinns en hel serie fakta på området, och vi behöver\r\nha statens vakande öga över oss i den här frågan. Vi\r\nhar våra personliga svagheter på området. Därför\r\ntycker jag att det är angeläget att också av miljöskäl\r\nhålla hastighetsgränserna nere. Det blir angeläget\r\nså länge vi inte har de rena fordon som vi\r\nförmodligen kan få i framtiden -- kanske strax\r\nbortom år 2000.</pre><pre>Anf. 29 MAX MONTALVO (nyd):</pre><pre>Fru talman! Vi har redan talat om miljöskälen. Vi\r\nvill verkligen satsa på miljön när det gäller bilarna.\r\nMen då skall alla vara med. Då kan folk förstå\r\nsituationen, och då blir det resultat. Det här har\r\ninte i samma utsträckning som har framförts här\r\nmed hastigheten att göra. Det är mer eller mindre\r\nvidskepelse.</pre><pre>Anf. 30 BERNDT EKHOLM (s):</pre><pre>Fru talman! Det här bevisar vilken inställning Ny\r\nDemokrati har till denna fråga, dvs. när man\r\nanvänder sådana ord som vidskepelse. Jag\r\nrekommenderar företrädaren för Ny Demokrati att\r\ngöra ett besök på naturvårdsverkets trafikavdelning\r\noch be att få litet fakta i frågan. Eller varför inte\r\nbesöka Svenska naturskyddsföreningen?</pre><pre>Det är faktiskt inte sant att sänkta hastigheter,\r\nprecis som Lennart Daléus tidigare har sagt i\r\ndebatten, inte har betydelse ur miljösynpunkt.\r\nDetta är inte fråga om något annat än att Ny\r\nDemokrati är ute och fiskar i grumligt vatten. Man\r\nutnyttjar den populism som finns i frågan. Det är\r\ndjupt olyckligt både för miljön och för\r\ntrafiksäkerheten.</pre><pre>Anf. 31 MAX MONTALVO (nyd):</pre><pre>Fru talman! Berndt Ekholm hävdar hela tiden att\r\npekpinnarna skall styra. Det är precis vad vi i Ny\r\nDemokrati är tvärt emot. Det som är så illa med\r\ndessa hastighetsbegränsningar är att folk till slut\r\nstruntar i alla regler.</pre><pre>Överläggningen var härmed avslutad.</pre><pre>(Beslut fattades efter 27 §.)</pre><pre>23 § Livsmedelskontroll</pre><pre>Föredrogs</pre><pre>jordbruksutskottets betänkande</pre><pre>1991/92:4 Livsmedelskontroll.</pre><pre>Anf. 32 LENNART DALEUS (c):</pre><pre>Fru talman! Maten och de livsmedel som vi äter är\r\nnaturligtvis till för att ge oss näring, och det är i\r\nförsta hand av det skälet som vi diskuterar\r\nlivsmedelsproduktionen, både här hemma och i\r\nandra länder. Men i alltmer ökad utsträckning har\r\nman kommit att berättigat diskutera också\r\nlivsmedelsproduktionens övriga aspekter, t.ex. de\r\nolika betingelser under vilka livsmedlen\r\nproduceras, den information som konsumenten får\r\noch den bedömning som konsumenten kan göra av\r\nde olika livsmedlen.</pre><pre>I det första fallet, som gäller djurhälsa, djurvård,\r\nmiljöomsorg och liknande begrepp, ligger vi ju i\r\nSverige mycket långt framme. Vi har en effektiv\r\nveterinärkontroll och en god lagstiftning när det\r\ngäller hanteringen av livsmedelsproduktionens\r\nmiljöeffekter. Man kan säga att svenska livsmedel\r\nsom en konsekvens av detta har en mycket hög\r\nkvalitet när det gäller näringsinnehåll och mycket\r\nannat, men det gäller också beträffande de\r\nomständigheter under vilka de produceras.</pre><pre>Detta kan samtidigt sägas vara en\r\nkonkurrensnackdel. Jag vill inte påstå att man i\r\nandra länder slarvar med den här omsorgen, men\r\nman har där inte samma rigorösa kontroll och\r\nsystem som vi har på många områden. Jag tycker\r\ninte att man skall dra sig för att säga att våra\r\nprodukter mot den här bakgrunden har ett\r\nkvalitativt övertag. Jag skulle vilja gå ännu längre\r\noch säga att vi även på en etisk värderingsskala har\r\nen livsmedelsproduktion som har mycket goda\r\nförutsättningar att hävda sig mot omvärlden.</pre><pre>Jag tror också, fru talman, att vi i Sverige har goda\r\nförutsättningar att ge information till\r\nkonsumenterna om innehållet på annan väg än via\r\npriserna. Men här finns det å andra sidan stora\r\nbrister när det gäller märkning både av de svenska\r\nlivsmedlen och av de utländska livsmedel som\r\nimporteras till Sverige. Jag tror att det skulle vara\r\nnödvändigt och rent av attraktivt för konsumenten\r\natt få information om var och kanske också under\r\nvilka betingelser som de olika livsmedlen har\r\nproducerats.</pre><pre>Det här är inte alltid lika lätt att avslöja som ett\r\npåstående från expediten i en fruktaffär om att de\r\napelsiner som ligger i lådan är producerade i\r\nSverige. Andra och mera subtila avslöjanden bör\r\nkunna göras med hjälp av en riktig märkning av\r\nlivsmedlen.</pre><pre>Det är det här, fru talman, som tas upp i den\r\nreservation som Lennart Brunander har fogat till\r\njordbruksutskottets betänkande, frågor som gäller\r\nsättet att se på svenska och importerade livsmedel.\r\nHär betonas också de stora förändringar som\r\nförestår i produktionen av livsmedel, inte minst\r\nmed utnyttjande av den moderna biotekniken,\r\nsärskilt gentekniken, vars påverkan på livsmedel är\r\nmycket svår att avslöja och bedöma. Det krävs nya\r\ninitiativ för att vi skall få möjligheter att bedöma\r\noch avslöja livsmedel som är producerade med nya\r\nmetoder och med ny teknik.</pre><pre>Fru talman! Vi i centern står naturligtvis helt tydligt\r\nbakom den reservation som Lennart Brunander har\r\navgivit i jordbruksutskottet, men jag avser inte nu\r\natt yrka bifall till den. Jag vill ändå med detta inlägg\r\nklargöra att de resonemang som förs i\r\nreservationen om den omsorg som bör iakttas i de\r\nsvenska produktionsmetoderna är viktiga för oss.\r\nVi bör också visa förmåga att överföra de kraven\r\npå producenter som levererar livsmedel till Sverige.\r\nDen information som vi ger konsumenten bör bli\r\nvida bättre än i dag, även när det gäller information\r\nom ursprungsland och det sätt på vilket livsmedlen\r\ndär har producerats.</pre><pre></pre><pre>Anf. 33 ANNIKA ÅHNBERG (v):</pre><pre>Fru talman! I januari i år väcktes i riksdagen från\r\nolika partier ett antal motioner där olika aspekter\r\nav den mycket viktiga frågan om livsmedelskontroll\r\ntas upp. Dessa motioner har behandlats i det\r\nbetänkande från jordbruksutskottet som vi nu\r\ndiskuterar.</pre><pre>Vi har i Sverige en mycket hög standard när det\r\ngäller kontrollen av livsmedel, en standard som har\r\nbyggts upp genom en lång rad av år. Jag tror att vi\r\nalla har anledning att känna oss stolta över och\r\nvärna denna höga standard. Men vi blir också\r\nalltmer medvetna om att den höga standard som vi\r\nhar när det gäller livsmedelskontroll kanske ibland\r\nhar fått en slagsida åt att vara koncentrerad på vissa\r\nhygieniska aspekter och åt att vara så uppbyggd att\r\nden i mycket gynnar storskalighet men inte tar\r\nhänsyn till behoven av att också ha en småskalig\r\nlivsmedelsproduktion och livsmedelsförädling.\r\nÄven närheten till produktionen kan vara en\r\nkvalitet som är värd att bevara.</pre><pre>Vi har t.ex. ett regelverk som kräver omfattande\r\nombyggnationer eller ställer höga krav på storlek,\r\ntoaletter och omklädningsrum för personal när det\r\ngäller lokaler som skall användas för\r\nlivsmedelshantering. Vi har mycket höga avgifter\r\nför våra myndigheters verksamhet med\r\nlivsmedelskontroll. I en tämligen småskalig\r\nslakteriverksamhet kan t.ex. livsmedelsverkets\r\navgifter för köttbesiktning uppgå till flera\r\nhundratusen kronor per år. Var och en kan förstå\r\natt sådana kostnader kan bli nästan orimliga att\r\nbära för ett litet företag.</pre><pre>Det finns alltså all anledning att fundera över om vi\r\nkan ge vår livsmedelskontroll en sådan inriktning\r\natt den i högre grad bidrar till att gynna också den\r\nsmåskaliga produktionen, utan att för den skull ge\r\navkall på viktiga krav på hygien och redlighet inom\r\nlivsmedelshanteringen.</pre><pre>Det finns också andra aspekter som är oerhört\r\nviktiga i den tid som vi nu lever i, med en ökad\r\ninternationalisering på många områden. Jag tänker\r\nsärskilt på det problemområde som här tidigare har\r\nberörts: Hur skall vi kunna hävda vår höga kvalitet,\r\nnär vi samtidigt kommer i en situation där vi alltmer\r\nöppnar våra gränser för import? Vi måste hitta sätt\r\natt förena denna öppenhet med möjligheter att\r\nbevara det som konsumentrörelse och miljörörelse\r\ni Sverige faktiskt har drivit fram i form av krav på\r\nlivsmedelsstandard.</pre><pre>Låt mig t.ex. peka på det förhållandet att vi i\r\nSverige inte accepterar bestrålade livsmedel. Man\r\nhar inte några tydliga vetenskapliga bevis för att\r\nbestrålning skulle i någon mening vara sämre för\r\nlivsmedlen, men det finns en oro och en olust från\r\nkonsumenternas sida inför att livsmedlen\r\nbehandlas på ett sådant sätt att det blir omöjligt att\r\nmed sina egna ögon eller på annat sätt identifiera\r\nom produkten är ny eller gammal. Bestrålningen\r\nsätter naturliga processer ur spel, och\r\nkonsumenterna har känt oro inför detta.</pre><pre>Det har därför drivits fram en svensk lagstiftning\r\nsom inte accepterar bestrålning. Vi skall hellre\r\nsatsa på en livsmedelsproduktion som ligger så nära\r\nkonsumenterna att man inte behöver den här typen\r\nav konserveringsmetoder. Vi skall satsa på färskhet\r\noch närhet till produktionen.</pre><pre>Men när vi öppnar våra gränser i syfte att kunna\r\nöka exporten av högkvalitativa produkter från vårt\r\njordbruk och samtidigt kunna ta emot en ökad\r\nimport, då blir det svårt för oss att upprätthålla\r\ndessa krav. Många av de här motionerna är skrivna\r\nmot denna bakgrund, och man begär där att\r\nriksdagen och regeringen skall ta oron på allvar och\r\nse till att dessa krav drivs hårt i internationella\r\nförhandlingar.</pre><pre>Preliminärt har ett EES-avtal slutits, och det skall\r\nsedan godkännas av riksdagen. Exakt vad detta\r\navtal innebär, t.ex. på det här området, har vi ju\r\nännu inte klart för oss. Därför har vi från\r\nvänsterpartiets sida sagt att det enda rimliga vi nu\r\nkan göra är att vänta tills vi har fått reda på vad\r\ndetta avtal innehåller och sedan, när frågan\r\nåterkommer till riksdagen under våren, på nytt ta\r\nupp de här kraven.</pre><pre>Jag kan tillägga att vi naturligtvis tycker att det är\r\nbeklagligt att hela den här processen med EES-\r\navtalet har varit så litet offentlig och så litet möjlig\r\natt ta del av för oss riksdagsledamöter, för\r\nallmänheten, för olika miljögrupper och\r\nkonsumentgrupper. Vi hamnar nu i en situation\r\nsom innebär att man på mycket kort tid skall\r\nförsöka sätta sig in i en oerhört omfattande materia.\r\nDet talas ju om en proposition som kan belöpa sig\r\npå mer än 1 000 s. -- och som vi sedan på kort tid\r\nskall hantera här i riksdagen. Men vi har ändå tyckt\r\natt det enda rimliga är att återkomma i dessa frågor\r\nbeträffande importkontrollen när riksdagen skall\r\nbehandla EES-avtalet. Vi har naturligtvis kvar vår\r\nhöga ambition på det här området.</pre><pre>En fråga av annan typ som tas upp i det här\r\nbetänkandet och som har rönt mycket stort intresse\r\ni massmedia gäller pastörisering av mjölk. Det är\r\nockså en fråga som hänger ihop med möjligheten\r\ntill småskalig livsmedelsförädling. Vår uppfattning\r\ni vänsterpartiet är att just pastörisering av mjölk på\r\nett olyckligt sätt har fått bli en symbolfråga för\r\nmöjligheterna till småskalig förädling. Vi vill med\r\nbestämdhet hävda att pastörisering av mjölk är en\r\nav de stora livsmedelskontrollerande reformerna.\r\nDen innebar faktiskt mycket för folkhälsan när den\r\ninfördes. Det är något av en illusion att tro att vi\r\ni dag skulle ha nått en mjölkproduktion av så hög\r\nhygienisk standard att det inte längre finns risk för\r\natt man via opastöriserad mjölk kan sprida olika\r\ntyper av sjukdomar. Vi handmjölkar inte längre; vi\r\nhar fina, avancerade system för mjölkning. Men var\r\noch en som någon gång har besökt en ladugård kan\r\nju konstatera att oavsett hur skickliga lantbrukarna\r\när, oavsett hur mycket tid och energi man lägger\r\nned på detta med hygienen, så är det alldeles\r\nomöjligt att till hundra procent undvika risken för\r\natt opastöriserad mjölk kan vara bärare av olika\r\ntyper av smitta.</pre><pre>Det handlar nu inte bara om tbc, som kanske är den\r\nsjukdom som vi mest tänker på. Det handlar också\r\nom sådana saker som campylobacter. I andra\r\nsammanhang, t.ex. när det gäller\r\nkycklingproduktion, har vi haft mycket diskussion\r\nom hur viktigt det är att undvika campylobacter.\r\nÄndå kan man nu se att det finns en tendens att\r\ntycka att pastörisering av mjölk inte behövs, fastän\r\nriskerna med sådan hantering när det gäller\r\ncampylobacter förmodligen är större än vid\r\nkycklingproduktionen.</pre><pre>Vi tror också att många andra hinder för den\r\nsmåskaliga livsmedelsproduktionen är större än\r\nkravet att mjölken skall pastöriseras. Det finns ju\r\nändå tämligen småskaliga pastöriseringssystem,\r\nsom man skulle kunna använda i större\r\nutsträckning än vad man gör nu. Sådana saker som\r\nkraven på livsmedelslokaler, avgifterna för\r\nköttbesiktning, den monopoliserade\r\nförädlingsindustrin -- det är en typ av problem som\r\nvi från vänsterpartiets sida tror är större än just\r\ndetta med pastöriseringen av mjölk. Därför har vi\r\ntyckt att det är olyckligt att jordbruksutskottet, när\r\nman nu begär en översyn av regelverket för att\r\nunderlätta småskalig förädling, gör det så helt\r\nutifrån pastöriseringsperspektivet och underlåter\r\natt i detta uppdrag ta in de här andra viktiga\r\naspekterna.</pre><pre>Nu är detta en fråga med många bottnar, för det\r\nhandlar inte bara om själva sakfrågan --\r\npastörisering av mjölk. Det handlar också om en\r\nstor, tung statlig myndighets förmåga att sätta sig på\r\nmänniskor, trycka ned dem, köra över folk på ett\r\nsätt som vi i vänsterpartiet tycker är i alla\r\navseenden mycket dålig reklam för samhället och\r\nsamhällets förhållningssätt gentemot\r\nmedborgarna.</pre><pre>Om livsmedelsverket med litet större finess, litet\r\nstörre lyhördhet och smidighet, hade hanterat den\r\nhär frågan, så hade vi förmodligen aldrig behövt ta\r\nett så stort steg som att begära en översyn av\r\nregelverket. Det hade säkert varit möjligt att inom\r\nbefintligt regelverk tillgodose det behov som kan\r\nfinnas av att köpa opastöriserad mjölk -- under\r\nacceptabla former. Men tyvärr har\r\nlivsmedelsverket inte förmått hantera problemet på\r\ndet sättet, och vi tycker att det är fullt befogat att\r\nlivsmedelsverket därför utsätts för kritik. Men\r\nuppdraget borde ha varit vidare.</pre><pre>Fru talman! Jag vill yrka bifall till den särskilda\r\nmeningsyttring från vänsterpartiet som fogats till\r\ndetta betänkande. I övrigt yrkar jag bifall till\r\nutskottets hemställan.</pre><pre>Anf. 34 INGVAR ERIKSSON (m):</pre><pre>Fru talman! Jag vill först yrka bifall till\r\njordbruksutskottets hemställan i betänkande JoU4.</pre><pre>Debatten kring livsmedel och livsmedelskontroll\r\npågår årligen, och ofta används också övertoner.\r\nProducenterna av såväl råvaror som färdiga\r\nlivsmedel utsätts ofta för närgången\r\nuppmärksamhet och ibland för rent osaklig kritik.\r\nFrågorna är emellertid mycket viktiga. Det gäller\r\nfolkhälsofrågor, det gäller förtroende och ansvar.</pre><pre>Svensk livsmedelsproduktion står sig dock gott vid\r\njämförelser med omvärlden. Produktionen sker i\r\ngoda miljöer, och kvaliteten på produkterna är hög.</pre><pre>I detta betänkande tas frågan om pastörisering av\r\nmjölk, som länge diskuterats, upp till behandling.\r\nUtskottet framhåller det angelägna i att stränga\r\nlivsmedelshygieniska krav upprätthålls för all\r\nproduktion av livsmedel. Då det gäller den under\r\nsenare år intensiva debatten kring huruvida\r\npastörisering av mjölk är nödvändig eller inte,\r\nföreslår jordbruksutskottet att det görs en\r\nförutsättningslös översyn av bestämmelserna om\r\npastörisering av mjölk, och andra\r\nlivsmedelshygieniska bestämmelser. Detta kan ha\r\nbetydelse även för den småskaliga\r\nlivsmedelsproduktionen och teknikutvecklingen på\r\ndetta område.</pre><pre>Dock kan man på goda grunder anta att en\r\nutvärdering av dessa viktiga frågor inte kommer att\r\nleda till sådana förändringar att höga hygien- och\r\nkvalitetskrav skulle eftersättas. Samhällets ansvar\r\nur folkhälsosynpunkt är självklart i sammanhanget.\r\nKonsumentens förtroende för svenskproducerade\r\nlivsmedel måste upprätthållas. Man kan också utgå\r\nfrån att alla producenter av såväl råvaror som\r\nfärdiga förädlade livsmedel ställs inför samma höga\r\nkrav. Detta är självklart om rättvisa och\r\nkonkurrens på lika villkor skall kunna\r\nupprätthållas.</pre><pre>Då det gäller frågorna om importkontroll av\r\nlivsmedel, kraven på produktionsmetoder m.m.,\r\nhar utskottet haft att behandla ett antal\r\nmotionsyrkanden.</pre><pre>Vid behandlingen av livsmedelskontrollen hösten\r\n1990 hade utskottet anledning att ta ställning till\r\nbl.a. ett antal motioner som syftade till\r\nimportförbud för trädgårdsprodukter och andra\r\nlivsmedel som producerats med metoder som inte\r\när tillåtna i Sverige. I sin motivering redovisade\r\nutskottet relativt utförligt vissa bakgrundsuppgifter\r\nom importkontrollen, reglerna för användning av\r\nbekämpningsmedel, aktuella bestämmelser om\r\nhandelshinder i GATT-avtalet m.m. Utskottet\r\ngjorde även en analys av de definitionsproblem som\r\nmåste lösas vid en sådan jämförelse mellan svenska\r\noch utländska produktionsmetoder som förutsattes\r\ni de då aktuella motionerna.</pre><pre>Sammanfattningsvis konstataterade utskottet att\r\nensidiga åtgärder från Sveriges sida skulle allvarligt\r\nförsvåra ett fortsatt svenskt deltagande i arbetet\r\nmed att uppnå internationella\r\nsamförståndslösningar på detta område.\r\nÅtgärderna är heller inte förenliga med Sveriges\r\nåtaganden enligt GATT-avtalet och strider\r\ndessutom mot den särskilda GATT-\r\növerenskommelse som träffades i april 1989.\r\nÖverenskommelsen innebar att tullar och icke-\r\ntariffiära handelshinder för jordbruksprodukter\r\ninte skulle höjas eller utvidgas till att omfatta nya\r\nproduktområden. Mot den bakgrunden var det\r\nenligt utskottets mening inte realistiskt att nu införa\r\nen lång rad nya handelshinder. Eventuella\r\nmotåtgärder från övriga handelsnationer skulle då\r\nkunna försvåra de svenska exportmöjligheterna,\r\nvilka också är mycket viktiga för framtiden.</pre><pre>Som framgick av utskottets problemanalys krävs\r\ndessutom preciseringar i fråga om en lång rad olika\r\nprodukter för att innebörden av det man talat om --\r\nsamma krav på all livsmedelsproduktion hos\r\nexportländerna -- skall kunna klargöras.</pre><pre>Vad utskottet då anförde äger givetvis fortfarande\r\nsin giltighet. Utskottet konstaterar att inte heller de\r\nnu aktuella motionerna innehåller några\r\npreciseringar i förhållande till den\r\nproblemanalys som utskottet gjorde i betänkandet\r\n1990/91:JoU5.</pre><pre>Utskottet vill i detta sammanhang särskilt fästa\r\nuppmärksamheten på att EFTA- och EG-ländernas\r\nförhandlare nyligen kommit överens om ett EES-\r\navtal som bl.a. syftar till fri rörlighet för varor.\r\nAvtalet innebär att Sverige förbinder sig att\r\ntillämpa relevanta delar av EGs gemensamma\r\nregelverk, däribland Romfördragets artiklar om\r\nförbud mot olika typer av handelshinder. Detta är\r\nframför allt av betydelse för handeln med sådana\r\njordbruksprodukter som definieras som varor.</pre><pre>I samband med EES-avtalet har Sverige dessutom\r\ningått ett bilateralt handelsavtal med EG om vissa\r\njordbruksprodukter. Det bilaterala avtalet\r\ninnefattar i huvudsak kvoter, i båda riktningarna,\r\nför kött, ost, frukt, frysta grönsaker och vodka.\r\nInom kvoterna skall full frihandel gälla. Parterna\r\nhar genom en utvecklingsklausul också uttalat sin\r\nföresats att gå vidare i liberaliserande riktning.\r\nHärutöver innehåller EES-avtalet gemensamma\r\nregler på det veterinära och fytosanitära området.</pre><pre>Detta innebär att riksdagen knappast kan bifalla\r\nmotioner om ytterligare importrestriktioner för\r\nlivsmedel utan att samtidigt göra förbehåll om\r\nomförhandling av EES-avtalet och det bilaterala\r\navtalet. Var och en förstår vilka problem som\r\ndärmed skulle skapas.</pre><pre>Fru talman! Självfallet skall vi från svensk sida inför\r\noch inom den kommande gemenskapen arbeta för\r\nregler som vi i Sverige anser vara välmotiverade och\r\nrättvisa.</pre><pre>Vad särskilt beträffar\r\nbekämpningsmedelsanvändningen framhålls att\r\nden svenska livsmedelskontrollen av\r\nkonsumenthälsoskäl ställer samma krav på\r\nimporterade livsmedel som på livsmedel\r\nproducerade inom landet. Gränsvärdena sätts\r\ndärför med betryggande marginal. När det gäller\r\nbekämpningsmedel som av konsumenthälsoskäl\r\nhar förbjudits av kemikalieinspektionen tolereras\r\ninte någon som helst förekomst av restsubstanser.</pre><pre>Hos livsmedelsverket pågår en översyn av\r\ngränsvärdeslistan som syftar till harmonisering med\r\nde regler som gäller inom EG. I vissa fall är de\r\nsvenska reglerna strängare och i andra fall är de\r\nmildare. Man har också i många fall tagit hänsyn till\r\nbl.a. livsmedlets karaktär, dvs. om livsmedlet är av\r\nsådan art att konsumtionen rimligtvis är begränsad.\r\nDå anser man att undantag kan göras och högre\r\ngränsvärden kan tolereras. Detta gäller alltså\r\nprodukter som över huvud taget inte kan\r\nproduceras inom landet.</pre><pre>Märkning av livsmedel är i dagens läge fullt möjlig\r\natt göra. Vi har fattat beslut om att ursprungsland\r\nskall anges på förpackade livsmedel. Det står varje\r\nproducent och försäljare fritt att skylta upp om en\r\nprodukt är producerad i Sverige eller annorstädes,\r\näven om den inte är förpackad.</pre><pre>En ändring i livsmedelslagen så att krav ställs på\r\nmärkning med ursprungsland för den största\r\ningående råvarumängden i en livsmedelsprodukt\r\nskulle innebära att Sverige inför märkningskrav\r\nsom saknar motsvarighet i andra länder. Om man\r\nskulle göra detta finns anledning att räkna med att\r\ndetta skulle betecknas som tekniska handelshinder\r\noch därmed vara oförenligt med Sveriges\r\nåtaganden på det internationella handelsområdet.</pre><pre>Fru talman! Jag vill än en gång yrka bifall till\r\nhemställan i jordbruksutskottets betänkande JoU4.</pre><pre>Anf. 35 ANNIKA ÅHNBERG (v):</pre><pre>Fru talman! Det finns en grundläggande fråga som\r\nIngvar Eriksson nogsamt undviker att åtminstone\r\nmedvetet förhålla sig till. Vad är egentligen syftet\r\nmed produktion och handelsutbyte mellan länder?\r\nÄr det ett självändamål, eller är syftet att\r\ntillfredsställa angelägna behov hos människor? Det\r\nsjälvklara svaret är naturligtvis det senare.</pre><pre>Den självklara konsekvensen borde då vara att man\r\nutgår från hur människor formulerar sina behov\r\noch vilka krav de ställer på dessa produkter. Det är\r\nfullkomligt förödande med det resonemang som\r\nIngvar Eriksson för. Den frihet som moderaterna\r\ntalar så mycket om innebär uppenbarligen inte\r\nkonsumenternas frihet att få välja mellan varor av\r\nhög kvalitet, utan producenternas frihet att få sälja\r\npå sina egna villkor. Hur skulle det gå om man i alla\r\nländer på olika områden förde samma resonemang:\r\nVi kan inte ställa några krav på Volvobilar när det\r\ngäller miljöprestanda och energiförbrukning,\r\neftersom vi då kanske inte får exportera det ena\r\neller det andra till Sverige.</pre><pre>Skulle man föra ett sådant resonemang leder detta\r\ntill att det helt och hållet blir producenterna som\r\nbestämmer villkoren på marknaden, och det är helt\r\nförödande. Vi måste naturligtvis på olika områden\r\nhävda de höga krav vi ställer på olika typer av\r\nproduktion.</pre><pre>Internationella regelverk är inte en gång för alla\r\ngivna. De är föränderliga, men i vilken grad de kan\r\nförändras är beroende av hur aktivt olika länders\r\nförhandlare arbetar med olika problem. Om\r\nSveriges grundinställning är att vi skall ge efter\r\neftersom andra redan har bestämt, kommer vi inte\r\natt få gehör för våra höga krav. Men om vi tvärtom\r\naktivt i förhandlingarna lägger fram våra krav, ökar\r\nchanserna för att vi kan få igenom dem med stöd av\r\nde rörelser inom andra länder där man ställer\r\nsamma krav. Det är ju inte bara vi i Sverige som\r\nställer krav på livsmedel. Det gör också människor\r\ni andra länder, och vi behöver stödja dem.</pre><pre>Jag kan också konstatera att det här liksom på så\r\nmånga andra områden är en avsevärd skillnad\r\nmellan regeringspartierna. Jag förstår inte riktigt\r\nhur centerpartisterna och moderaterna kan jämka\r\nihop sina uppfattningar på det här området.</pre><pre>Anf. 36 INGVAR ERIKSSON (m):</pre><pre>Fru talman! Jag uppfattar att Annika Åhnberg,\r\nsom normalt har god uppfattningsförmåga, har\r\nlyssnat mycket dåligt på vad jag har sagt. Det är inte\r\nproducenterna som styr. Moderata samlingspartiet\r\nom något parti har framhållit vikten av att\r\nmarknaden skall ha sin betydelse. Det är\r\nkonsumenterna som har ett oerhört stort inflytande\r\npå marknaden. Konsumenterna har möjlighet att\r\nstyra hur kvaliteten skall vara genom att ställa\r\nmycket höga krav. Det är de kraven som vi är\r\nberedda att arbeta för i den gemenskap som vi är på\r\nväg in i. Det gäller ju att vara med och påverka och\r\ninte som vänsterpartiet ställa sig vid sidan av denna\r\ngemenskap och bekämpa ambitionen att komma in\r\ni EG.</pre><pre>Annika Åhnberg har under senare tid haft en något\r\nannorlunda inställning till EG-anslutningen än sitt\r\nparti i övrigt. Det är kanske på väg en tillnyktring\r\näven i detta parti när det gäller betydelsen av att\r\nskapa förutsättningar för svenska konsumenter att\r\nfå ökad valfrihet och även konkret medverka i\r\narbetet i den nya gemenskapen. Jag menar att\r\nAnnika Åhnberg lämnar detta åt sidan och försöker\r\natt föra en debatt där hon anklagar\r\nregeringspartierna för att enbart stå på\r\nproducenternas sida.</pre><pre>Jag har i mitt anförande mycket klart framhållit\r\nvikten av att ta samhälleligt ansvar när det gäller de\r\nhälsofrågor som det här är fråga om och ansvar för\r\natt det sker en kontroll som är likvärdig för alla\r\nproducenter och vidareförädlare. Därigenom\r\nundandrar vi inte konsumenterna möjlighet att\r\npåverka utvecklingen. Det är faktiskt tvärtom.</pre><pre></pre><pre>Anf. 37 ANNIKA ÅHNBERG (v):</pre><pre>Fru talman! När det gäller EG-aspekterna är det\r\nmin bestämda uppfattning att en tillnyktring\r\nframför allt behövs i de partier som sagt ett\r\nförbehållslöst ja till EG och som glorifierar vad\r\nmedlemskapet skall innebära. De verkar ha en\r\nmycket liten insikt -- och det har Ingvar Eriksson\r\nockså gett uttryck för -- om de stora problem detta\r\nfaktiskt kommer att innebära för Sverige. Det\r\nkommer att krävas oerhörda ansträngningar bl.a.\r\nav riksdagen för att finna konstruktiva lösningar på\r\nolika områden så att vi kan behålla våra höga\r\nambitioner och helst också få gehör för dem hos de\r\nandra EG-länderna.</pre><pre>När Ingvar Eriksson talar om marknaden låter det\r\nsom hämtat ur någon sorts moderat sagobok där\r\nmarknaden är något högre gott väsen som ser till\r\nallas bästa, men så är det definitivt inte. Bland\r\nparterna på marknaden är konsumenterna den\r\nsvagare partnern. Det trodde jag inte rådde någon\r\ntvekan. T.o.m. moderata samlingspartiet borde\r\ninse att det är så. Det är därför man behöver lagar\r\noch regelverk som konsumenterna kan stödja sig på\r\nnär de ställer sina krav.</pre><pre>Jag håller med Ingvar Eriksson när han säger att\r\njordbruksutskottet i ett tidigare betänkande har\r\nredovisat hur oerhört problematiskt det kan vara\r\natt i praktiken omsätta den allmänna principen att\r\nvi skall ställa samma krav på importerade som\r\ninhemska livsmedel. Det riktiga sättet att hantera\r\ndetta borde vara att noggrant försöka sätta sig in i\r\nproblemet och finna de konstruktiva lösningarna\r\noch se hur man kan genomföra detta på olika plan.\r\nMan skall inte säga: Det här är så svårt att vi\r\nstruntar i alltihop.</pre><pre>Anf. 38 INGVAR ERIKSSON (m):</pre><pre>Fru talman! Vi har aldrig sagt att det hela är så\r\nsvårt att vi skall strunta i det. Vi har framför allt\r\ntalat om vikten av att man från Sverige är med och\r\npåverkar. Jag ser jordbruksutskottets beslut om att\r\nen förbehållslös utredning skall göras om vissa\r\nsaker som ett led i strävan att skaffa kunskap och\r\nett beslutsunderlag som är relevant med hänsyn\r\ntagen till folkhälsoaspekterna, förtroendet och\r\nansvaret på livsmedelsområdet.</pre><pre>Annika Åhnberg tar upp EG-frågan och beskyller\r\nmoderata samlingspartiet för att förbehållslöst\r\narbeta för att Sverige skall komma in i EG. Hon\r\nsäger att vi har liten insikt om vad det gäller. Det är\r\nen grov anklagelse. Vi har aldrig förnekat att det\r\nfinns problem med att gå in i EG. Men alternativet\r\natt stå utanför EG är ett mycket dåligt alternativ.\r\nDå får man stå utanför och titta på och ändå vara\r\nberoende av vad man inom EG beslutar och gör.\r\nMen vi kommer inte få samma chans att påverka\r\nprocessen inom EG i riktning mot det vi tycker är\r\nbra och relevant, och det gäller även inom\r\nlivsmedelsområdet.</pre><pre>Anf. 39 ANNIKA ÅHNBERG (v):</pre><pre>Fru talman! Jag tror att debatten här i dag\r\negentligen inte för så mycket längre. Jag vill\r\nupprepa vad jag sade i mitt första inlägg: När EES-\r\navtalet kommer till riksdagen för behandling\r\nkommer livsmedelskontrollen vad gäller\r\nimporterade livsmedel att vara en av de viktiga\r\nfrågor som vi från vänsterpartiet kommer att lyfta\r\nfram och försöka hitta konstruktiva lösningar på.\r\nVi menar att det är oerhört viktigt att vi kan behålla\r\nde höga kraven och att vi kan inspirera andra länder\r\natt ge stöd för konsumentrörelser och miljörörelser\r\ndär, så att vi över hela Europa kan få en utveckling\r\ni riktning mot hög livsmedelskvalitet och god\r\nkontroll för konsumenternas bästa.</pre><pre>Anf. 40 INGVAR ERIKSSON (m) replik:</pre><pre>Fru talman! Regeringen har ingen annan\r\nuppfattning än att vi skall fortsätta att arbeta för\r\nhöga krav inom livsmedelsområdet. Det gäller att\r\nskapa ett förtroendefullt samarbete mellan\r\nproducenter och konsumenter. Det är för oss också\r\nmycket viktigt att de erfarenheter och de vinningar\r\nsom vi gjort på detta område i Sverige även\r\nframöver skall kunna fortsätta att utvecklas. Vi har\r\nall anledning att också söka påverka andra länder\r\natt arbeta i samma riktning. Redan i dag finns en\r\ndebatt om livsmedelskvalitet och trygghetsfrågor\r\näven när det gäller livsmedel utanför Sveriges\r\ngränser.</pre><pre>Regeringen är således beredd att fortsätta att\r\narbeta för att skapa bästa möjliga förutsättningar\r\nför livsmedel som är producerade i landet men\r\nockså för att kontrollera de livsmedel som kommer\r\nhit. Det är inte fråga om att komma till rätta med\r\nnågra brister, utan det är fråga om att ta hänsyn och\r\natt jobba för att skapa förtroende. Ingen skall tro\r\natt vi kan isolera oss i framtiden och stå vid sidan\r\nav. Vi måste i stället vara med och påverka och göra\r\ndet som är möjligt för att kunna skapa de bästa\r\nförutsättningarna för svensk livsmedelsproduktion\r\noch för svenska konsumenter.</pre><pre>Anf. 41 ANNIKA ÅHNBERG (v):</pre><pre>Fru talman! Det var vackra ord från Ingvar\r\nEriksson. Jag kan lova att vi från vänsterpartiets\r\nsida nogsamt kommer att följa upp och se i vilken\r\nmån de också omsätts i handling från regeringens\r\nsida.</pre><pre>Överläggningen var härmed avslutad.</pre><pre>(Beslut fattades efter 27 §.)</pre><pre>24 § Värdepappershandel m.m.</pre><pre>Föredrogs</pre><pre>näringsutskottets betänkande</pre><pre>1991/92:NU5 Värdepappershandel m.m.</pre><pre>Talmannen konstaterade att ingen talare var\r\nanmäld.</pre><pre>(Beslut fattades efter 27 §.)</pre><pre>25 § Ändrad träfiberprövning</pre><pre>Föredrogs</pre><pre>näringsutskottets betänkande</pre><pre>1991/92:NU6 Ändrad träfiberprövning (prop.\r\n1990/91:183).</pre><pre>Anf. 42 LEIF MARKLUND (s):</pre><pre>Fru talman! Vi skall nu behandla ett betänkande\r\nfrån näringsutskottet rörande ändrad\r\nträfiberprövning.</pre><pre>I propositionen som skrevs under våren 1991\r\nföreslås att kravet på tillstånd för användande av\r\nträfiberråvara i skogsindustriella anläggningar skall\r\nupphävas helt. Lagen föreslås däremot även\r\nfortsättningsvis avse prövning av användning av\r\nsåg- och kutterspån för eldningsändamål. Detta\r\ngörs med syfte att motverka råvarubrist inom\r\nträskiveindustrin. Energiverken har fått en\r\nkonkurrensmässig fördel när det gäller råvaror på\r\ngrund av de gynnsamma energipolitiska besluten\r\navseende koldioxidskatten.</pre><pre>Ett stort antal motioner har väckts dels utifrån\r\npropositionen, dels under allmänna motionstiden\r\nåren 1990 och 1991. I de flesta motioner finns\r\nkravet att lagen skall upphävas.</pre><pre>Herr talman! Behandlingen av detta betänkande\r\nbordlades av vårriksdagen i avvaktan på\r\nbiobränslekommitténs förslag. Men det verkar\r\ndröja och lär inte komma förrän våren 1992. Vad\r\nresultatet kommer att bli vet vi inte i dag, och det\r\nkan förstås bli ännu gynnsammare regler för\r\nbränsleanvändning av råvara. I så fall kommer\r\nsituationen ytterligare att förvärras för svensk\r\nskivindustri.</pre><pre>De energipolitiska styrmedlen för att främja\r\nbiobränsleanvändningen medför att\r\nfastbränsleanläggningarna får en oerhört stark\r\nbetalningsförmåga. Vi är övertygade om att om det\r\ninte finns ett skyddsnät kommer svensk skivindustri\r\natt slås ut. Det är också enmansutredaren Ingemar\r\nÖhrns uppfattning. NUTEK har även berört den\r\nhär situationen i sin senaste utredning.</pre><pre>I dag har svensk skivindustri en stor\r\nregionalpolitisk betydelse. Den sysselsätter ca\r\n2 000 människor på 15 mycket sysselsättningssvaga\r\nsmå orter. I dag finns kunnande, och det finns\r\nteknik att utveckla nya träfibermaterial inom den\r\nhär branschen. Dessa träfibermaterial kommer\r\nsäkert att ha stor betydelse när det gäller att ersätta\r\nandra miljöfarliga material.</pre><pre>Enligt en utredning som har gjorts av NUTEK har\r\nsvensk skivindustri en framtid om den bara får\r\ninternationellt konkurrenskraftiga priser och\r\nriskkapital för investeringar. Man menar att vi\r\nmåste ha samma konkurrenssituation för råvaran i\r\nsvensk industri som industrin i andra länder.</pre><pre>Den majoritet som nu finns för att träfiberlagen\r\nskall upphöra helt har gjort bedömningen att det\r\nkommer att bli omställningsproblem och har\r\ndärmed föreslagit att lagen som helhet inte skall\r\nupphöra att gälla före den 1 juli 1993. Det är\r\nglädjande att man har kommit till den insikten. Den\r\nnu gällande majoriteten i utskottet inser nu att\r\nkonkurrenssituationen är sådan att man har lagt på\r\nytterligare ett halvår. Som socialdemokrater\r\nkänner vi ett stort ansvar för den här industrin och\r\nför regionalpolitiken. Vi anser därför att tiden är\r\nför kort och att lagen, när det gäller användning av\r\nspån, tills vidare skall finnas kvar.</pre><pre>Därför har vi i en reservation tillstyrkt förslaget i\r\npropositionen, som innebär att skogsindustrins\r\nråvaruanvändning helt avregleras. När det gäller\r\nanvändning av spån för eldningsändamål anser vi\r\natt lagen måste finnas kvar tills vidare.</pre><pre>Herr talman! Med det anförda yrkar jag bifall till\r\nreservationen gällande mom. 1, som vi\r\nsocialdemokrater står för. I övrigt yrkar jag bifall\r\ntill utskottets hemställan.</pre><pre>Anf. 43 ROLF L NILSON (v):</pre><pre>Herr talman! Frågan om hur man skall garantera\r\nskivindustrins råvarutillgång och därmed hjälpa till\r\natt trygga sysselsättningen i glesbygd -- i Norrlands\r\ninland och i Mellansverige -- har blötts och stötts i\r\nmånga år. När frågan har närmat sig kammaren och\r\nen slutgiltig lösning har man i princip alltid backat\r\nur, eftersom intressemarkeringar och\r\npåtryckningar från olika håll har varit alltför starka.\r\nMan har inte heller riktigt trott på de lösningar som\r\nhar föreslagits.</pre><pre>Det handlar om en konflikt, som Leif Marklund\r\nsade, mellan användning av spån som bränsle i\r\nvärmeanläggningar och spån som råvara i\r\nskivindustrin, för att ta ett konkret exempel. Jag\r\nmenar att den här konflikten troligen är en\r\nskenkonflikt. Det är tveksamt om den existerar\r\növer huvud taget. Man reagerar på befarade\r\nprishöjningar, som skulle uppstå på grund av att\r\nman inte lägger omotiverade skatter eller avgifter\r\npå biobränsle. Vi vet inte om det kommer att bli så.\r\nVi vet inte hur marknaden kommer att reagera.</pre><pre>De flesta utredare som har sysslat med denna fråga\r\nsäger att det är riktigt att avreglera. Leif Marklund\r\nsade också att det är riktigt att avreglera, men han\r\nföreslog ändå en reglering som inte är\r\ntidsbegränsad. Majoriteten i utskottet föreslår en\r\ntidsbegränsad reglering. Jag kommer att föreslå en\r\ntidsbegränsad reglering i enlighet med det bästa\r\nförslag som har framkommit.</pre><pre>Det bästa förslaget lades fram av landshövding\r\nIngemar Öhrn i hans utredning. Hans förslag gick\r\nut på att man skall ha beredskap för att ge\r\nskivindustrin en omställningsperiod, om det skulle\r\nvisa sig att de energipolitiska besluten ger upphov\r\ntill drastiska prishöjningar. Om en sådan\r\nprispåvekan inte sker skall man inte ge några\r\nkompensationer. Det är ett bra och smidigt system.\r\nJag uttrycker i min meningsyttring att ett förslag\r\nmed denna inriktning, tidsbegränsat till maximalt 5\r\når, skall genomföras.</pre><pre>Det har sagts att ett sådant förslag möjligtvis skulle\r\nkomma att strida mot EG-kommissionens direktiv.\r\nMan är inte säker, men man tar det säkra före det\r\nosäkra. Som i så många andra fall när det gäller\r\nSveriges närmande till EG står man som kusinen\r\nfrån landet med mössan i hand, bockar och är till\r\nlags. Jag tycker att det är ett helt felaktigt sätt att\r\nnärma sig Europa. Det är fel sätt att reagera på.</pre><pre>Vi har ett bra förslag som har tagits fram av en\r\nutredare. Vi bör använda detta, och vi bör göra det\r\nså länge det är befogat, dvs. maximalt 5 år. Det\r\nskulle passa ganska väl med inslussningsperioden\r\nför ett svenskt EG-medlemskap.</pre><pre>Jag sade tidigare att det är en felsyn att tro att det\r\nfinns en verklig konflikt, och jag skall precisera mig\r\npå den punkten. Jag menar att det är en felsyn att\r\ntro att spånskiveindustrins problem beror på\r\nenergipolitiken och att de orsakas av höjda priser\r\ntill följd av att man får konkurrens om den råvara\r\nsom kan användas som bränsle.</pre><pre>Leif Marklund hänvisade till NUTEKs utredning.\r\nDen finns ganska utförligt refererad i betänkandet.\r\nDär talar man om att den svenska skivindustrin har\r\nhaft en negativ utveckling under 10 till 15 år. Det\r\när således inget som har uppstått under det senaste\r\nåret. Man har förlorat i volym och\r\nmarknadsandelar, och man har dålig lönsamhet.\r\nDet här är problem som delvis har dolts av\r\nhögkonjunkturen. Det har inte funnits några\r\nincitament till nyinvesteringar och nytänkande.\r\nMan har inte tagit fram nya produkter och gjort\r\ninvesteringar i ny teknik. NUTEK visar att det finns\r\nett investeringsbehov på 1,5 miljarder. Det behövs\r\nnytt riskkapital för att få i gång detta. Det rör sig\r\nom brister i branschen, misstag som branschen har\r\ngjort eller medvetna underlåtelser, eftersom man\r\nunder högkonjunkturen ändå har kunnat tjäna\r\nganska mycket pengar.</pre><pre>Jag tycker inte att det är motiverat att uppmuntra\r\nden här typen av underlåtelser från branschen\r\nytterligare. Om det visar sig att den nya\r\nekonomiska politiken får konsekvenser och\r\ndrastiskt pressar upp priserna, är Ingemar Öhrns\r\nförslag det bästa. Jag yrkar därför i enlighet med\r\nmin meningsyttring att regeringen skall få i uppdrag\r\natt ta fram ett sådant förslag att all reglering på\r\nområdet skall upphävas den 1 april 1992.</pre><pre>Regeringen har visat sig kunna agera snabbt på\r\nandra områden, och man bör kunna komma med\r\nett förslag fram till april. Om mitt yrkande faller,\r\nkommer jag och vänsterpartigruppen att rösta för\r\nmajoritetsförslaget.</pre><pre>Anf. 44 LEIF MARKLUND (s) replik:</pre><pre>Herr talman! Det är inte utan förvåning man hör\r\nhur Rolf L Nilson spelar hasard med de anställda\r\ninom svensk skivindustri. Han bygger sitt\r\nställningstagande på en massa troende och\r\nifrågasätter både NUTEKs utredning och Ingemar\r\nÖhrns utredning när det gäller den roll energin\r\nspelar och den betydelse vårt fina\r\nbeskattningssystem för energiråvara som används\r\nför eldningsändamål har för näringens\r\nkonkurrenssituation och för svensk skivindustris\r\nvara eller icke vara.</pre><pre>Rolf L Nilson berörde inte NUTEKs skrivning,\r\nutan han nöjde sig med att tala om investeringar\r\noch menade att det förekom en mycket nonchalant\r\nhantering av detta under högkonjunkturen, och det\r\nkan så vara. I NUTEKs rapport står att\r\nenergibeskattningarna i samband med Sveriges\r\ninträde i EG torde sammanföras med de\r\ninternationella energibeskattningarna och att vår\r\nskivindustri då konkurrensmässigt kommer att\r\nhamna i en bättre position. De investeringar man\r\ntalar om bör komma till stånd, eftersom vi har ett\r\nbra kunnande och en bra teknik i vår skivindustri.\r\nJag tycker faktiskt att det är ganska förvånande att\r\nhöra hur nonchalant Rolf L Nilson är i fråga om\r\ndetta.</pre><pre>Ingemar Öhrns förslag om ett restitutionssystem\r\nfaller naturligtvis redan i dag när det gäller våra\r\nsubventioner till konkurrensutsatta varor i\r\nutlandet. Om vi börjar subventionera med direkta\r\npengar kommer vi genast att få ett brev från EG.\r\nHär gäller det naturligtvis att balansera\r\nråvarupriset, och av den anledningen föreslår vi att\r\nman tills vidare behåller lagen för spån.</pre><pre>Anf. 45 ROLF L NILSON (v) replik:</pre><pre>Herr talman! Ert förslag, Leif Marklund, är ju\r\nockså ett förslag som snedvrider konkurrensen, och\r\ndet innebär i realiteten en subvention av spånpriset.\r\nDet är en subvention som inte är tidsbegränsad\r\nutan som ni menar skall gälla för i princip all\r\nframtid. Ni kan avskaffa den, men ni sätter ingen\r\ntidsgräns på den.</pre><pre>Jag säger: subvention som subvention. Det vi skall\r\nvälja att subventionera är den bästa tekniken, den\r\nsom är minst skadlig, den som får mest positiva\r\neffekter när det gäller att driva fram de nödvändiga\r\nomstruktureringarna, de nödvändiga\r\ninvesteringarna och den nödvändiga satsningen på\r\nny teknik.</pre><pre>Jag tror inte att man spontant får nysatsningar om\r\nman håller träskiveindustrin under armarna ett\r\nantal år framöver. De goda åren på 80-talet visade\r\natt viljan att satsa nytt var mycket liten.</pre><pre>Man skall dessutom inte misstänkliggöra satsningen\r\npå biobränslen. Vi skall inte driva en sådan politik\r\nnär det gäller energibeskattning som verkar vara på\r\ngång, som har starkt stöd i betydelsefulla grupper i\r\nsamhället och som kommer att missgynna\r\nbiobränslen, dra ned energibeskattningen och åter\r\nuppmuntra till energislöseri. Det finns sådana\r\nutredningsförslag, och man kallar detta en\r\nkonkurrensneutral energibeskattning. Vi menar att\r\ndenna energibeskattning är dålig för miljön.</pre><pre>Anf. 46 LEIF MARKLUND (s) replik:</pre><pre>Herr talman! I dag finns tre hinder för svensk\r\nskivindustri. Det första är råvarupriserna. Det\r\nandra är att man inte har tillräckligt kapital för\r\ninvesteringar och att man inte heller har haft\r\ntillräckligt kapital för investeringar under\r\nhögkonjunkturen. Det tredje hindret rör\r\nproblemet med dumpning ute i Europa.</pre><pre>Svensk skivindustri måste dessutom i dag\r\nkonkurrera om råvaran med en sektor vars val av\r\nråvara styrs genom indirekta subventioner i\r\nskattesystemet och genom energipolitiska\r\nstyrmedel. Jag vill då påstå att vi måste känna\r\nansvar.</pre><pre>Rolf L Nilson försöker här i kammaren göra\r\ngällande ett antal felaktiga påståenden. Vi har\r\nskrivit att regleringen i fråga skall gälla ''tills\r\nvidare''. Den dag vi internationellt sett får en\r\nkonkurrensneutralitet vad gäller den här råvaran är\r\nvi beredda att avskaffa regleringen för spån och\r\nkutterspån.</pre><pre>Anf. 47 GUDRUN NORBERG (fp):</pre><pre>Herr talman! Arbetet med frågan om träfiberlagen\r\nhar blivit en ganska lång process i näringsutskottet.\r\nUnder flera år har vi från de borgerliga partierna\r\nbegärt att lagen skall avskaffas. Förutvarande\r\nregering var först direkt motståndare till detta men\r\nblev alltmer osäker under det senaste året.</pre><pre>Regeringen tillsatte en utredning om lagen om\r\nträfiberråvara med syfte att en avreglering, eller i\r\nvarje fall förenklingar, skulle genomföras. Denna\r\nutredning -- eller översyn -- är slutförd och har\r\nremissbehandlats.</pre><pre>Utredaren anser att den del av lagen som avser\r\nprövning inom det skogsindustriella området inte\r\nhar spelat någon roll för balansen på\r\nvirkesmarknaden. Att den delen av lagen avskaffas\r\ndirekt är vi i utskottet överens om. Den delen kan\r\nvi alltså inte behöva orda mer om.</pre><pre>Utredaren anser också att den del av lagen som\r\navser prövning för bränsleändamål inte lika lätt kan\r\navskaffas. Utredaren föreslår ett restitutionssystem\r\nunder fem år och att skivindustrin då kompenseras\r\nför stimulanser till biobränslen.</pre><pre>En stor majoritet bland remissinstanserna anser att\r\nlagen bör upphävas och att detta bör ske utan att\r\nnågon särskild åtgärd vidtas för träskiveindustrin.</pre><pre>Domänverket uttalar att det ''kan förstå att\r\nproblem med betalningsförmågan kan uppstå för\r\nskivindustrin om bränslesektorn får en betydligt\r\nhögre betalningsförmåga. Verket anser dock att\r\ndetta får ske genom en normal fri konkurrens och\r\natt skivindustrin får anpassa sig till den\r\nprisutveckling för råvaran som marknaden skapar.\r\nVerket anser att träfiberlagen skall tas bort i sin\r\nhelhet och att något alternativt system inte skall\r\ninföras.''</pre><pre>Näringsfrihetsombudsmannen har samma\r\nuppfattning och säger att ''ett restitutionssystem\r\nbör inte införas utan skivindustrin får söka anpassa\r\nsig till den nya prisutvecklingen för spån som\r\nsuccessivt växer fram''.</pre><pre>Statens pris- och konkurrensverk säger:\r\n''Skogsråvaran skall användas inom de sektorer där\r\nbetalningsförmåga föreligger och inte styras genom\r\nadministrativa medel till sektorer som saknar\r\nsådan.''</pre><pre>LRF/Skogsägarna säger: ''Träskiveindustrin torde\r\nvara betjänt av att omgående anpassa sig till en\r\nöppnare konkurrens om råvaran.''</pre><pre>Herr talman! Regeringen anser att det finns en risk\r\natt restitution vid en granskning i EG-\r\nkommissionen skulle kunna komma att\r\nklassificeras som ett driftsstöd, vilket är\r\noacceptabelt från konkurrensneutralitetssynpunkt.\r\nRegeringen menar därför att förslaget om\r\nrestitution inte bör genomföras. Som framgick av\r\nvad Leif Marklund sade i en replik, resonerade den\r\nsocialdemokratiska regeringen på samma sätt.</pre><pre>Vi som företräder regeringspartierna anser att\r\nträfiberlagen skall avskaffas. Det finns anledning\r\natt noga följa utvecklingen inom skivindustrin. Det\r\när ofrånkomligt att en hårdnande konkurrens om\r\nråvaran uppstår, och därför ger vi industrin en\r\növergångstid till den 1 juli 1993 för att en\r\nanpassning skall hinna göras.</pre><pre>Träfiberlagen är ytterligare ett exempel på en\r\nreglering som inte har varit till nytta men som\r\ngenom sin existens hunnit snedvrida marknaden.\r\nPolitiska styrinstrument som stör\r\nmarknadsekonomin är olyckliga genom att\r\nförutsättningarna plötsligt ändras när\r\nstyrinstrumenten avskaffas. Och plötsliga\r\nförändringar stjälper ekonomiska kalkyler.</pre><pre>Det är bättre att vara så återhållsam som möjligt\r\nmed styrningar som sätter det\r\nmarknadsekonomiska systemet ur funktion. När\r\navregleringar skall göras krävs därför tid till\r\nanpassning för industrin. Med anledning därav\r\nföreslår vi en lång övergångstid innan lagen träder i\r\nkraft.</pre><pre>I mitten på 1993 är de fyra friheterna i EG\r\ngenomförda och likaså Sveriges EES-avtal med\r\nEG. Prognoserna tyder på att lågkonjunkturen då\r\nhar nått sin kulmen, planat ut och möjligen börjat\r\nvända uppåt. Detta borde vara den lämpligaste\r\ntidpunkten att genomföra den avreglering vi nu\r\nbeslutar om.</pre><pre>Herr talman! Med detta yrkar jag bifall till\r\nutskottets hemställan i betänkande NU6, avslag på\r\nreservationen och avslag på vänsterpartiets\r\nmeningsyttring.</pre><pre>Anf. 48 ROLF L NILSON (v) replik:</pre><pre>Herr talman! Restitution är visserligen ett riktat\r\nstöd, men jag tror att det enligt samlade\r\nuppfattningar är det stöd som gör minst skada, som\r\nminst snedvrider marknaden. Det är också ett sätt\r\natt lösa problem som många branschorganisationer\r\nförordar, som skogsägarna entydigt förordar.</pre><pre>Socialdemokraternas förslag -- och i mindre\r\nutsträckning majoritetsförslaget -- får också\r\nkonsekvenser. Vi deltar alla i den här debatten\r\ndärför att vi värnar om sysselsättningen inom\r\nskivindustrin och i glesbygden. Men att hålla\r\npriserna på spån nere är inte utan konsekvenser för\r\nsysselsättningen. Det är något som minskar\r\nlönsamheten för skogsägare. Det kanske inte\r\nminskar lönsamheten när det gäller biobränslen\r\noch energiindustrin, men effekterna måste\r\nbalanseras.</pre><pre>Det är inte bara jobb inom träskiveindustrin som\r\nman måste slå vakt om, utan man måste se till\r\nsamtliga berörda sektorer. En satsning på\r\nenergisektorn ger arbetstillfällen direkt i\r\nenergiverken, och den ger i ökad utsträckning\r\narbetstillfällen inom skogsindustrin, genom att\r\npriserna på skogsråvaran blir bättre. Om det här\r\ngår jämnt ut eller ej vet vi inte.</pre><pre>Slutsatsen är: Ta en fight om det behövs med EG-\r\nkommissionen om ett tidsbegränsat\r\nrestitutionssystem. Gå inte in på generella åtgärder\r\nsom håller priset nere och snedvrider konkurrensen\r\ni hela denna sektor -- det går ut över skogsägarnas\r\nmöjligheter att få bra priser på sin råvara.</pre><pre>Anf. 49 GUDRUN NORBERG (fp) replik:</pre><pre>Herr talman! Vi skall naturligtvis inte införa ett\r\nsystem som innebär att vi får en påbackning från\r\nEG på en gång. Det finns ingen anledning att ta en\r\nfight med EG, som Rolf L Nilson sade. Vi har\r\nnämligen samma uppfattning som EG när det gäller\r\nkonkurrensfrågorna, dvs. att det är det\r\nmarknadsekonomiska systemet och den fria\r\nkonkurrensen som skall gälla. Vi skall inte reglera\r\nmera, utan vi skall avreglera. Vi skall inte ersätta\r\navregleringen med andra subventionssystem, utan\r\nvi skall försöka att så fort som möjligt komma bort\r\nfrån subventionerad industri i Sverige. Genom att\r\nvi ger industrin en i sådana här sammanhang\r\novanligt lång övergångsperiod ger vi den också en\r\nrimlig möjlighet att anpassa sig.</pre><pre>Anf. 50 ROLF L NILSON (v) replik:</pre><pre>Herr talman! Jag är enig med Gudrun Norberg om\r\nden sista delen av hennes replik, men regeringen\r\noch socialdemokraterna föreslår ett större ingrepp\r\ni marknaden än vad nöden kräver. Jag tycker att\r\nSverige måste göra som alla EG-länder gör. De tar\r\nen fight med kommissionen och står för det som de\r\ntror är bra. De står verkligen inte med mössan i\r\nhanden och inrättar sig efter och tillämpar direktiv\r\nsom de tycker är dumma utan att protestera.</pre><pre>Det här är en möjlighet att avveckla alla typer av\r\nstöd innan Sverige är med i EG. Varför då inte välja\r\nen metod som förordas av utredare och av dem som\r\när inblandade i branschen? Det är det enda logiska.\r\nMan skall göra så litet ingrepp i marknaden som\r\nmöjligt. Samstämmiga utredare och inblandade\r\nparter visar att det är skadligt, att det inte gör någon\r\nnytta.</pre><pre>Anf. 51 LEIF MARKLUND (s):</pre><pre>Herr talman! Som framgår av Gudrun Norbergs\r\ninlägg råder det inga stora missförstånd, och det\r\nfinns inga skilda synsätt på avregleringen som\r\nsådan. Men när det gäller eldningsanläggningarna\r\nmåste den göras på sunda villkor för industrin, och\r\nde villkoren föreligger inte i dag. Den borgerliga\r\nmajoriteten i utskottet skriver att en EG-\r\nanpassning och en inre anpassning torde vara klara\r\ni mitten av 1993, men vi tror inte på det årtalet. Vi\r\ntror att det kan ta längre tid, och av den\r\nanledningen vill vi ha en skrivning med ''tills\r\nvidare''. Vi har inga cementskrivningar, utan vi är\r\nberedda att avskaffa lagen då sunda\r\nkonkurrensvillkor föreligger internationellt sett.</pre><pre>Anf. 52 GUDRUN NORBERG (fp):</pre><pre>Herr talman! Jag tror inte heller att vi har så olika\r\nuppfattningar i den här frågan. Jag upplever att\r\nsocialdemokraterna har närmat sig vår ståndpunkt\r\nbetydligt under det senaste året. Jag märkte det\r\nkanske allra mest under utskottsbehandlingen, när\r\nde ville införa orden ''tills vidare'' och nu också\r\nbetonar dem så mycket. Det innebär alltså att\r\nsocialdemokraterna också är villiga att avskaffa\r\nlagen men inte att bestämma tidpunkten.</pre><pre>Jag tror mig veta, att de värsta betingelser som\r\nföretagare kan arbeta under är när framtiden är\r\nosäker och osäkerhet råder om vilka riktlinjer och\r\nlagar som kommer att gälla. Därför är det betydligt\r\nmera renhårigt mot skivindustrin att bestämma en\r\ntidpunkt och att lägga den tillräckligt långt fram i\r\ntiden. Det är en klar signal till skivindustrin om\r\nvilka regler som kommer att gälla.\r\nSocialdemokraternas tal om ''tills vidare'' innebär\r\nen mycket osäkrare framtid för skivindustrin, som\r\ndå inte vet när beslutet kommer. När det väl\r\nkommer kan det vara mycket kort tid före\r\nikraftträdandet. Därför är vårt förslag mera\r\nrenhårigt.</pre><pre></pre><pre>Anf. 53 ROLF L NILSON (v):</pre><pre>Herr talman! Eftersom det här är ett tillfälle när\r\nman markerar enighet, skulle jag också vilja att\r\nLeif Marklund och Gudrun Norberg markerade en\r\nannan enighet. Det är att en satsning på\r\nenergisystem som bygger på skonsamhet mot\r\nnaturen, på förnyelse och på inhemska bränslen,\r\nsom inte ger ett nettotillskott av koldioxid, inte är\r\nett hot mot svensk industri och svenskt näringsliv\r\noch inte är roten till den svenska\r\nspånskiveindustrins problem. Vi bör lägga ansvaret\r\ndär det skall ligga, då huvuddelen av problemen är\r\nsjälvförvållade. Man har inte förmått möta en ökad\r\nkonkurrens under den senaste 10--15-årsperioden.\r\nDen svenska energipolitiken, med sin inriktning,\r\nmed förnyelsebara biobränslen som huvudsaklig\r\nbeståndsdel, markerad i den energipolitiska\r\nuppgörelsen, är i grunden sund och har framtiden\r\nför sig.</pre><pre>Anf. 54 LEIF MARKLUND (s):</pre><pre>Herr talman! Här kommer Gudrun Norberg in på\r\nen kärnfråga: en osäker framtid. Det är precis vad\r\nskivindustrin i dag upplever. Gudrun Norberg\r\nvänder på kuttingen när det gäller industrins synsätt\r\noch hennes politiska syn på frågan. Den samlade\r\nskivindustrin har uttryckt det så här: Vi känner en\r\nstark osäkerhet inför investeringar i framtiden. Vi\r\nvet inte vad biobränslekommittén kommer fram till\r\nvåren 1992. Vi vet inte vad som händer 1993, om vi\r\ninte har fått en harmonisering med EG som kanske\r\nneutraliserar skatten på energi och som gör att vi\r\nfår sunda konkurrensvillkor för träfiber.</pre><pre>Vår avsikt är just att industrin inte skall känna en\r\nosäker framtid, så att de undanhåller investeringar\r\ni Sverige.</pre><pre>Anf. 55 GUDRUN NORBERG (fp):</pre><pre>Herr talman! Det måste vara en mer klar signal till\r\nindustrin att säga den 1 juli 1993 än att säga tills\r\nvidare. Lagar som gäller tills vidare och som ingen\r\nvet när de kommer att avskaffas innebär betydligt\r\nstörre osäkerhet för företagarna.</pre><pre>Dessutom vill jag hänvisa till remissinstanserna. Ett\r\nmycket stort antal remissinstanser, både\r\nbranschorganisationer och\r\nkonkurrensorganisationer, tillstyrker att lagen skall\r\navskaffas utan att något annat införs i stället.</pre><pre>Överläggningen var härmed avslutad.</pre><pre>(Beslut fattades efter 27 §.)</pre><pre>26 § Detaljhandel</pre><pre>Föredrogs</pre><pre>näringsutskottets betänkande</pre><pre>1991/92:NU8 Detaljhandel.</pre><pre>Anf. 56 SONIA KARLSSON (s):</pre><pre>Herr talman! I näringsutskottets betänkande nr 8\r\navstyrker utskottet vår motion med hänvisning till\r\natt riksdagen senast våren 1990 avvisade en\r\nliknande motion, där man föreslog avgifter för den\r\ndel av detaljhandeln som genom sitt läge ökade\r\nsamhällets kostnader. Därutöver hänvisar utskottet\r\ntill att den nytillträdande regeringen i proposion\r\n1991/92:51 förordar friare etableringsmöjligheter\r\nför handeln, i synnerhet livsmedelshandeln.</pre><pre>För oss motionärer är detta inte något\r\ntillfredsställande svar, eftersom regeringens förslag\r\ninnebär att de problem som vi påtalar i motionen\r\nytterligare kommer att öka.</pre><pre>I vår motion påtalar vi den förändring som har skett\r\ninom detaljhandeln, från 1960-talet och framåt,\r\nvilken har inneburit att handeln mer och mer\r\nförflyttar sig till billig mark, på en åker utanför\r\nstaden eller i ett industriområde, dit det är mycket\r\nsvårt att ta sig till fots, med cykel eller\r\nkollektivtrafik.</pre><pre>I motionen har vi understrukit att de juridiska\r\nstyrmedlen redan finns hos kommunerna -- det\r\nkommunala planmonopolet såsom det är reglerat i\r\nplan- och bygglagen -- men den senaste tiden har\r\nutvecklingen trots detta gått i fel riktning.</pre><pre>Debatten i massmedia de senaste åren om\r\nlågprisbutiker, dyra livsmedel etc. har påverkat\r\nkommunala ställningstaganden, inte minst när\r\nmassmedia med Bert Karlsson i spetsen drev en\r\nklappjakt på all samhällelig planering, vilket gjorde\r\natt vissa politiker hukade av rädsla för att bli\r\nbeskyllda för konkurrensbegränsning och andra\r\notrevliga saker.</pre><pre>Det kommunala planmonopolet innebär att det\r\ninte är den som betalar bäst för en markbit som får\r\nbestämma vad den skall användas till, utan att man\r\ngenom en kommunal planprocess diskuterar sig\r\nfram till var det är lämpligt att placera bostäder,\r\nindustrier, affärer, daghem, osv. När marken väl är\r\nplanlagd för t.ex. handel har kommunen däremot\r\ningen makt att utföra ''etableringskontroll'' och\r\nbestämma vem som får bedriva handel där, vilket är\r\nen i massmedia ofta upprepad missuppfattning.</pre><pre>Problemet är att många affärsidkare gärna vill flytta\r\nsina butiker till industriområden. Här är marken\r\nbillig och det är lätt att ta sig hit för den stora\r\ngruppen bilister. Att de som saknar bil därmed blir\r\nutan service, att kommunens kostnader för\r\nhemtjänsten ökar och att biltrafiken och dess\r\nmiljöstörningar blir än värre, är ju inget som de\r\nbryr sig om.</pre><pre>Herr talman! Det regeringsförslag som utskottet\r\nhänvisar till kommer att innebära att mer och mer\r\nav den handel som vi har i och i närheten av våra\r\nbostadsområden kommer att flytta ut till områden\r\nsom gör det mycket svårt för de konsumenter som\r\ninte har tillgång till bil, men till detta får jag\r\nåterkomma när propositionen ''om en ny\r\nsmåföretagspolitik'' behandlas.</pre><pre>Anf. 57 GUDRUN NORBERG (fp):</pre><pre>Herr talman! Förslaget i Sonia Karlssons motion\r\ntill näringsutskottet om etablering av detaljhandel\r\ngår i rakt motsatt riktning mot utvecklingen och\r\nmot utskottets strävanden. Vi tycker att vi skall ha\r\nmindre av politisk styrning. Vi skall i Sverige inte\r\nha etableringskontroll, utan vi skall ha\r\netableringsfrihet. Vi skall inte med politiska\r\nstyrinstrument bestämma var handeln får etablera\r\nsig och vilken handel som får etablera sig. Låt\r\nkunderna bestämma, låt marknaden bestämma hur\r\nefterfrågan ser ut! Kunderna kommer till den affär\r\nsom är etablerad där de vill ha den.</pre><pre>Det finns många problem att lösa för att man skall\r\nfå en blomstrande cityhandel. Vi har ett ganska\r\nensidigt tänkande när det gäller trafiken. Det är\r\nklart att de flesta varor ''bärs hem'' via bilen. Det\r\när därför viktigt att man kan ha bilen i närheten av\r\nbutikerna där man handlar. Jag tror att många\r\nkommuner får ompröva sådana saker om de skall\r\nkunna behålla en blomstrande och livskraftig\r\ncityhandel. Men inga politiska styrinstrument för\r\natt bestämma var handeln skall finnas! Det måste vi\r\nlåta marknaden sköta själv.</pre><pre>Anf. 58 SONIA KARLSSON (s):</pre><pre>Herr talman! Gudrun Norberg uttalade en önskan\r\nom en blomstrande cityhandel. Den handeln\r\nkommer helt att försvinna om regeringens förslag\r\nom ny företagspolitik genomförs.</pre><pre>Rättvisa och fri konkurrens behöver självfallet inte\r\ninnebära att samhället avstår från alla krav. Man\r\nkan lika gärna uppnå det genom att man ställer\r\nexakt samma krav på social och miljömässigt\r\nlämplig lokalisering. Det skall alltså gälla alla\r\nhandelsintressenter.</pre><pre>Om förhoppningen att kunderna hittar affären vill\r\njag säga att det är klart att de starka kunderna gör.\r\nMen det var inte dem jag talade om.</pre><pre>Anf. 59 GUDRUN NORBERG (fp):</pre><pre>Herr talman! Det finns skrämmande exempel från\r\nkommuner där politikerna har styrt och ställt och\r\nbestämt exakt var handeln skulle få etablera sig och\r\nvilken handelskedja som skulle få etablera sig,\r\nSonia Karlsson. När kommunalpolitiker vill\r\nbestämma exakt vilken handel man skall ha på\r\nvilken plats har det gått för långt. Resultatet blir att\r\nvi får höga priser, därför att man inte har en sund\r\noch fri konkurrens. Vi värnar konkurrensen.</pre><pre>Anf. 60 SONIA KARLSSON (s):</pre><pre>Herr talman! Regeringens förslag i den proposition\r\nsom kommer är att vi skall förändra plan- och\r\nbygglagen. Det är faktiskt inte den som är\r\nproblemet. Med stöd av plan- och bygglagen kan\r\nkommuner bestämma var det är lämpligt att\r\nbedriva olika slag av verksamheter, men det\r\nkommunala planmonopolet ger inte kommunerna\r\nrätt att bestämma vem som kan bedriva\r\nverksamheten. I de fall då kommunen äger marken\r\nhar kommunen däremot -- det kan jag hålla med\r\nom -- rätt att sälja den till den som kommunen vill.\r\nSedan kan den personen i sin tur sälja vidare.</pre><pre>Jag menar att man i stället för att ändra i PBL borde\r\ninföra ordningen att kommunalpolitikerna uttalar\r\nvar det är lämpligt att ha handel och sedan tillämpar\r\nett sådant anbudsförfarande att alla som är\r\nintresserade har möjlighet att lämna in anbud för\r\ndetta. Men att ändra i PBL är fullständigt felaktigt.</pre><pre>Anf. 61 GUDRUN NORBERG (fp):</pre><pre>Herr talman! Det är visst PBL som är problemet --\r\nden lagen ger kommunalpolitikerna möjligheten att\r\nstyra och reglera i många kommuner, främst då\r\nmed socialdemokratisk ledning. Jag har egna\r\nerfarenheter från min hemkommun, där den\r\nsocialdemokratiska ledningen på ett mycket starkt\r\nsätt styrde och bestämde på vilka platser handeln\r\nfick etablera sig och vilken form av handel som fick\r\netablera sig.</pre><pre>PBL kommer att ändras genom den\r\nsmåföretagsproposition som kommer, och det\r\nhälsar jag med glädje. Det innebär att\r\nkommunalpolitikerna inte längre kan stå för en\r\nsådan styrning. Det kan möjligen så småningom\r\nockså resultera i att vi får lägre priser därför att vi\r\nfår en sundare konkurrens.</pre><pre>Anf. 62 SONIA KARLSSON (s):</pre><pre>Herr talman! Det är ledsamt att Gudrun Norberg\r\nhar den uppfattningen att kommunalpolitikers\r\nstyrning bara är av ondo, medan riksdagspolitikers\r\nstyrning tydligen är en annan sak.</pre><pre>Jag vidhåller att det inte är plan- och bygglagen som\r\när problemet. Vi har faktiskt varit överens om att\r\nman skall ha en planläggning, efter det att man har\r\nsett efter vad marken är bäst lämpad för, var det\r\npassar att ha bostäder, affärer, industrier och\r\nliknande. Jag håller med om att viss handel passar\r\nindustriområden, exempelvis handel med\r\nbyggvaror, möbler, kylskåp och liknande\r\nskrymmande varor, som man ändå inte kan ta hem\r\npå bussen eller på cykeln. Där behöver man bilen.\r\nDet finns alltså möjlighet att ha sådan handel i\r\nindustriområden.</pre><pre>Men regeringens förslag innebär för det första att\r\nman utarmar cityhandeln, vilket Gudrun Norberg\r\ninte ville, och för det andra att man kommer att\r\ngöra det mycket svårt för de konsumenter som inte\r\nhar bil -- pensionärer, äldre, ungdomar som inte har\r\ntillgång till bil. Till slut kommer det inte att finnas\r\nnågra närbutiker kvar.</pre><pre>Överläggningen var härmed avslutad.</pre><pre>(Beslut fattades efter 27 §.)</pre><pre>27 § Ändringar i försäkringsrörelselagen</pre><pre>Föredrogs</pre><pre>näringsutskottets betänkande</pre><pre>1991/92:NU11 Ändringar i försäkringsrörelselagen\r\n(prop. 1991/92:18).</pre><pre>Förste vice talmannen konstaterade att ingen talare\r\nvar anmäld.</pre><pre></pre><pre>Beslut</pre><pre>Kulturutskottets betänkande KrU5</pre><pre>Mom. 1 (den fortsatta utbyggnaden av\r\nförsvarsvallarna vid Vadstena slott)</pre><pre>Utskottets hemställan bifölls med 280 röster mot 32\r\nför meningsyttringen av Elisabeth Persson. 2\r\nledamöter avstod från att rösta.</pre><pre>Mom. 2</pre><pre>Utskottets hemställan bifölls.</pre><pre>Utbildningsutskottets betänkande UbU4</pre><pre>Utskottets hemställan bifölls.</pre><pre>Utbildningsutskottets betänkande UbU5</pre><pre>Utskottets hemställan bifölls.</pre><pre>Utbildningsutskottets betänkande UbU6</pre><pre>Utskottets hemställan bifölls.</pre><pre>Trafikutskottets betänkande TU2</pre><pre>Återförvisningsyrkandet</pre><pre>Kammaren avslog med 299 röster mot 14 det av\r\nBengt Hurtig under överläggningen framställda\r\nyrkandet om återförvisning av ärendet till utskottet\r\nför vidare beredning. 1 ledamot avstod från att\r\nrösta.</pre><pre>Mom. 5 (hastighetssänkningen från 110 till 90\r\nkm/tim.)</pre><pre>Utskottets hemställan bifölls med 288 röster mot\r\n21 för det av Bengt Hurtig under överläggningen\r\nframställda yrkandet. 4 ledamöter avstod från att\r\nrösta.</pre><pre>Mom. 7 (befogenhet för TSV att föreskriva\r\nhastighetsbegränsningar)</pre><pre>Utskottets hemställan bifölls med 287 röster mot\r\n19 för meningsyttringen av Bengt Hurtig i\r\nmotsvarande del. 1 ledamot avstod från att rösta.</pre><pre>Mom. 8 (befogenhet för länsstyrelse att föreskriva\r\nhastighetsbegränsningar)</pre><pre>Utskottets hemställan -- som ställdes mot\r\nmeningsyttringen av Bengt Hurtig i motsvarande\r\ndel -- bifölls med acklamation.</pre><pre>Övriga moment</pre><pre>Utskottets hemställan bifölls.</pre><pre>Jordbruksutskottets betänkande JoU4</pre><pre>Mom.17 (åtgärder för att stimulera småskalig\r\nförädling m.m.)</pre><pre>Utskottets hemställan bifölls med 291 röster mot 14\r\nför meningsyttring av Annika Åhnberg. 2\r\nledamöter avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Näringsutskottets betänkande NU5</pre><pre>Utskottets hemställan bifölls.</pre><pre>Näringsutskottets betänkande NU6</pre><pre>Mom.1 (lag om ändring i lagen (1987:588) om\r\nträfiberråvara)</pre><pre>Först biträddes reservationen av Anita Gradin\r\nm.fl. med 134 röster mot 14 för meningsyttring av\r\nRolf L Nilson. 161 ledamöter avstod från att rösta.</pre><pre>Härefter bifölls utskottets hemställan med 188\r\nröster mot 125 för reservationen av Anita Gradin\r\nm.fl.</pre><pre>Mom.2 och 3</pre><pre>Utskottets hemställan bifölls.</pre><pre>Näringsutskottets betänkande NU8</pre><pre>Utskottets hemställan bifölls.</pre><pre>Näringsutskottets betänkande NU11</pre><pre>Utskottets hemställan bifölls.</pre><pre>28 § Bordläggning</pre><pre>Anmäldes och bordlades</pre><pre>Motionerna</pre><pre>med anledning av skriv. 1991/92:68 Forskning och\r\nförsök rörande alternativ till burhållning inom\r\näggproduktionen</pre><pre>1991/92:Jo21 av Annika Åhnberg (v)</pre><pre>med anledning av prop. 1991/92:69 Privatisering av\r\nstatligt ägda företag, m.m.</pre><pre>1991/92:N17 av John Andersson och Bengt Hurtig\r\n(v)</pre><pre>1991/92:N18 av Elvy Söderström m.fl. (s)</pre><pre>1991/92:N19 av Bruno Poromaa m.fl. (s)</pre><pre>1991/92:N20 av Ingvar Carlsson m.fl. (s)</pre><pre>1991/92:N21 av Lennart Fridén (m)</pre><pre>1991/92:N22 av Lars Werner m.fl. (v)</pre><pre>1991/92:N23 av Hans Stenberg m.fl. (s)</pre><pre>med anledning av prop. 1991/92:71 Upphävande av\r\nregler om utländska företagsförvärv m.m.</pre><pre>1991/92:N24 av Lars Stjernkvist (s)</pre><pre>1991/92:N25 av Rolf L Nilson m.fl. (v)</pre><pre>29 § Anmälan om frågor</pre><pre>Anmäldes att följande frågor framställts</pre><pre>den 26 november</pre><pre>1991/92:203 av Annika Åhnberg (v) till\r\ncivilministern om arbetet med miljömärkning:</pre><pre>I Sverige pågår sedan en tid tillbaka arbetet med att\r\nta fram en symbol -- en svan -- som skall ange att\r\nen vara är miljövänlig, s.k. miljömärkning. Arbetet\r\nbedrivs av en styrelse och landets främsta experter\r\npå resp. område.</pre><pre>Det har nu avslöjats att partsintressen i styrelsen --\r\nbl.a. Industriförbundet och Grossistförbundet -- via\r\nhemliga påtryckningar -- förmått styrelsens VD att,\r\nutan att höra övriga styrelseledamöter, avskeda en\r\nav experterna med motiveringen att han har andra\r\nuppdrag, bl.a. för miljörörelsen.</pre><pre>Ansvarig kds-minister har inga invändningar. Kds\r\ngick till val på frågor om moral och miljö. När nu en\r\nexpert praktiserar moral och miljöhänsyn blir han\r\navskedad och kds som ansvarigt parti är passivt.\r\nDet verkar inte som etiken skall tillämpas i\r\nverkligheten.</pre><pre>Hela denna häxprocess skadar miljöarbetet i\r\nallmänhet och i synnerhet arbetet med denna\r\nsymbol. Hopplösheten breder ut sig när hemliga\r\nkampanjer orätt brännmärker en person och hotar\r\nhans och allas tanke- och yttrandefrihet.</pre><pre>Avser statsrådet Davidsson att vidta åtgärder för att\r\nåterupprätta förtroendet för arbetet med\r\nmiljömärkning?</pre><pre>1991/92:204 av Bengt Hurtig (v) till\r\nkommunikationsministern om indragning av\r\ntelefonautomater:</pre><pre>På grund av de besparingskrav som ålagts\r\nteleverket dras nu telefonautomater in som ej anses\r\nlönsamma. Denna försämrade service drabbar\r\nglesbygd i hela landet. I Norrbottens län skall 200\r\nautomater försvinna från glesbygden. Många av\r\ndessa automater är placerade i skärgården och är\r\nviktiga för bl.a. sjösäkerheten.</pre><pre>Företrädare för kustbevakning och sjöpolis är djupt\r\noroade. Svårigheterna att nå 90 000 i nödlägen\r\nökar.</pre><pre>Naturligtvis minskar också kvaliteten i friluftslivet\r\nnär möjligheterna att använda telefon minskar.</pre><pre>Är kommunikationsministern beredd att ta upp\r\nfrågan med de indragna telefonautomaterna med\r\nteleverket?</pre><pre>30 § Kammaren åtskildes kl. 12.04.</pre><pre>Förhandlingarna leddes</pre><pre>av  talmannen från sammanträdets början t.o.m.\r\n23 § anf. 40 (delvis) och</pre><pre>av  förste vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}