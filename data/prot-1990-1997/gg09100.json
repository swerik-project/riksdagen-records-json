{"dokumentstatus":{"dokument":{"hangar_id":"2387790","dok_id":"GG09100","rm":"1992/93","beteckning":"100","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"100","slutnummer":"0","datum":"1993-04-27 00:00:00","systemdatum":"2005-10-27 14:00:41","publicerad":"1993-04-27 00:00:00","titel":"Riksdagens snabbprotokoll 1992/93:100 Tisdagen den 27 april","subtitel":null,"status":null,"htmlformat":null,"relaterat_id":null,"source":"webbnav","sourceid":"{D09B60AA-1750-49BB-BA8F-6EEEC9D04B4A}","dokument_url_text":"http://data.riksdagen.se/dokument/GG09100/text","dokument_url_html":"http://data.riksdagen.se/dokument/GG09100","dokumentstatus_url_xml":"http://data.riksdagen.se/dokumentstatus/GG09100","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:100</div>\r\n<div class=\"sidhuvud_datum\">Tisdagen den 27 april</div>\r\n<div class=\"sidhuvud_klockslag\">Kl. 14.00</div>\r\n<hr class=\"sidhuvud_linje\">\r\n<pre>1 §  Meddelande om voteringarna onsdagen den\r\n28 april</pre><pre>Anf. 1  TALMANNEN:</pre><pre>Jag får meddela att det vid morgondagens\r\narbetsplenum inte blir någon votering kl. 9.00.\r\nFörsta voteringen för dagen äger rum efter\r\ndebatten om utrikesutskottets betänkande UU14,\r\nsom av utskottet beräknats ta två timmar.</pre><pre>2 §  Meddelande om information från\r\nregeringen</pre><pre>Anf. 2  TALMANNEN:</pre><pre>Jag får meddela att utrikesminister Margaretha af\r\nUgglas (m) torsdagen den 6 maj kl. 14.00 lämnar\r\ninformation om aktuella ESK-frågor under\r\nordförandeskapet.</pre><pre>3 §  Justering av protokoll</pre><pre>Justerades protokollet för den 21 april.</pre><pre>4 §  Meddelande om svar på interpellationer</pre><pre>Till riksdagen hade inkommit följande skrivelser:</pre><pre>Interpellation 1992/93:134</pre><pre>Till riksdagen</pre><pre>Interpellation nr 134, framställd av Agne Hansson,\r\nom Volvos fabrik i Kalmar m.m., besvaras först den\r\n17 maj på grund av att frågeställaren ej har\r\nmöjlighet att närvara i riksdagen den 23 april.\r\nDärefter är nu fastställt datum första bästa som\r\npassar både kammarkansliet och undertecknad.</pre><pre>Stockholm den 14 april 1993</pre><pre>Per Westerberg</pre><pre>Interpellation 1992/93:137</pre><pre>Till riksdagen</pre><pre>Simon Liliedahl har tillställt mig en interpellation\r\nnr 1992/93:137 om privatisering av statliga företag.</pre><pre>På grund av resa har jag inte möjlighet att besvara\r\ninterpellationen inom föreskriven tid.\r\nInterpellationen kommer att besvaras måndagen\r\nden 17 maj.</pre><pre>Stockholm den 21 april 1993</pre><pre>Per Westerberg</pre><pre>Interpellationerna 1992/93:125--132</pre><pre>Till riksdagen</pre><pre>Till mig har ställts åtta interpellationer om en FN-\r\nkonvention som definierar systematiska våldtäkter\r\nsom krigsförbrytelser, nr 125 av Maj Britt Theorin,\r\nnr 126 av Berith Eriksson, nr 127 av Harriet\r\nColliander, nr 128 av Charlotte Branting, nr 129 av\r\nMarianne Andersson, nr 130 av Gullan Lindblad,\r\nnr 131 av Annika Åhnberg och nr 132 av Margareta\r\nViklund.</pre><pre>På grund av utrikes resa har jag inte möjlighet att\r\nbesvara interpellationerna inom föreskriven tid.\r\nInterpellationerna kommer att besvaras måndagen\r\nden 17 maj.</pre><pre>Stockholm den 20 april 1993</pre><pre>Alf Svensson</pre><pre>Interpellation 1992/93:133</pre><pre>Till riksdagen</pre><pre>Med anledning av att interpellanten ej haft\r\nmöjlighet att ta emot interpellationssvaret\r\nbeträffande interpellation 1992/93:133 av Berndt\r\nEkholm (s), ''Uppföljning av\r\nparlamentarikerkonferensen i Brasilia'' inom utsatt\r\ntid, har överenskommits att interpellationen\r\nbesvaras fredagen den 28 maj 1993.</pre><pre>Stockholm den 16 april 1993</pre><pre>Olof Johansson</pre><pre>5 §  Svar på fråga 1992/93:556 om\r\nPanguedammen</pre><pre>Anf. 3  Statsrådet ALF SVENSSON (kds):</pre><pre>Fru talman! Jan Jennehag har frågat miljöministern\r\nom miljöåtagandena enligt Agenda 21 kommer att\r\nrespekteras vid behandlingen av framställningen\r\nom finansiering av Panguedammen.</pre><pre>Arbetet inom regeringen är så fördelat att det är jag\r\nsom skall svara på frågan.</pre><pre>Jan Jennehags fråga är föranledd av att BITS\r\nstyrelse i slutet av mars beslutade att bevilja en u-\r\nkredit om högst 225 miljoner kronor till nämnda\r\nvattenkraftprojekt vid Pangue utmed Bio-Bio\r\nfloden. Den svenska krediten utgör en mindre del\r\nav den totala projektkostnaden på ca 3,5 miljarder\r\nkronor, varav Världsbanken genom International\r\nFinance Corporation finansierar 25 %. Jag\r\nvälkomnar denna möjlighet att klargöra en del\r\nmiljöaspekter med anknytning till detta projekt.</pre><pre>Den svenska biståndskrediten syftar till att stödja\r\nChiles ansträngningar att utveckla sitt land. Den\r\nekonomiska utveckling som ägt rum i Chile under\r\nsenare år, och äger rum, har inneburit att landet\r\nbehöver bygga ut sin energiförsörjning. Denna\r\nutveckling har vi anledning att välkomna ty\r\nekonomisk utveckling är nödvändig för ökat\r\nvälstånd. Ökat välstånd gynnar en fortsatt positiv\r\ndemokratisk utveckling. Studier påvisar att den\r\nutvunna energieffekten skulle bli mycket hög i\r\nrelation till den yta som måste dämmas över.</pre><pre>Samtidigt vet vi att utbyggnad av inhemsk\r\nenergiförsörjning oundgängligen medför ingrepp i\r\nmiljön och hydrologin, såväl uppströms som\r\nnedströms från dammbyggnaden. Den innebär\r\näven ingrepp i den biologiska mångfalden och den\r\nlokala befolkningens levnadsvillkor.\r\nMiljöåtagandena från Agenda 21 utgör onekligen\r\nen påminnelse om behovet av avvägning mellan å\r\nena sidan berättigade behov av energiförsörjning\r\noch å andra sidan projektets påverkan på miljön.</pre><pre>Miljöaspekterna har redan uppmärksammats inför\r\nbeslut om finansiering av projektet, såväl inom IFC\r\nsom inom BITS.</pre><pre>I de avseenden miljöanalysen bedömts vara\r\nofullständig har utländska finansiärer begärt att\r\nanalysen kompletteras för att utbetalning av medel\r\nskall ske. För svenskt vidkommande lämnades den\r\nbeviljade BITS-krediten med förbehåll att analysen\r\nav miljökonsekvenser kompletteras i vissa\r\navseenden. De kompletterande studier, som BITS\r\ntagit initiativ till, kommer även att belysa\r\nmiljökonsekvenserna nedströms, och bedömningar\r\nkommer att inhämtas även från sociologisk\r\nsakkunskap. Om ytterligare utbyggnad av\r\nvattenkraften längs floden blir aktuell kommer en\r\nhelt ny miljökonsekvensanalys att genomföras.</pre><pre>Jag kan därför säga att miljöåtagandena från\r\nAgenda 21 i hög grad varit vägledande vid\r\nbehandlingen av framställningen om finansiering av\r\nPanguedammen.</pre><pre>Anf. 4  JAN JENNEHAG (v):</pre><pre>Fru talman! Jag tackar statsrådet Alf Svensson för\r\nsvaret. Den här frågan har ju väckt en viss\r\nuppmärksamhet internationellt. En mängd\r\nprotester från miljöorganisationer runt om i\r\nvärlden har rests.</pre><pre>Visst kan man säga som statsrådet gör, att det alltid\r\när en konflikt när det gäller vad som är rimligt vid\r\nutbyggnader av den här karaktären, konflikter av\r\nmiljömässig och ekonomisk natur.</pre><pre>För att börja från början så planerades projektet\r\nunder Pinochetdiktaturens regim. Under den tiden\r\nkonsulterades mycket få lokala intressen -- om ens\r\nnågra. Planeringsprocessen har fortgått, och jag\r\ntror, även om mycket har hänt i Chile i positiv\r\nriktning, att just den här frågan är ett exempel på\r\natt den lokala befolkningen har blivit överkörd.</pre><pre>Den uppmärksamhet som BITS ur miljösynpunkt\r\nhar ägnat frågan vill jag nog kalla något tvivelaktig.\r\nBITS bedömning är naturligtvis att IFC har tagit\r\nhänsyn till miljöaspekterna. Men om man\r\nundersöker vad som händer i Chile nu, finner man\r\natt denna fråga är föremål för avgörande i chilensk\r\ndomstol. Jag tycker nog att BITS bör avhålla sig\r\nfrån att ge pengar till projektet innan saken är\r\nfärdigbehandlad i chilensk domstol, annars ser ju\r\nintressenterna i Chile att ett svenskt stöd föregriper\r\ndomstolens behandling.</pre><pre>Vad gäller de förbehåll som BITS-krediten har om\r\natt analysen av miljökonsekvenser skall\r\nkompletteras i vissa avseenden, undrar jag vilka\r\navseenden som avses.</pre><pre>Det är väl känt att det här projektet nästan\r\nförutsätter ytterligare utbyggnader för att bli\r\nlönsamt totalt. Vad skall då tillkomma? Man skulle\r\nockså kunna säga: Det är så dags då! Med\r\nerfarenhet från andra projekt vet vi att man, om\r\nman väl kört i gång ett projekt, också driver igenom\r\nden här typen av åtgärder.</pre><pre>Anf. 5  Statsrådet ALF SVENSSON (kds):</pre><pre>Fru talman! Jag tycker att vi skall vara överens\r\nom -- det är vi säkert också Jan Jennehag och jag --\r\natt Chile hittills har lyckats mycket bra att ta sig ur\r\ndet förfärliga grepp i vilket Pinochetregimen och\r\ndiktaturen höll chilenarna. Chile har en ekonomisk\r\ntillväxt som man måste säga är imponerande och\r\nbehövlig. Det görs också sociala satsningar. Dessa\r\nsatsningar kunde naturligtvis vara större, men det\r\nfinns ändå anledning att känna tillfredsställelse\r\növer dem.</pre><pre>När den chilenska regeringen, som väldigt många\r\nandra regimer i denna situation, inser och kommer\r\nfram till att man behöver mer energi, kan man\r\nräkna med att man genast hamnar på kollisionskurs\r\nmed vissa intressen.</pre><pre>Fru talman! Jag tycker ändå att det som BITS, som\r\ninte är den stora entreprenören i detta\r\nsammanhang, har gjort från svensk sida och de krav\r\nsom har ställts är av den karaktären att man måste\r\nse positivt på detta projekt. Enligt de uppgifter som\r\njag har fått är det ingen oerhört stor hop människor\r\nsom drabbas av denna dammanläggning. Det rör\r\nsig om 50--60 personer. Det är naturligtvis i och för\r\nsig många människor. Men mot detta kan man säga\r\natt oerhört många människor drabbas socialt och\r\nekonomiskt om de inte får tillgång till energi.</pre><pre>Anf. 6  JAN JENNEHAG (v):</pre><pre>Fru talman! Om det är 50--60 personer som\r\ndrabbas, vill jag låta vara osagt. Det finns skilda\r\nuppgifter om detta. Men beräkningen att 22 000\r\nhektar ställs under vatten kan vi inte komma bort\r\nifrån. Det finns här en befolkning som lever i en\r\nkultur som har den här marken som förutsättning\r\nför att den skall kunna fortsätta med sitt\r\ntraditionella liv. Detta är ställt utom allt tvivel.</pre><pre>BITS har i sin bedömning kommit fram till en\r\nannan slutsats än det norska biståndsorganet har\r\ngjort. Jag utgår från att man har haft samma\r\ngrundfakta att tillgå. Då är min fråga till statsrådet:\r\nI vilka stycken skiljer sig BITS och NORAD, som\r\ndet norska biståndsorganet heter, åt? Och vad är\r\ndet som har gjort att BITS bedömning är den som\r\när den rimliga?</pre><pre>Anf. 7  Statsrådet ALF SVENSSON (kds):</pre><pre>Fru talman! Först skall vi slå fast att dessa indianer\r\nlever under utomordentligt miserabla\r\nförhållanden. Det försvarar i och för sig inte\r\nmiljöingrepp, men jag tycker ändå att detta skall\r\nsägas i sammanhanget. Därtill skall även läggas att\r\nman nu kommer att ta fram en fond från projektets\r\navkastning och att dessa pengar är avsedda att\r\nåterföras till indianbefolkningen. Det ligger trots\r\nallt något positivt i detta.</pre><pre>Sedan kan varken jag eller Jan Jennehag här\r\nanalysera och rannsaka NORAD:s hjärta och\r\nnjurar. Men jag tycker att det är mycket viktigt att\r\nBITS gör sin analys och drar sina konklusioner. Jag\r\nhar, fru talman, ingen anledning att tycka att man\r\nhar dragit fel konklusioner.</pre><pre>Anf. 8  JAN JENNEHAG (v):</pre><pre>Fru talman! Att urbefolkningar lever uselt och att\r\nde skall kompenseras genom ingrepp i sin naturliga\r\nmiljö har vi hört förut, och historiens spår\r\nförskräcker. Jag befarar att liknande saker kan ske\r\nhär. Det finns i och för sig ingen anledning att anta\r\natt de enskilda som drabbas i detta fall skulle gå en\r\nbättre framtid till mötes genom detta projekt, utan\r\nvi måste väl erkänna att vad det egentligen handlar\r\nom är det chilenska samhällets behov totalt av ökad\r\nenergi.</pre><pre>Den bedömning som vi då har att göra är om vi skall\r\nmedverka till ett projekt som av människor som\r\nsysslar med den här typen av frågor har varit\r\nutomordentligt kontroversiellt. Den övervägande\r\nmajoriteten av miljöintressena säger att detta icke\r\när ett bra projekt. Vinsterna kan inte på långt när\r\nkompensera kostnaderna.</pre><pre>Anf. 9  Statsrådet ALF SVENSSON (kds):</pre><pre>Fru talman! Tillvaron i livet är full av konflikter.\r\nDet chilenska samhället har, precis som Jan\r\nJennehag säger, kommit fram till, vilket inte är\r\novanligt, att det behöver mer energi. Då kan man\r\nnaturligtvis mot att bygga denna damm och att göra\r\ndenna satsning ställa en rad utomordentligt\r\nangelägna intressen. Men om dessa intressen\r\ntillgodoses vet vi ju att det chilenska samhället inte\r\nfår mer energi. Vad har man då för alternativ att\r\nerbjuda chilenarna, och vad skall de satsa på i\r\nstället?</pre><pre>Jag tycker att vi från svensk sida i detta\r\nsammanhang skall erinra oss att vi har en egen\r\nurbefolkning, och vi har likväl inte kunnat undgå\r\natt bygga ut och skaffa fram vattenkraft.</pre><pre>Fru talman! Tillvaron är alltså full av konflikter,\r\noch man måste välja. Jag tror att det val som\r\nchilenarna har gjort är både riktigt och rimligt och\r\natt det kommer hela det chilenska samhället till del.</pre><pre>Anf. 10  JAN JENNEHAG (v):</pre><pre>Fru talman! Att vi har samer i Sverige, herr\r\nstatsråd, och att de i många stycken har fått kraftiga\r\nbegränsningar i sin livsföring genom våra\r\nutbyggnader, ursäktar ju inte att vi går in i\r\ntveksamma projekt i andra länder.</pre><pre>Det som egentligen är knäckfrågan i detta\r\nsammanhang är ju vad Sverige bör engagera sig i\r\nnär vi står inför avgöranden som inte är slutförda.\r\nFallet är inte avgjort i chilensk domstol. Vi går\r\nunder handläggningstiden in och ger pengar. Det\r\nfinns andra intressenter här, t.ex. norska\r\nintressenter, som har sagt nej till detta av de skäl\r\nsom jag har anfört. Jag tycker att detta är ett\r\ntveksamt projekt. Vi har mängder av andra projekt\r\nsom också behöver stöd och där inte motsvarande\r\nkonflikter finns. Då tycker jag att det är lämpligt att\r\navstå från de projekt där det finns konflikter och\r\nsatsa på dem där konflikterna är mindre.</pre><pre>Anf. 11  Statsrådet ALF SVENSSON (kds):</pre><pre>Fru talman! Jag vill inte alls ha sagt att fel i ett land\r\nrättfärdigar felsteg i ett annat. Men jag vill ha sagt\r\natt det är svårt att klara av den här typen av projekt\r\nutan att man möter konfliktsituationer. Det gör\r\nman både i Sverige och i Chile. Därför handlar det\r\nkanske om att inte sätta sig på så höga hästar vare\r\nsig här eller där.</pre><pre>Sedan tror jag fortsättningsvis att det är\r\nutomordentligt för dessa länder som är i tillväxt att\r\nman tillser att rejäla satsningar görs på\r\ninfrastruktur. Men varken Jan Jennehag eller jag\r\nskulle vilja rekommendera dem att satsa på\r\nkärnkraft.</pre><pre>Överläggningen var härmed avslutad.</pre><pre>6 §  Svar på fråga 1992/93:602 om åtgärder mot\r\nillegala aborter i tredje världen</pre><pre>Anf. 12  Statsrådet ALF SVENSSON (kds):</pre><pre>Fru talman! Maj-Lis Lööw har frågat mig om jag är\r\nberedd att intensifiera arbetet för att främja\r\nåtgärder mot illegala aborter i tredje världen.</pre><pre>Låt mig först konstatera att jag delar Maj-Lis\r\nLööws oro över det stora antalet illegala aborter\r\nsom utförs i världen, för närvarande ca 35 miljoner\r\nårligen.</pre><pre>Arbetet inför FN:s konferens om befolkning och\r\nutveckling som hålls i Kairo nästa år går nu in i en\r\nintensiv fas. Om två veckor hålls det andra\r\nförberedande mötet inför konferensen. Sverige,\r\nsom tillsatt en nationalkommitté för att förbereda\r\nsvenska ställningstaganden, kommer att aktivt\r\ndelta i denna konferens. Inom ramen för den\r\nsvenska nationalkommittén, i vilken\r\nparlamentariker ingår, har ställningstaganden\r\nutarbetats.</pre><pre>Som jag påpekade vid biståndsdebatten i torsdags\r\när det nödvändigt att anlägga ett helhetsperspektiv\r\npå befolkningsfrågorna och se dem i sitt totala\r\nkulturella, etiska och ekonomiska sammanhang.\r\nDessa sammanhang är komplexa, vilket gör att man\r\ninte kan förorda färdiga lösningar som går att\r\ntillämpa överallt.</pre><pre>Det finns emellertid vissa fundamentala element\r\nsom måste ingå i dessa åtgärder.</pre><pre>Sambanden mellan befolkningsökning och\r\nfattigdom är ett sådant. Huvudproblemet är att\r\nfolkmängden växer snabbare än vad resurserna\r\ntillåter och att människors levnadsvillkor därmed\r\nblir oacceptabla och att ekonomiska och sociala\r\nframsteg hindras.</pre><pre>Kvinnoperspektivet är ett annat och måste\r\ngenomsyra våra förslag till lösningar. Att höja\r\nkvinnors ekonomiska och sociala ställning bör\r\nfrämjas som ett värde i sig, men har även en stor\r\npositiv inverkan på möjligheten att förebygga\r\noönskade graviditeter. Utbildning av flickor och\r\nkvinnor är i detta sammanhang särskilt relevant.</pre><pre>Jag vill i detta sammanhang betona att de förslag till\r\nekonomiska och sociala förbättringar som görs för\r\natt höja kvinnans ställning också måste\r\nkompletteras med sådana som stärker hennes\r\nrättsliga ställning. Genom detta kan man bidra till\r\natt minska antalet illegala aborter. Sverige var\r\nbland de första länderna som tillträdde 1979 års\r\nkonvention om avskaffande av all slags\r\ndiskriminering av kvinnor. Regeringen har vid\r\nupprepade tillfällen slagit fast att efterlevnaden av\r\ninternationella konventioner om skydd för\r\nmänskliga rättigheter kontinuerligt\r\nuppmärksammas i förhandlingar med\r\nsamarbetsländer.</pre><pre>Både i det svenska bilaterala och multilaterala\r\nutvecklingssamarbetet med u-länder är\r\nförebyggande av oönskade graviditeter en\r\nsjälvklarhet inom ramen för det helhetsperspektiv\r\nsom är förutsättningen. Det ingår redan i vårt\r\nutvecklingssamarbete med u-länderna. I detta\r\nagerande ingår att ta avstånd från aborter som en\r\nfödelseplaneringsmetod. Vi kommer framdeles att\r\nintensifiera arbetet inom detta område.</pre><pre>Anf. 13  MAJ-LIS LÖÖW (s):</pre><pre>Fru talman! Jag vill tacka för svaret. Jag uppskattar\r\natt det är ett långt och utförligt svar som\r\nbiståndsministern har bemödat sig att ge på den här\r\nviktiga frågan.</pre><pre>Frågan är delvis föranledd av att\r\nabortmotståndarna marscherar under parollen Ja\r\ntill livet. Vi är flera socialdemokratiska kvinnor\r\nsom den senaste veckan har ställt frågor kring\r\naborter, ur olika aspekter och till olika statsråd. Nu\r\nvar det bara jag som fick svar just i dag. Vi tycker\r\nalltså att utgångspunkten i parollen Ja till livet\r\negentligen är alldeles felaktig, om man ser på detta\r\nur ett u-landsperspektiv.</pre><pre>Det är väl dokumenterat, inte minst av vår främste\r\nsvenske expert på det här området, Staffan\r\nBergström, som är professor i u-landsmedicin, att\r\nungefär 200 000 kvinnor dör varje år i u-världen på\r\ngrund av illegala aborter. Dödsrisken i samband\r\nmed aborter är numera så gott som uteslutande\r\nknuten till de illegala aborterna. Det är naturligtvis\r\nframför allt de utblottade kvinnorna i tredje\r\nvärlden som drabbas av detta.</pre><pre>Jag tycker att det är bra och jag håller med om att\r\nvi skall förebygga oönskade graviditeter. Jag tycker\r\ninte heller att abort skall vara en\r\nfödelseplaneringsmetod. Men en sak som skulle\r\nkunna ingå i den här strategin, och som jag hoppas\r\natt Alf Svensson vill försäkra mig gör det, är att\r\nman också ser till att det inom hälsobeståndets ram\r\nfinns personal som kan svara mot behovet av legala\r\naborter, så att de kan göras säkert och att man alltså\r\ninte behöver utsätta sig för en illegal abort under\r\nsvåra hälsorisker.</pre><pre>Anf. 14  Statsrådet ALF SVENSSON (kds):</pre><pre>Fru talman! I dag föds 250 000 barn. Det är klart att\r\njag tycker att det vore utomordentligt angeläget att\r\nfå till stånd ett större engagemang för dessa födda\r\nbarn. Vi vet alla att många av dem går en\r\nutomordentligt dyster framtid till mötes. Många av\r\ndem hamnar på sopberg runt stora städer. Många\r\nav dem hamnar i prostitution. Många av dem\r\ntvingas att bli soldater.</pre><pre>Jag tycker alltså att den här parollen är bra i det\r\navseendet att den är för livet. Men den skall\r\nnaturligtvis gälla både ofödda och födda. Vi skall\r\nstå upp för livet så långt vi någonsin mäktar. Men,\r\ndet vill jag ha sagt, om man ställer en illegal abort\r\nmot en legal abort, vore det fullständigt orimligt för\r\nmig att tänka mig att man bara skulle lämna detta\r\nåt sidan. Det är klart att vi måste göra vårt yttersta\r\nför att undvika den illegala aborten.</pre><pre>Precis som Maj-Lis Lööw säger vet vi att många liv\r\nsläcks på grund av att aborten utförs illegalt. Jag\r\ntycker att det är mycket angeläget att få\r\nunderstryka det som vi numera har som text i\r\nstatliga utredningar, där står det om två\r\nskyddsvärda individer. Även kvinnan är\r\nskyddsvärd, precis som det ofödda barnet.</pre><pre>Jag tror också att vi är överens om att det i grunden\r\nhandlar om att få fram en annan kvinnosyn på\r\nväldigt många håll i världen. Det handlar i grunden\r\nom att ta itu med fattigdomen. Fattigdomen leder\r\nju till att det föds alldeles för många på vår arma\r\njord. Vi kommer naturligtvis aldrig till rätta med\r\ndetta genom att koncentrera oss enbart på\r\naborterandet, om jag får använda det uttrycket.</pre><pre>Anf. 15  MAJ-LIS LÖÖW (s):</pre><pre>Fru talman! Nej, vi kommer inte till rätta med detta\r\nnågonsin genom att koncentrera oss på en enda\r\nfråga. Det här är, precis som Alf Svensson sade i sitt\r\nförsta svar, mycket komplext. Det är många olika\r\nsaker som måste till.</pre><pre>Jag är glad att Alf Svensson också understryker att\r\ndet inte bara handlar om det födda och ofödda livet\r\nnär det gäller barnen, utan att det också måste\r\nhandla om kvinnornas liv. Därför är det viktigt att\r\nkonstatera att inte ens vi i Sverige, med vår goda\r\nkunskap och de stora möjligheter vi har att sprida\r\nkunskap om preventivmedel, lyckas förhindra alla\r\noönskade graviditeter. Då kan man förstå vad som\r\nhänder i u-länder och att det måste finnas med i\r\nstrategin att vi också hjälper till att göra det möjligt\r\nför de här kvinnorna att få legala aborter på ett\r\nsäkert sätt.</pre><pre>Anf. 16  Statsrådet ALF SVENSSON (kds):</pre><pre>Fru talman! Låt mig ytterligare en gång\r\nunderstryka, och jag tror att Maj-Lis Lööw och jag\r\när överens om det, att det är utomordentligt viktigt\r\natt människovärdesfrågorna blir mer centrala över\r\nhuvud taget i opinionsbildning och debatt.</pre><pre>Jag har ingen lång erfarenhet, som alla vet, som\r\nbiståndsminister. Men jag har upplevt det som\r\nutomordentligt påfrestande att se hur man på\r\nåtskilliga håll i världen rangordnar\r\nmänniskovärdet. Kvinna och barn kommer då\r\nlägre. Det är något som vi borde göra vårt yttersta\r\nför att få till stånd en ändring av. Man kan inte\r\nacceptera talet om traditioner, kultur eller vad det\r\nvara månde. Vi har alla, även i de här länderna,\r\nskrivit under och ratificerat konventioner som\r\nkräver att respekt för människovärdet skall finnas.\r\nJag tror nämligen att åtskilliga av de här problemen\r\nbehöver få om inte sin lösning så i varje fall sitt stöd\r\nutifrån en annan människosyn än den som dess\r\nvärre oftast existerar.</pre><pre>Anf. 17  MAJ-LIS LÖÖW (s):</pre><pre>Fru talman! Får jag avslutningsvis haka på den linje\r\nsom Alf Svensson väljer i stället för att riktigt svara\r\npå min konkreta fråga, nämligen människovärdet\r\noch kvinnosynen.</pre><pre>Det finns oerhört mycket kvar att göra. Men jag\r\ntycker ändå att vi kan konstatera att inte minst den\r\nuppmärksamhet som de här frågorna fick tack vare\r\nFN:s kvinnoårtionde gör att dialogen omkring dem\r\ni dag är lättare att föra i många av våra\r\nbiståndsländer. Det är även lättare att få förståelse\r\nför att vi från Sveriges sida vill driva en kvinnolinje i\r\nbiståndsverksamheten. I det sammanhanget tycker\r\njag att de saker jag har tagit upp i min fråga är\r\nviktiga.</pre><pre>Överläggningen var härmed avslutad.</pre><pre>7 §  Svar på fråga 1992/93:563 om svensk\r\nalkoholpolitik inför EG</pre><pre>Anf. 18  Socialminister BENGT\r\nWESTERBERG (fp):</pre><pre>Fru talman! Kjell Eldensjö har frågat statsrådet\r\nDinkelspiel om det i förhandlingarna om ett\r\nmedlemskap i EG finns något kompromissutrymme\r\nvad gäller alkoholpolitiken.</pre><pre>Arbetet inom regeringen är så fördelat att det är jag\r\nsom skall besvara frågan.</pre><pre>I den av riksdagen antagna propositionen om\r\nEuropeiska ekonomiska samarbetsområdet (EES),\r\nkonstateras att EES-avtalet inte innebär\r\nförändringar av den svenska alkoholpolitikens mål.\r\nI vissa avseenden kan emellertid ändringar i\r\nalkohollagstiftningen behöva genomföras som en\r\nanpassning till EG:s regelsystem. Bland annat mot\r\nden bakgrunden har regeringen tillkallat en\r\nalkoholpolitisk kommission. Kommissionen har\r\nsom främsta uppgift att formulera en strategi för att\r\nminska den totala alkoholkonsumtionen och\r\ndärmed begränsa alkoholens skadeverkningar.\r\nKommissionen skall bl.a. jämföra den svenska\r\nalkoholpolitikens mål och medel med den politik\r\nsom andra jämförbara länder för på detta område.</pre><pre>I den mån kommissionen finner att delar av det\r\nsvenska regelverket kan förenklas eller helt\r\nutmönstras för att de inte längre fyller någon\r\nalkoholpolitisk funktion eller behöver förändras\r\nmed hänsyn till EG:s regelverk, bör kommissionen\r\nlägga fram förslag till sådan reviderad lagstiftning.\r\nKommissionen skall med andra ord presentera\r\nförslag till hur de alkoholpolitiska målen kan\r\nuppfyllas, även inom ramen för ett medlemskap i\r\nEG.</pre><pre>I statsrådet Dinkepspiels anförande vid öppnandet\r\nav medlemskapsförhandlingarna den 1 februari\r\n1993, framhöll han att alkoholmonopolen har en\r\nstrategisk betydelse för svensk alkoholpolitik. De\r\nmonopolen baseras på viktiga hälso- och\r\nsocialpolitiska överväganden.</pre><pre>Den svenska ståndpunkten är att\r\nalkoholmonopolen är förenliga med Rom-\r\nfördragets bestämmelser. Att utöver vad jag nu sagt\r\nytterligare föregripa förhandlingarna med i förväg\r\npreciserade förhandlingsmandat är inte lämpligt.</pre><pre>Anf. 19  KJELL ELDENSJÖ (kds):</pre><pre>Fru talman! Socialministern! Jag får tacka så\r\nmycket för svaret. Med det här svaret som\r\nbakgrund, där det bl.a. talas om tillkallandet av en\r\nalkoholpolitisk kommission och om att icke\r\nföregripa förhandlingarna, kan det kanske vara\r\nsvårt att få i gång något längre meningsutbyte. Jag\r\ntänker ändå göra ett försök med några följdfrågor.</pre><pre>Den fråga som jag har ställt är föranledd av att\r\nmånga människor känner oro, både\r\nnykterhetsvänner och andra, inför vad som kan\r\nhända med alkoholpolitiken i Sverige om vi måste\r\nanpassa oss till EG:s politik. Olika typer av\r\npropagandaverksamhet pågår nu för att spräcka\r\nden svenska alkoholpolitiken vid ett medlemskap i\r\nEG. Svenska Bryggareföreningen har t.ex. beställt\r\nen undersökning om hembränning i Sverige. I\r\nundersökningen görs påståendet att\r\nhembränningen skulle ha ökat med över 300 %\r\nsedan 1977. I utredningen påstås också att om\r\nmörkertalen läggs till de officiella talen, skulle\r\nkonsumtionen vara uppe på sydeuropeisk nivå.</pre><pre>Därmed skall vi förmås att inse att vi lika gärna kan\r\nanpassa oss till EG:s alkoholpolitik. Denna\r\nundersöknings resultat kan naturligtvis bemötas på\r\npunkt efter punkt, men den visar att krafter är på\r\ngång för att skjuta traditionell svensk\r\nalkoholpolitik i sank.</pre><pre>Enligt tidningen Drogfritt liv säger statssekreterare\r\nCarl-Anders Ifvarsson på Socialdepartementet att\r\ndet vore fel att förneka att de signaler som vi nu kan\r\nuppfatta från Bryssel tyder på att EG-\r\nkommissionen har särskilt svårt att acceptera\r\nimportmonopolet. I samma artikel sägs att EG-\r\nkommissionen har den inställningen att\r\nalkoholmonopolets hälsosyfte skulle kunna uppnås\r\ngenom medel som inte i så hög grad motverkar\r\nkonkurrens som alkoholmonopolet gör.</pre><pre>Hur vill socialministern kommentera dessa saker,\r\noch vilka medel är det i så fall som EG-\r\nkommissionen kan antas avse i detta sammanhang?</pre><pre>Anf. 20  Socialminister BENGT\r\nWESTERBERG (fp):</pre><pre>Fru talman! Låt mig först säga att de uppgifter som\r\nBryggareföreningen och en del andra sprider, om\r\natt vi i själva verket skulle ha en konsumtion på\r\nsydeuropeisk nivå, inte bär trovärdighetens prägel.\r\nVad man kan studera är t.ex. förekomsten av\r\nalkoholrelaterade skador, och vi kan se att de\r\nganska väl följer den officiella registrerade\r\nalkoholkonsumtion som vi har i Sverige.</pre><pre>Vi är naturligtvis medvetna om att det också finns\r\nett mörkertal, men att detta skulle vara så stort att\r\nden svenska alkoholkonsumtionen i själva verket är\r\nväsentligt större än den registrerade är inte\r\nsannolikt.</pre><pre>EG-kommissionen hänvisar till ''andra medel'', och\r\njag måste erkänna att jag inte vet vilka dessa medel\r\när. Framför allt har inga länder kunnat visa att\r\nandra medel för att begränsa alkoholkonsumtionen\r\nhar fungerat bättre. I de stora vindrickande\r\nländerna har man en omfattande\r\nalkoholkonsumtion och mycket ansenliga\r\nalkoholskador.</pre><pre>Skulle man kunna påvisa att det finns medel som är\r\neffektivare, skulle vi självfallet pröva dem också i\r\nSverige, men jag menar att vi först måste se\r\npraktiska exempel på att det är så. Vi kan inte\r\navskaffa medel som har visat sig vara ganska\r\neffektiva i Sverige för att pröva någonting som\r\ningen annanstans har fungerat. Det är därför som\r\nvi från svensk sida har understrukit betydelsen av\r\nde olika ingredienserna i den svenska\r\nalkoholpolitiken, och alkoholmonopolen är en\r\nsådan ingrediens. Den uppfattningen kommer vi att\r\nfortsätta att hävda vid förhandlingarna med EG.</pre><pre>Anf. 21  KJELL ELDENSJÖ (kds):</pre><pre>Fru talman! Jag är medveten om att det går att\r\ntillbakavisa Bryggareföreningens siffror, men de\r\nvisar, som sagt, att det är krafter på gång för att\r\nskjuta svensk alkoholpolitik i sank. Det finns också\r\nandra sådana krafter. Professor Sune Rosell har\r\nkrävt en ny, vetenskapligt grundad alkoholpolitik.\r\nHan menar att totalkonsumtionsmodellen är\r\nfelaktig och vill att vi i stället skall lära ungdomar\r\natt hantera alkohol. IOGT-NTO-rörelsen i\r\nÄlvsborgs distrikt har i ett brev till EG-minister\r\nDinkelspiel räknat upp ett antal punkter som man\r\nvill att näringslivet skall hävda i förhandlingarna,\r\nbl.a. följande punkt:</pre><pre>''Vår riksdags beslut enligt WHO:s\r\nrekommendation om att sänka\r\nalkoholkonsumtionen till år 2000 med 25 % skall\r\nrespekteras.''</pre><pre>Tror socialministern att EG-kommissionen\r\nkommer att fullt ut respektera detta och vår modell\r\nför att nå målet? Jag ställer frågan bl.a. mot\r\nbakgrunden av att det i en tidningsartikel har\r\nhävdats att en svensk EG-jurist tagit fram en\r\nkompromissmodell som innebär att vi i Sverige\r\nskulle sälja vin och öl i livsmedelsbutiker och\r\nstarksprit via Systembolaget.</pre><pre>Jag skulle gärna vilja höra socialministerns\r\nkommentar till de uppgifterna.</pre><pre>Anf. 22  Socialminister BENGT\r\nWESTERBERG (fp):</pre><pre>Fru talman! Det finns många aspekter på det som\r\nKjell Eldensjö tar upp. Vi har nog i allt väsentligt\r\nsamma uppfattning.</pre><pre>Totalkonsumtionsmodellen har prövats i många\r\nvetenskapliga sammanhang, och det finns en\r\nganska färsk forskningssammanställning gjord av\r\nOrvar Olsson på CAN, som visar att även senare\r\nforskningsrön bekräftar\r\ntotalkonsumtionsmodellen. Det finns alltså ingen\r\nanledning för Sverige att överge den modellen som\r\ngrund för den svenska alkoholpolitiken. Det är\r\nockså väl dokumenterat i forskningen att tidig\r\nalkoholdebut ökar riskerna för att man senare skall\r\nfå en överkonsumtion av alkohol.</pre><pre>Talet om att vi skall lära ungdomar att dricka\r\nmåttligt har alltså i varje fall inget stöd från\r\nvetenskapen.</pre><pre>Målet att sänka alkoholkonsumtionen med 25 % i\r\nförhållande till konsumtionen 1980 kvarstår, men\r\njag har i olika sammanhang sagt att man kanske har\r\nanledning att vara pessimistisk om att vi skall kunna\r\nnå det målet, eftersom vi ligger kvar på ungefär\r\nsamma nivå nu som 1982. Att börja sälja starköl\r\noch vin i livsmedelsbutikerna har ingen aktualitet.\r\nDet är just för att undvika det som det är viktigt att\r\nbehålla försäljningsmonopolet.</pre><pre>Anf. 23  KJELL ELDENSJÖ (kds):</pre><pre>Fru talman! Jag vill ta upp ytterligare en punkt i det\r\nIOGT-NTO-uttalande som jag tidigare nämnde,\r\nnämligen följande: ''Solidariteten är ansträngd i\r\nSverige idag. Vi anser det helt oförsvarligt att öka\r\nde 100 miljarder alkoholen kostar Sverige per år.\r\nSänkt konsumtion ger sänkta kostnader.''</pre><pre>Det har hävdats att en svensk EG-anpassning av\r\nalkoholpolitiken skulle öka alkoholskador och\r\nandra problem med 50--100 %, bl.a. genom 3 000\r\nfler dödsfall per år. Allt detta skulle ge ökade\r\nkostnader för samhället kanske motsvarande flera\r\ntiotal miljarder kronor. Därmed skulle eventuell\r\nökad tillväxt i ekonomin på grund av EG-\r\nanslutningen ätas upp, eller snarare drickas upp,\r\nhelt eller delvis.</pre><pre>Delar socialministern uppfattningen att en EG-\r\nanpassning av alkoholpolitiken skulle väsentligt\r\nminska det ekonomiska utbytet av ett EG-\r\nmedlemskap, och biter i så fall sådana argument i\r\nförhandlingarna?</pre><pre>Anf. 24  Socialminister BENGT\r\nWESTERBERG (fp):</pre><pre>Fru talman! En utgångspunkt för oss är att de\r\nsvenska målen vad gäller alkoholpolitiken ligger\r\nkvar även vid ett svenskt medlemskap. Det var\r\ndärför som regeringen tillkallade\r\nalkoholkommissionen i slutet på 1991, för att\r\nundersöka hur ett medlemskap i EG skulle ändra\r\nförutsättningarna för svensk alkoholpolitik och\r\nvilka medel vi eventuellt måste satsa mer på den,\r\nom vi tvingas avhända oss vissa medel.</pre><pre>Det finns en viss oro, och jag tillhör dem som\r\nkänner den oron, att det blir svårt att bedriva en\r\nlika aktiv prispolitik den dag som vi öppnar de\r\ngränser som vi hittills har haft mot Europa. Skulle\r\ndet vara korrekt, tvingas vi naturligtvis att litet\r\ngrand ändra tyngdpunkten i den svenska\r\nalkoholpolitiken. Det blir kanske en något mindre\r\naktiv prispolitik, men en ökad satsning på t.ex.\r\ninformation. Det är just de frågorna som\r\nalkoholkommissionen skall försöka ge oss svar på.</pre><pre>Anf. 25  KJELL ELDENSJÖ (kds):</pre><pre>Fru talman! Jag är övertygad om att det finns\r\nmånga i Sverige som av olika skäl bortser från de\r\nnegativa konsekvenserna av en EG-anpassning av\r\nalkoholpolitiken, och dessa är troligen till\r\növervägande delen redan övertygade EG-\r\nanhängare. Men jag är också absolut förvissad om\r\natt det finns ett stort antal människor som sätter\r\ndenna fråga mycket högt och som inte är beredda\r\natt rösta ja, om man måste anpassa sin politik till\r\nEG.</pre><pre>Min förhoppning är att Sverige i förhandlingarna\r\nom EG-medlemskapet skall lyckas hävda att vi\r\näven i fortsättningen kan bedriva den politik när det\r\ngäller alkoholen som vi själva anser vara den\r\nriktiga. Detta är ju också i enlighet med\r\nsubsidiaritetsprincipen.</pre><pre>Jag får tacka för svaret och för debatten.</pre><pre>Överläggningen var härmed avslutad.</pre><pre>8 §  Svar på fråga 1992/93:591 om föräldrars\r\ninsatser mot drogmissbruk</pre><pre>Anf. 26  Socialminister BENGT\r\nWESTERBERG (fp):</pre><pre>Fru talman! Fanny Rizell har frågat mig vilka\r\nåtgärder jag avser vidta för att stödja föräldrarna i\r\nkampen mot narkotikan.</pre><pre>Vi vet att föräldrarna är de personer som har störst\r\nbetydelse för barns inställning och attityder. Att\r\növerföra normer och sätta gränser är en svår\r\nuppgift, inte minst när det gäller tonåringar på väg\r\nin i vuxenvärlden. Deras sökande kan ibland ta sig\r\ndramatiska uttryck. Inte minst då behövs ett stöd\r\nfrån det omgivande samhället.</pre><pre>Den svenska narkotikapolitiken skall ses som ett\r\nled i hela den välfärdspolitik som syftar till att ge\r\nalla människor trygghet och ett människovärdigt\r\nliv. Vi vill att våra ungdomar skall växa upp i ett\r\nsamhälle där narkotikan är svårtillgänglig och\r\nmissbruk en udda företeelse.</pre><pre>Genom att påverka ungdomarnas attityder kan vi\r\nmedverka till att nyrekryteringen av\r\ndrogmissbrukare hålls tillbaka. Det är därför\r\nviktigt att ungdomar i riskzonen för kriminalitet\r\noch missbruk möter en enad och samstämmig\r\nvuxenvärld som håller ihop och som ger samma\r\nbudskap. Alla vuxna som möter dessa ungdomar --\r\nskolan, polisen, föreningslivet, fritidsledare och\r\nsocialarbetare -- kan var och en för sig göra goda\r\ninsatser, men för att nå verkliga resultat är det\r\nnödvändigt med samverkan. I dag är det en\r\nsjälvklarhet att också föräldrarna måste finnas med\r\ni detta samarbete.</pre><pre>Föräldrakärleken är ovärderlig även i detta\r\nsammanhang, men måste ofta kompletteras med\r\nt.ex. skolpersonalens och socialtjänstens\r\nprofessionalism och erfarenheter. Därför har också\r\ndet nya Folkhälsoinstitutet fått som en av sina\r\nfrämsta uppgifter att bedriva ett aktivt preventivt\r\narbete mot alkohol och narkotika.</pre><pre>I en situation där man som förälder känner att man\r\nhar svårt att klara situationen kan andra föräldrar\r\nmed egna erfarenheter av barn som missbrukar\r\nvara ett gott stöd, t.ex. inom Föräldraföreningen\r\nmot narkotika. Av detta skäl får FMN och andra\r\norganisationer statligt stöd för att kunna fortsätta\r\nsitt viktiga arbete.</pre><pre>Anf. 27  FANNY RIZELL (kds):</pre><pre>Fru talman! Jag vill tacka socialministern för svaret.\r\nJag delar helt den uppfattning som förs fram om\r\nvärdet av det arbete som bedrivs inom skolan, av\r\nPolisen och av andra myndigheter. Jag delar också\r\nuppfattningen att föräldrarna är viktigast i\r\nsammanhanget.</pre><pre>Jag tycker också att det är bra att föräldrar till barn\r\nsom är missbrukare, eller som är på väg in i\r\nmissbruk, kan få stöd av föreningar som bekämpar\r\nnarkotika och även från sociala myndigheter. En\r\nofta förekommande företeelse vid kontakter\r\nmellan dessa föräldrar och tjänstemän eller ideella\r\norganisationer är att föräldrarna frågar vad de\r\nborde ha gjort. Jag undrar också det ibland.</pre><pre>Vad är det vi inte har gjort från samhällets sida? Vi\r\ngör mycket bra för våra barn. Vi värnar om dem på\r\nolika sätt. På barnavårdscentralerna får föräldrarna\r\nråd om kost, tandvårdspersonalen ger råd om hur\r\nbarnens tänder skall skötas, och barnen vaccineras.\r\nMen var får blivande tonårsföräldrar råd om hur de\r\nskall vaccinera barnen till att kunna göra kloka val?\r\nDet är då fråga om kloka val när det gäller\r\nförmågan att välja bort droger. Var får föräldrarna\r\nhjälp med att inse sitt värde i fråga om\r\nnormöverföring?</pre><pre>Anf. 28  Socialminister BENGT\r\nWESTERBERG (fp):</pre><pre>Fru talman! Jag vet inte om jag är mäktig att svara\r\npå den frågan. Det är en naturlig roll för föräldrar\r\natt försöka överföra normer till sina barn. Jag tror\r\natt de flesta föräldrarna försöker göra det. De\r\nungdomar som missbrukar, framför allt de som\r\nfastnar i ett svårt missbruk, är ofta ungdomar som\r\nsjälva bär på ett tungt socialt ansvar, dvs. de\r\nkommer från föräldrahem där normöverföringen\r\ninte fungerar därför att föräldrarna är själva\r\nmissbrukare eller har andra sociala problem. Där är\r\nnaturligtvis samhällets stöd av allra största vikt.</pre><pre>Det är mycket länge sedan problemet med det\r\nsociala arvet uppmärksammades. Själva begreppet\r\nhänför sig till avhandlingen av Gustav Jonsson i Skå\r\nsom kom i slutet av 60-talet. Vi måste tyvärr\r\nkonstatera att senare forskning om arvets betydelse\r\nhar visat att trots välfärdsstatens uppbyggnad under\r\nde senaste 20--25 åren har det sociala arvet inte\r\nkunnat brytas. Vi har lärt oss en del, men vi har\r\nmycket kvar att göra. Samhällets insatser kan\r\nsäkert bli effektivare också på det området.</pre><pre>Anf. 29  FANNY RIZELL (kds):</pre><pre>Fru talman! Ja, det är riktigt att det finns en stor\r\ngrupp barn från dessa familjer som har det svårt.\r\nMen det finns också andra grupper där föräldrarna\r\ntycker att de har gjort vad de har kunnat. Men på\r\nnågot sätt har de kommit in för sent i sina barns liv\r\nmed att hjälpa dem att skapa sig normer och\r\nvärderingar.</pre><pre>Jag kan mycket väl förstå att det inte finns något\r\nenkelt svar på dessa frågor. Men på något sätt skulle\r\njag önska att vi från samhällets sida tog tag i dessa\r\nfrågor. Vad kan Folkhälsoinstitutet göra? Vad kan\r\nandra organisationer göra för att stödja\r\nföräldrarna? Talar någon om för föräldrarna hur\r\nviktiga de är i fråga om att överföra normer och\r\nvärderingar till sina barn?</pre><pre>Anf. 30  Socialminister BENGT\r\nWESTERBERG (fp):</pre><pre>Fru talman! Jag skulle gissa att föräldrar får rätt\r\nmycket information i samband med deras\r\nkontakter med mödravårdscentraler och\r\nbarnavårdscentraler. I varje fall blev jag upplyst när\r\njag i olika omgångar fick mina barn.</pre><pre>Folkhälsoinstitutet kan naturligtvis också göra en\r\ninsats. Mycket av den information som\r\nFolkhälsoinstitutet numera sprider -- tidigare var\r\ndet Atena-gruppen, Socialdepartementet och\r\nSocialstyrelsen -- har vänt sig till föräldrar.\r\nInformationen har syftat till att klargöra föräldrars\r\nroll och naturligtvis att lära dem mer om\r\nmissbruksproblem.</pre><pre>Något som föräldrar kan försöka göra är att unvika\r\ntidig alkoholdebut. Jag sade i den föregående\r\nfrågedebatten att tidig alkoholdebut ökar riskerna\r\nför missbruk. Kanske kan bättre och tidigare\r\nkontakter mellan barn och föräldrar också vara\r\nviktigt. Vi har haft en intensiv debatt den senaste\r\nveckan angående tankarna på en obligatorisk\r\npappaledighet. Det är klart att det skulle kunna ha\r\nen positiv effekt om papporna engagerar sig\r\ntidigare i sina barn än vad som många gånger är\r\nfallet nu.</pre><pre>Anf. 31  FANNY RIZELL (kds):</pre><pre>Fru talman! Jag är glad för socialministerns\r\nställningstagande. Jag tror också att det är viktigt\r\natt drogfrågor diskuteras överlag. Frågorna måste\r\nses i sin helhet. Jag tror också att det är viktigt att\r\nvi från samhällets sida har en plan för hur\r\nfamiljerna kan stödjas. Det gäller framför allt ett\r\nstöd och ett stärkande av föräldrarna i\r\nföräldrarollen.</pre><pre>Överläggningen var härmed avslutad.</pre><pre>9 §  Svar på fråga 1992/93:601 om\r\nvårdnadsbidrag</pre><pre>Anf. 32  Socialminister BENGT\r\nWESTERBERG (fp):</pre><pre>Fru talman! Eivor Husing har frågat mig om det är\r\nförenligt att införa nya kostnadskrävande bidrag i\r\nen tid när budgetunderskottet bara växer.</pre><pre>Inom ramen för en totalt sett ansvarsfull\r\nfinanspolitik är det självfallet möjligt att också i\r\nnuvarande läge införa nya bidrag. Ett exempel på\r\ndetta är den stora handikappreformen som\r\nkammaren kommer att behandla i nästa vecka.</pre><pre>I övrigt får jag hänvisa till det svar som\r\nstatsministern lämnade i förra veckan.</pre><pre>Anf. 33  EIVOR HUSING (s):</pre><pre>Fru talman! Jag får tacka socialministern för svaret.</pre><pre>Jag vill samtidigt beklaga att jag har varit tvungen\r\natt ställa denna fråga till Westerberg. Han är ju\r\nsamtidigt jämställdhetsminister. Många uppfattar\r\nföräldraförsäkringen som den största\r\njämställdhetsreformen. Vi upplever nu att\r\nvårdnadsbidraget ställs mot föräldraförsäkringen.\r\nErsättningsnivån i föräldraförsäkringen skall ju\r\nsänkas. Nu hänvisar socialministern till\r\nhandikappreformen. Men kommer ersättningen att\r\nsänkas på andra områden för att denna reform skall\r\nkunna genomföras?</pre><pre>Vi tycker att det mest allvarliga är införandet av ett\r\nvårdnadsbidrag. Då tas det många steg bakåt. Om\r\ndet blir som många befarar, dvs. att kommunerna\r\nfår ta ansvar för vårdnadsbidraget, ställs\r\nvårdnadsbidraget och barnomsorgen mot varandra.\r\nDet måste betraktas som att stort ingrepp i vårt\r\njämställdhetssystem -- det som Sverige har fått så\r\nmycket beröm för.</pre><pre>Vår familjepolitik innehåller barnbidrag,\r\nbostadsbidrag och föräldraförsäkringen med en\r\ngarantipenning. Behövs det ytterligare bidrag?\r\nSkall kommunerna ta ansvaret för finansieringen av\r\nvårdnadsbidraget?</pre><pre>Anf. 34  Socialminister BENGT\r\nWESTERBERG (fp):</pre><pre>Fru talman! Det är klart att finansieringen av\r\nhandikappreformen -- som kommer att tillföra\r\nresurser i storleksordningen drygt 1,5 miljarder\r\nkronor per år -- sker med hjälp av en minskning av\r\nresursinsatserna på många andra områden. Vi har i\r\nsjälva verket lagt fram besparingsförlsag som löper\r\npå 80 miljarder kronor. Ytterligare förslag aviseras\r\ni den nyss framlagda kompletteringspropositionen.\r\nEn viss balans mellan ökade utgifter, minskade\r\ninkomster och budgetunderskott måste naturligtvis\r\nfinnas.</pre><pre>Hur ett eventuellt vårdnadsbidrag kommer att se ut\r\nkan jag i dag inte svara på. Eivor Husing får ge sig\r\ntill tåls till dess regeringens proposition om\r\nfamiljepolitiken kommer senare i maj. Jag förstår\r\natt väntan är lång, men nu är det inte många veckor\r\nkvar.</pre><pre>Anf. 35  EIVOR HUSING (s):</pre><pre>Fru talman! I sin egenskap av jämställdhetsminister\r\när väl Bengt Westerberg medveten om att när\r\nersättningen från föräldraförsäkringen sänks till\r\n80 % minskas möjligheten för många att kunna\r\nvara tillsammans en längre tid med sina barn. De\r\ntar endast ut fem dagar per vecka eller arbetar\r\nkortare tid per dag. Det gäller även papporna. Vi\r\nskall inte tro att fler pappor tar ledigt för vård av\r\nbarn när ersättningen sänks till 80 %. Det är ju just\r\nersättningen som många gånger sägs vara orsaken\r\ntill att föräldrar inte stannar hemma med sina barn.\r\nVi socialdemokrater ser sänkningen av\r\nersättningen från föräldraförsäkringen som ett sätt\r\natt åstadkomma vårdnadsbidraget. Då tas ett stort\r\nsteg bakåt på jämställdhetsområdet.</pre><pre>Anf. 36  Socialminister BENGT\r\nWESTERBERG (fp):</pre><pre>Fru talman! Låt mig konstatera att den nuvarande\r\nsituationen med en ersättningsnivå på 90 % upp till\r\n7,5 basbelopp har ändå bara lett till att papporna\r\ntar ut 8 % av dagarna. Uppenbarligen har detta inte\r\nvarit tillräckligt för att få papporna att ta sitt ansvar.</pre><pre>Jag delar dock uppfattningen att om\r\nersättningsnivån sänks från 90 % till 80 % är risken\r\natt pappornas andel av uttaget av dagar kommer att\r\nminska ytterligare. Det är därför jag menar att det\r\när nödvändigt att vidta andra åtgärder för att\r\nuppmuntra pappor att ta vara på sin pappaledighet.</pre><pre>Det går att tänka sig olika modeller, som vi får\r\nanledning att återkomma till i diskussionen. Men\r\nåtgärder i den riktningen är nödvändiga för att få\r\npapporna att ta ut åtminstone en månads ledighet\r\noch helst naturligtvis mer.</pre><pre>Anf. 37  EIVOR HUSING (s):</pre><pre>Fru talman! Målsättningen måste vara att fler män\r\nutnyttjar sin föräldraförsäkring. Men det blir inte\r\nlättare när man sänker nivån i\r\nföräldraförsäkringen.</pre><pre>Jag är bosatt i en liten kommun, och jag har drivit\r\nbarnomsorgsfrågan i många år. Men det har inte\r\nvarit det allra lättaste att få fram dagis.\r\nMotståndare finns alltid. Nu, när kommunerna\r\ntyngs av en svag ekonomi, tror jag att många här ser\r\nen chans att byta ut barnomsorgen mot ett\r\nvårdnadsbidrag. Även Bengt Westerbergs egna\r\npartibröder hyser ju oro för vad detta med ett\r\nvårdnadsbidrag kan innebära.</pre><pre>I de små byarna har vi genom\r\nlandsbygdsutvecklingen kunnat få fram många\r\ndagis. Men nu finns risken att underlaget dras bort\r\ni och med att ett vårdnadsbidrag tas fram.</pre><pre>Anf. 38  Socialminister BENGT\r\nWESTERBERG (fp):</pre><pre>Fru talman! Den risken finns. Därför är\r\nutformningen av ett vårdnadsbidrag och de\r\nbestämmelser om barnomsorgen som finns i\r\nsocialtjänstlagen viktiga. Vi skall inom en inte\r\nalltför avlägsen framtid återkomma i denna\r\nkammare med en redovisning av helheten.</pre><pre>Anf. 39  EIVOR HUSING (s):</pre><pre>Fru talman! Jämställdhetsministern måste förstå att\r\nkvinnorna är oroliga nu när arbetslösheten är högre\r\nän på mycket längre. Dessutom ökar\r\nkvinnoarbetslösheten på grund av neddragningar\r\ninom den offentliga sektorn. Barnomsorgen och\r\nföräldraförsäkringen var ju det som gjorde att\r\nkvinnorna fick ett avlönat arbete. Således är oron\r\nstor över det här med ett vårdnadsbidrag.</pre><pre>Bengt Westerberg kan väl inte se vårdnadsbidraget\r\nsom en ny giv i jämställdhetsarbetet. Vi ser\r\nvårdnadsbidraget som en stor tillbakagång.</pre><pre>Anf. 40  Socialminister BENGT\r\nWESTERBERG (fp):</pre><pre>Fru talman! Jag ser inte vårdnadsbidraget vare sig\r\nsom en ny giv i jämställdhetsarbetet eller som en\r\ntillbakagång. Vårdnadsbidraget är ju tänkt som ett\r\nekonomiskt stöd till de föräldrar som, i regel, på\r\nandra grunder har valt att vara hemma litet längre\r\nmed sina små barn. Jag tycker att man skall\r\nrespektera att vissa föräldrar gör det valet och att\r\nde kan behöva ett ekonomiskt bidrag för att kunna\r\nklara den situationen.</pre><pre>Jag tror inte alls att det är fråga om något bidrag till\r\njämställdhetsarbetet. Däremot kan en\r\npappamånad i föräldraförsäkringen utgöra ett\r\nsådant bidrag.</pre><pre>Överläggningen var härmed avslutad.</pre><pre>10 §  Svar på fråga 1992/93:619 om kvinnors\r\nalkoholkonsumtion</pre><pre>Anf. 41  Socialminister BENGT\r\nWESTERBERG (fp):</pre><pre>Fru talman! Monica Widnemark har frågat mig om\r\njag avser att medverka till en intensifierad\r\nforskning omkring kvinnors alkoholmissbruk och\r\ntill att behovet av insatser tillgodoses.</pre><pre>Jag anser, i likhet med Monica Widnemark, att\r\nkvinnors missbruk är ett allvarligt problemområde.\r\nDet finns behov av insatser såväl när det gäller vård\r\noch eftervård som forskning och\r\nkunskapsutveckling. Problemet har föranlett flera\r\ninitiativ från regeringens sida. Sålunda har\r\nSocialstyrelsen också under senare år, bl.a. på\r\nuppdrag av regeringen, ägnat frågan ökad\r\nuppmärksamhet.</pre><pre>Den alkoholpolitiska kommissionen (S 1991:17),\r\nsom regeringen tillsatte i början av förra året, har\r\nsom en av sina uppgifter att särskilt\r\nuppmärksamma de kvinnliga missbrukarnas\r\nvårdbehov. Kommissionen skall även kartlägga och\r\nanalysera missbrukets konsekvenser för\r\nmissbrukarnas familjer och bedöma vilka insatser\r\nsom behöver göras för att möta bl.a. barnens behov\r\nav stöd.</pre><pre>Frågan om åtgärder mot kvinnors missbruk bör\r\nenligt min uppfattning ges hög prioritet. Det finns\r\nutan tvivel behov av såväl forskning som\r\nkunskapsutveckling i syfte att förbättra de specifika\r\ninsatserna för kvinnor med alkoholproblem. Jag\r\nkommer även framdeles att bevaka frågan och\r\narbeta för att nödvändiga insatser kommer till\r\nstånd.</pre><pre>Anf. 42  MONICA WIDNEMARK (s):</pre><pre>Fru talman! Jag ber att få tacka socialministern för\r\nsvaret.</pre><pre>Från tidigare forskning vet vi att en kvinnas kropp\r\ninte tål samma mängder alkohol som en mans.\r\nDessutom tar vi kvinnor mycket snabbare skada än\r\nmännen. Därför är det viktigt att forskningen kring\r\nkvinnor och kvinnors alkoholmissbruk intensifieras\r\nsamt att man inte rättar sig efter männen.</pre><pre>Det är också viktigt att det finns möjligheter för\r\nkvinnor att bli behandlade på ett kvinnligt sätt och\r\natt man försöker behandla kvinnor tillsammans\r\nmed kvinnor, inte med män.</pre><pre>Kvinnor som är missbrukare har ofta varit\r\nberoende av män innan de väl blev fast i sitt\r\nmissbruk. Om kvinnor hamnar på behandlingshem\r\nför både män och kvinnor, blir de ofta återigen\r\nberoende av män.</pre><pre>Vidare finns det en undersökning som visar att barn\r\nsom växer upp med alkoholmissbruk i familjen ofta\r\nblir aggressiva, både fysiskt och verbalt. Den här\r\ngruppen barn bör fångas upp redan i förskolan. Det\r\ngör man kanske redan i dag i många kommuner -- i\r\nvarje fall hoppas jag att det är så. I detta\r\nsammanhang är det av betydelse att förskolan\r\nspelar en mycket stor och viktig roll för de här\r\nbarnen, bl.a. när det gäller att ge barnen stimulans.</pre><pre>I de familjer där kvinnan är missbrukare tar barnen\r\nskada. Vidare är det ju främst mammorna som mest\r\nstimulerar sina barn i dag, för det är väl mammorna\r\nsom tillbringar mest tid med barnen.</pre><pre>Jag tycker att det som sägs i svaret är bra, nämligen\r\natt den alkoholpolitiska kommissionen arbetar med\r\ndessa frågor och att man främst skall studera\r\nkonsekvenserna för missbrukarens familj och\r\nbedöma insatserna. Litet hoppfullt är också att\r\nsocialministern, som han säger i svaret, framdeles\r\nskall bevaka frågan och arbeta för att nödvändiga\r\ninsatser kommer till stånd. Det hoppas vi kvinnor\r\ninom Socialdemokraterna verkligen skall ske.</pre><pre>Överläggningen var härmed avslutad.</pre><pre>11 §  Svar på fråga 1992/93:621 om barnens\r\nsituation</pre><pre>Anf. 43  Socialminister BENGT\r\nWESTERBERG (fp):</pre><pre>Fru talman! Maj-Inger Klingvall har frågat mig om\r\njag i dag kan svara på om regeringen är beredd att\r\nta några initiativ med anledning av barnens\r\nsituation i kommunerna.</pre><pre>Socialstyrelsens rapport om barns villkor innebär\r\nen beskrivning av läget hösten 1992. Denna\r\nlägesrapport föranleder inga omedelbara statliga\r\ningripanden. Däremot kan det finnas skäl för\r\nenstaka kommuner att ta itu med vissa lokala\r\nproblem.</pre><pre>Kommunernas ekonomiska situation kommer att\r\nleda till omprövningar under hela 1990-talet.\r\nArbetet med att öka produktiviteten i den\r\nkommunala verksamheten måste fortsätta, så att\r\nmedborgarnas behov av service på bästa sätt kan\r\ntillgodoses. Några uppräkningar av statens bidrag\r\ntill kommunerna finns det inte utrymme för under\r\nde närmaste åren.</pre><pre>Regeringen har emellertid i den nyligen avlämnade\r\nkompletteringspropositionen, som en tillfällig\r\nåtgärd, föreslagit att kommunerna för år 1994 skall\r\nfå behålla kommunalskattemedel motsvarande det\r\nökade skatteunderlag som beror på det sänkta\r\ngrundavdraget. Det innebär att kommuner och\r\nlandsting som inte höjer skatten tillförs drygt 4\r\nmiljarder kronor för år 1994 som de annars inte\r\nskulle ha erhållit.</pre><pre>Anf. 44  MAJ-INGER KLINGVALL (s):</pre><pre>Fru talman! Jag vill tacka socialministern för svaret.</pre><pre>När socialministern håller tal på Folkpartiets\r\nkommunkonferens eller när han håller\r\npresskonferens om sin nya bok talar han ett annat\r\nspråk än det som används i det här svaret, som jag\r\nför övrigt tycker är högst intetsägande.</pre><pre>Jag finner inget gehör i svaret för den oro som allt\r\nfler känner för barnens situation. Denna oro\r\nkänner såväl personal som föräldrar och barn. Den\r\nhär oron kommer också till uttryck i\r\nSocialstyrelsens rapport, som för 1993 pekar på en\r\nmycket allvarlig situation.</pre><pre>Det är inte på det sättet att det är enstaka\r\nkommuner som skall ta itu med sina problem, utan\r\nvad Socialstyrelsen pekar på är framför allt\r\nstorstadskommunerna, där det bor väldigt många\r\nbarn och där det ser som allvarligast ut när det\r\ngäller 1993 och 1994.</pre><pre>Problemet är större än vad svaret ger uttryck för.\r\nSvenska kommunaltjänstemannaförbundet visar i\r\nsina undersökningar på att 40 % av besparingarna i\r\nkommunerna drabbar barnen -- 25 % gäller\r\nbarnomsorgen. Detta bekräftas av\r\nKommunförbundets egna undersökningar av de\r\nneddragningar som planeras i kommunerna.</pre><pre>Vi vet att barn drabbas i det här sammanhanget.\r\nFramför allt gäller det de utsatta barnen.</pre><pre>Regeringens svar på frågan om vad som skall hända\r\n1993--1994 och framåt ges i\r\nkompletteringspropositionen. Kommunerna skall\r\nju vidkännas en oförändrad nivå, något som i\r\npraktiken innebär att 35 miljarder skall tas bort från\r\nden kommunala verksamheten. Jag tycker att detta\r\nrimmar mycket illa med den oro som jag erfarit att\r\nsocialministern har uttryckt i andra sammanhang.</pre><pre>Anf. 45  Socialminister BENGT\r\nWESTERBERG (fp):</pre><pre>Fru talman! Det finns inte alls någon skillnad\r\nmellan vad jag har skrivit i den bok som Maj-Inger\r\nKlingvall talar om och det som står i\r\nkompletteringspropositionen.</pre><pre>Min och hela regeringens bedömning är att det inte\r\nfinns utrymme för en ökad real konsumtion i\r\nkommunerna under i stort sett hela detta årtionde.\r\nDet beror på de stora ekonomiska obalanserna,\r\nsom till varje pris måste rättas till. Det i sin tur\r\nställer mycket stora krav på kommunerna när det\r\ngäller produktivitetsutvecklingen. Man måste bli\r\neffektivare i sin verksamhet. Det gäller alla\r\nområden, också barnomsorgen.</pre><pre>Att stora nedskärningar har skett på det området\r\nbehöver inte vara detsamma som att kvaliteten har\r\nförsämrats. Det finns många exempel på\r\nförändringar i barnomsorgen som inneburit att\r\nman, med bibehållen kvalitet, har sparat resurser.</pre><pre>Jag är hoppfull och tror att det fortfarande finns en\r\neffektiviseringspotential både inom barnomsorgen\r\noch inom annan kommunal verksamhet. Men för\r\nden skull kan det naturligtvis finnas exempel på\r\nbarnstugor i Sverige där personaltätheten är väl låg\r\noch barngrupperna väl stora för att man skall kunna\r\nleva upp till de pedagogiska mål som finns inskrivna\r\ni Socialstyrelsens program för förskolan.\r\nSpridningen är alltså ganska stor i kommunerna --\r\npå en del håll är det mycket bra, och på andra håll\r\när det sämre.</pre><pre>Den fråga som Maj-Inger Klingvall har ställt till mig\r\ngäller om regeringen nu avser att ta några initiativ.\r\nFör något sådant finns det faktiskt inte något\r\nunderlag i Socialstyrelsens rapport. Det är sant att\r\nman pekar på att det ute i många kommuner finns\r\nen viss oro för vad som skall hända under 1993.\r\nMen jag är övertygad om att man, om samma fråga\r\nhade ställts ett år tidigare, också hade uttryckt en\r\nhel del oro. När man summerar effekterna av vad\r\nsom hände 1992 säger man ändå att det här gick\r\nganska bra.</pre><pre>Vi får se vad som händer när 1993 är slut. Jag tror\r\natt man i huvudsak också kommer att kunna\r\nhantera de problemen. Men det är klart att det kan\r\nhända saker som motiverar ingrepp. För att\r\nunderlätta för kommunerna att något bromsa upp\r\nden snabba strukturomvandling som nu pågår har\r\nalltså regeringen föreslagit att kommunerna skall få\r\nbehålla en del pengar under 1994.</pre><pre>Anf. 46  MAJ-INGER KLINGVALL (s):</pre><pre>Fru talman! Skall jag göra tolkningen att\r\nsocialministern tror att det är fullt möjligt att\r\nfortsätta med den här omfattningen på de under\r\n1992 gjorda besparingarna, neddragningarna, inom\r\nbarnomsorgen och övrig verksamhet som rör barn?</pre><pre>Det är ju en sak att börja på en viss nivå och ta bort\r\n2--2,5 % av verksamheten. Men till slut kommer\r\nman faktiskt ner till en nivå där det blir oerhört\r\npåfrestande för en verksamhet att upprätthålla den\r\nkvalitet som åtminstone vi menar att barnomsorgen\r\nskall ha. Jag har dessutom sett att Bengt\r\nWesterberg, det framgår av tidningsintervjuer, är\r\nmycket medveten om att man på många ställen\r\nfaktiskt har nått smärtgränsen när det gäller att\r\nupprätthålla en någorlunda hygglig kvalitet på\r\nbarnomsorgen.</pre><pre>När jag läser regeringens förslag i\r\nkompletteringspropositionen blir jag synnerligen\r\noroad över vad detta kommer att betyda för\r\nverksamheten, för barnen i kommunerna.</pre><pre>Anf. 47  Socialminister BENGT\r\nWESTERBERG (fp):</pre><pre>Fru talman! Det är alldeles riktigt uppfattat. Jag\r\nmenar alltså att det finns en del exempel på\r\nbarnstugor där barngrupperna är för stora i\r\nförhållande till den personal som finns.</pre><pre>Jag har besökt Biskopsgården i Göteborg, som är\r\nett extremexempel i Socialstyrelsens undersökning.\r\nDär fanns grupper om 21 barn och 2 förskollärare.\r\nDe förskollärarna förmedlade till mig intrycket att\r\ndet där var svårt att bedriva verksamhet enligt de\r\npedagogiska mål som vi har. Visst finns det alltså\r\nsådana exempel. Men kvaliteten är också mycket\r\nojämn i många kvaliteter. I Göteborgs kommun är\r\nkvaliteten ojämn. Vidare finns det en del\r\nextremexempel på verksamheter med ojämn\r\nkvalitet i Uppsala.</pre><pre>En viktig uppgift för kommunerna, menar jag, är\r\natt jämna ut kvaliteten inom kommungränsen. Det\r\ngäller att inte acceptera att det är väldigt stora\r\nskillnader mellan de olika barnstugorna.</pre><pre>Jag tror dock att det finns utvecklingsmöjligheter.\r\nVi i regeringen har beslutat att stödja ett projekt\r\nsom handlar om att i Sverige pröva den s.k.\r\nRegumiliapedagogiken med grupper om 25 barn\r\noch 2 förskollärare. Det här fungerar\r\nutomordentligt bra. Det har jag själv på plats\r\nkunnat konstatera. Vi får se om det går att överföra\r\nde erfarenheterna till Sverige.</pre><pre>Anf. 48  MAJ-INGER KLINGVALL (s):</pre><pre>Fru talman! Jag har också besökt Regumilia vid ett\r\npar tillfällen och vet att man där bedriver en väldigt\r\nbra verksamhet. Men barnomsorgen där ser inte\r\nalls ut som vår, därför att den bedrivs mellan kl.\r\n09.00 och kl. 16.00 varje dag. Vi däremot skall ha\r\nen barnomsorg som fungerar från kl. 06.15--06.30\r\ntill kl. 19.30. Det gör att väldigt stora krav ställs här\r\ni Sverige.</pre><pre>Vår barnomsorg är ju utformad så, att den passar\r\nföräldrar som vill kombinera vården av barn med\r\nförvärvsarbete. Pedagogiken kan vi säkert använda\r\noss av. Men ta inte för mycket intryck av\r\nRegumilias gruppstorlek och personaltäthet som\r\ninte är jämförbara med svenska förhållanden.</pre><pre>Ja, visst går det att utveckla verksamheten på olika\r\nsätt. Men även i det avseendet finns det självfallet\r\nen smärtgräns.</pre><pre>En annan sak i kompletteringspropositionen som\r\njag har reagerat mycket på -- jag förstår att det är\r\nen väg när det gäller att uppnå den här\r\neffektiviseringen -- är detta med att använda sig av\r\navgifter. Avgifter i barnomsorgen kan naturligtvis\r\nanvändas som ett styrinstrument. Men om\r\navgifterna används till att stänga ute barn, att ta\r\nbort närhetsprincipen -- som man är inne på i en del\r\nkommuner -- är det en mycket dålig utveckling för\r\nbarnen.</pre><pre>Anf. 49  Socialminister BENGT\r\nWESTERBERG (fp):</pre><pre>Fru talman! Det är naturligtvis fullt möjligt att även\r\nmed tillämpning av denna pedagogik ha längre\r\nöppethållandetider. Man erbjuder också tillsyn\r\ninnan man sätter i gång med den pedagogiska\r\nverksamheten och efter det att den är avslutad på\r\ndagarna. Men vi får som sagt se vad dessa försök\r\nkan leda till för slutsatser i Sverige, om det är\r\növerförbart till våra förhållanden eller inte.</pre><pre>Jag håller självklart med Maj-Inger Klingvall om\r\natt det finns en smärtgräns. Men jag tror inte att\r\nden smärtgränsen går vid de normer som vi hade för\r\nnågra år sedan då man ansåg att barngrupperna inte\r\nkunde vara större än 15 barn, att de behövdes tre\r\nförskollärare eller barnskötare för varje barngrupp.\r\nErfarenheterna av något lägre personaltäthet och\r\nnågot större barngrupper är inte alls entydigt\r\ndåliga, utan det kan ibland t.o.m. fungera ganska\r\nbra.</pre><pre>Jag delar också Maj-Inger Klingvalls uppfattning\r\nom att avgifterna inte skall användas på ett sådant\r\nsätt att man i praktiken utestänger föräldrar från\r\nbarnomsorg. Avgifterna måste ligga på ett\r\ntillräckligt låg nivå för att barnomsorgen skall vara\r\ntillgänglig.</pre><pre>Anf. 50  MAJ-INGER KLINGVALL (s):</pre><pre>Fru talman! Jag blir väldigt glad över det\r\nsocialministern sade senast. Det är faktiskt så att\r\ndetta i kompletteringspropositionen framställs som\r\nett sätt att begränsa utbudet i den offentliga\r\nverksamheten. Jag skall inte läsa upp det, för jag\r\nvet att socialministern väl känner till vad som där\r\nstår.</pre><pre>Det här blev verkligen aktuellt när jag lyssnade på\r\nEkot i går morse, där Bengt Westerbergs\r\npartikamrat, folkpartistiske kommunalrådet i\r\nLinköping berättade hur man tänker höja\r\navgifterna i Linköpings kommun och i och med\r\ndetta faktiskt helt gå ifrån näringsprincipen. Man\r\ntänker ha en sådan differentierad avgiftstaxa att\r\nbarnen måste flytta runt för att hitta till rätt dagis\r\nsom har rätt öppethållandetider. Man tänker ha\r\nfyra olika öppethållandetider. Dessutom tänker\r\nman chockhöja avgifterna för barn under två år för\r\natt så att säga inte behöva ha dem i\r\ndaghemsverksamheten, såvitt jag kan förstå.</pre><pre>Det här är den typ av effektiviseringar som jag\r\ntycker leder helt fel. Jag utgår från att\r\nsocialministern instämmer i att detta kommer att\r\nleda helt fel.</pre><pre>Anf. 51  Socialminister BENGT\r\nWESTERBERG (fp):</pre><pre>Fru talman! Svaret är både ja och nej. En viss\r\ndifferentiering av avgifterna med hänsyn till\r\nutnyttjande tycker jag är möjlig. Detta är också\r\nförenligt med de sociala mål som vi har.</pre><pre>Jag vet att det finns ett daghem i Norrtälje\r\nkommun, i Rimbo, som heter Månskenet och som\r\nhar blivit omtalat därför att en differentierad\r\navgiftssättning tillämpas där. Man får tala om när\r\nman tänker lämna barnen och när man tänker\r\nhämta dem. Vill man utnyttja tider dessförinnan\r\neller därefter, får man betala litet extra.</pre><pre>Den typen av användning av avgifter för att styra\r\nefterfrågan tycker jag är faktiskt ganska rimlig\r\nockså inom barnomsorgen. Men de andra exempel\r\nsom Maj-Inger Klingvall redovisade känns mer\r\nskrämmande, även om jag naturligtvis måste titta\r\npå dem mera i detalj, innan jag kan bedömma ifall\r\ndet är rimligt eller inte.</pre><pre>Överläggningen var härmed avslutad.</pre><pre>12 §  Svar på fråga 1992/93:622 om\r\nkommunernas äldreomsorg för invandrare</pre><pre>Anf. 52  Socialminister BENGT\r\nWESTERBERG (fp):</pre><pre>Fru talman! Sinikka Bohlin har frågat statsrådet Bo\r\nKönberg om han är beredd att ge Socialstyrelsen i\r\nuppdrag att snarast göra en kartläggning om hur\r\nkommunernas äldreomsorg för invandrare\r\nfungerar. Arbetet inom regeringen är så fördelat att\r\ndet är jag som skall besvara frågan.</pre><pre>Regeringen gav i december 1990 Socialstyrelsen\r\noch Statens invandrarverk i uppdrag att kartlägga\r\noch beskriva de äldre invandrarnas situation i\r\nSverige. Uppdraget redovisades till regeringen i\r\nseptember 1991.</pre><pre>Rapporten ''En mångkulturell äldreomsorg''\r\nbekräftar bilden av ett framväxande mångkulturellt\r\nsamhälle. Många av de stora invandrargrupperna\r\nnärmar sig ålderdomen, vilket ställer allt större\r\nkrav på beredskap att möta de omsorgs- och\r\nvårdbehov som hör till åldrandet.</pre><pre>Enligt rapporten anses dock kommunernas och\r\nlandstingens beredskap vara ganska låg, och det\r\nbrister i måluppfyllelse vad avser\r\näldreomsorgsinstanser för gruppen äldre\r\ninvandrare. I rapporten presenteras förslag som\r\nfrämst gäller att på ett bättre sätt tillvarata redan\r\ntillgängliga resurser. Det handlar t.ex. om tillgång\r\ntill tvåspråkig personal, bättre planering och ett\r\nutökat samarbete med invandrarorganisationerna.</pre><pre>I rapporten anges att Socialstyrelsen har för avsikt\r\natt påbörja en ny uppföljning i frågan under 1994.\r\nJag har också erfarit att Socialstyrelsen i samarbete\r\nmed Folkhälsoinstitutet och Livsmedelsverket\r\ninom kort kommer att ge ut en skrift kring\r\nmatfrågor som berör bl.a. religiösa och kulturella\r\naspekter på detta ämne. Denna skrift rör\r\ninvandrargrupperna generellt och kan\r\nförhoppningsvis utgöra ett värdefullt\r\nkunskapsunderlag för t.ex. hemtjänstens personal.\r\nJag har också erfarit att Socialstyrelsen även\r\nplanerar andra aktiviteter inom området.</pre><pre>Jag vill dessutom tillägga att den svensk-finska\r\narbetsgruppen SFINKS nyligen beslutat att ge en\r\nsärskild arbetsgrupp i uppdrag att göra en analys av\r\nde äldre finska invandrarnas situation i Sverige.</pre><pre>Anf. 53  SINIKKA BOHLIN (s):</pre><pre>Fru talman! Jag vill tacka socialministern för svaret.\r\nJag kan hålla med socialministern till en viss del.\r\nSom jag också vet finns det ganska många\r\nkartläggningar och olika typer av rapporter. Det\r\nsom är gemensamt för dessa rapporter och\r\nkartläggningar är att man har kunnat peka på\r\nbehoven, vet vad man behöver göra för invandrare,\r\nmen det finns väldigt få förslag till åtgärder. Det är\r\nvad min fråga egentligen gäller.</pre><pre>Nu har riksdagen lämnat ansvaret för\r\näldreomsorgen för invandrare till kommunerna och\r\ndelvis också till landstingen. I den här ekonomiska\r\nsituationen kanske inte kommunerna prioriterar\r\njust den här gruppen, som jag tycker är en väldigt\r\nviktig grupp i samhället. I och för sig kan man\r\nkanske kalla invandrarna för den osynliga gruppen.\r\nDe syns kanske inte på samma sätt i samhällslivet\r\nsom alla andra grupper. Jag tänker då mest på de\r\ns.k. de gamla arbetsinvandrargrupperna, som kom\r\ntill Sverige, vad med om att bygga Sverige,\r\nmedverkade till den tillväxt som behövdes för att vi\r\nskulle kunna bygga upp den sociala välfärden.</pre><pre>Nu ser man, speciellt bland kvinnorna, att\r\nutslagningen från arbetslivet är ganska stor.\r\nSjukskrivningar och förtidspensioneringar är\r\nmycket mer frekventa bland invandrarkvinnorna\r\nän t.ex. hos de svenska kvinnorna. Det är den här\r\ngruppen som är morgondagens pensionärer och\r\nkunder, om vi kan kalla dem så, inom\r\näldreomsorgen.</pre><pre>Därför skulle jag vilja fråga socialministern om han\r\när beredd att medverka till en långsiktig planering\r\noch kartläggning, där man sammanstrålar alla dessa\r\nrapporter och utredningar, så att vi får en helhet\r\nsom handledning för kommuner och landsting i\r\nframtiden.</pre><pre>Anf. 54  Socialminister BENGT\r\nWESTERBERG (fp):</pre><pre>Fru talman! Låt mig först säga att den inventering\r\nsom gjordes 1990/91 av Socialstyrelsen och som\r\nledde fram till den rapport som jag nämner i\r\nfrågesvaret syftade till att visa hur problemet ser ut\r\noch därmed till att stimulera kommunerna att mera\r\nuppmärksamma denna fråga.</pre><pre>Jag tror precis som Sinikka Bohlin att det handlar\r\nväldigt mycket om att ute i kommunerna se\r\ninvandrargrupperna och deras problem. Har man\r\nväl gjort det kan man säkert -- utan att\r\nnödvändigtvis tillföra en massa nya resurser --\r\ngenom bättre planering, utbildning av personal och\r\ninte minst genom utnyttjande av personal\r\nåstadkomma en ganska bra service.</pre><pre>Kommunerna är av mycket varierande storlek. Vi\r\nhar Stockholm och Göteborg å ena sidan, Fagersta\r\noch Hallstahammar å den andra som har många\r\ninvandrare och som har erbjudit särskilda\r\nservicehus för invandrare. Vad som inte finns men\r\nsom faktiskt skulle behövas på sina håll är t.ex.\r\ngruppbostäder för äldre invandrare och också\r\nandra arrangemang.</pre><pre>Inom vården finns det väldigt mycket personal vars\r\nspråkkunskaper skulle kunna utnyttjas. Där tror\r\njag att det mer handlar om planering och\r\nnaturligtvis kompletterande utbildningsinsatser.</pre><pre>Jag kommer självklart att försöka se till att\r\nkunskaperna om hur situationen ser ut successivt\r\nförbättras, både genom Socialstyrelsen och\r\nförhoppningsvis också genom Kommunförbundets\r\ninsatser, och till att vi skall använda kunskaperna\r\nför att anpassa äldreomsorgen så långt det över\r\nhuvud taget är möjligt till de äldre\r\ninvandrargrupperna.</pre><pre>De problem som Sinikka Bohlin pekar på finns\r\nförvisso runt om i Sverige. Jag tror att vi på en hel\r\ndel håll kan göra kvalitativt bättre insatser än vad vi\r\ngör för närvarande.</pre><pre>Anf. 55  SINIKKA BOHLIN (s):</pre><pre>Fru talman! Jag håller med socialministern att alla\r\ndessa probleminventeringar har behövts, därför att\r\nkunskapen om invandrarnas förhållanden kanske\r\ninte har varit så bra tidigare. Visst har vi nu kommit\r\nen bit på vägen. Man kan också använda samlade\r\nresurer i kommuner och landsting för att hitta de\r\nrätta formerna. Men jag är rädd för att man inte\r\nprioriterar detta i dag. Man har kunskapen, man\r\nkänner till behoven, men gör ingenting.</pre><pre>Beträffande invandrarnas möjligheter att påverka i\r\ndagens samhälle kan jag citera ur en SIV-\r\nutredning:</pre><pre>''-- Är man kvinna, befinner man sig i underläge på\r\ngrund av sin könstillhörighet.</pre><pre>-- Är man invandrare, befinner man sig i ett\r\nflerfaldigt underläge beroende på invandrarstatus.</pre><pre>-- Är man arbetare, längst ner på botten, tillhör\r\nman den mest maktlösa delen av\r\narbetarkollektivet.''</pre><pre>Vi måste från riksdagens sida göra ett mycket starkt\r\nuttalande, så att kommunerna verkligen tar sig an\r\ndessa människor, som kanske inte har samma\r\npåverkansmöjligheter i kommunalpolitiken som\r\nandra grupper i samhället.</pre><pre>Anf. 56  Socialminister BENGT\r\nWESTERBERG (fp):</pre><pre>Fru talman! Jag tycker att vi på detta område som\r\npå andra måste acceptera och stödja den\r\narbetsfördelning som finns mellan stat och\r\nkommun. Statens uppgift är att försöka få en\r\növersiktlig bild av hur situationen är, att sprida\r\nkunskap och sprida idéer om vad man kan göra för\r\nnågonting ute i kommunerna. Sedan är det\r\nkommunernas uppgift att planera, handla och\r\nutnyttja den här kunskapen och de tips som de har\r\nfått från statsmakternas sida. Där får Sinikka\r\nBohlin försöka agera genom våra representanter på\r\nden kommunala sidan, så att de verkligen\r\nuppmärksammar dessa problem och försöker hitta\r\nlokalt anpassade lösningar.</pre><pre>Det är som sagt självklart att statsmakerna, i första\r\nhand Socialstyrelsen och också Invandrarverket, på\r\nolika sätt skall bistå kommunerna med\r\nkunskapsöversikter och med, som jag sade tidigare,\r\nuppslag om vad man kan göra för att möta behovet\r\npå ett bättre sätt.</pre><pre>Anf. 57  SINIKKA BOHLIN (s):</pre><pre>Fru talman! Visst ställer jag gärna upp för att sprida\r\nkunskap tillsammans med socialministern. Jag tror\r\natt det finns en viss enighet i varje fall i denna fråga\r\nmellan våra partier.</pre><pre>Jag tror fortfarande att man från riksplanet på\r\nnågot sätt måste starkare poängtera vikten av den\r\nhär frågan, just därför att dessa människor inte har\r\nsamma påverkansmöjligheter i kommunerna som\r\nandra.</pre><pre>Socialministern sade tidigare att han var beredd att\r\nmedverka till att samordna de olika rapporterna, se\r\npå de framtida möjligheterna och kanske också ge\r\ntips från centralt håll till kommunerna. Jag tycker\r\natt det är bra. Jag kanske får återkomma litet\r\nsenare i frågan.</pre><pre>Överläggningen var härmed avslutad.</pre><pre>13 §  Svar på fråga 1992/93:589 om åtgärder för\r\natt minska försurningsskadorna i Västsverige</pre><pre>Anf. 58  Miljöminister OLOF JOHANSSON\r\n(c):</pre><pre>Fru talman! Inga-Britt Johansson har frågat mig om\r\njag anser att bästa tillgängliga teknik skall användas\r\nför att minska försurningsskadorna i Västsverige.</pre><pre>Svaret är ett ja från min sida.</pre><pre>I det fall Inga-Britt Johansson refererade till\r\nfastställde regeringen de villkor, som\r\nkoncessionsnämnden föreskrivit för\r\nraffinaderierna i det överklagande beslutet. Dessa\r\nkrav står sig väl i jämförelse med tillämpade krav i\r\nDanmark och Tyskland, vilka är de strängaste i EG-\r\nområdet.</pre><pre>Frågan om vad som är bästa tillgängliga teknik\r\nfordrar ofta ingående överväganden av både\r\nekonomisk och teknisk karaktär. Den teknik som\r\nfastställts för raffinaderierna har befunnits vara väl\r\ni linje med de olika typer av bästa tillgängliga\r\nteknik som beskrivs i underlaget till EG:s direktiv\r\npå området.</pre><pre>Anf. 59  INGA-BRITT JOHANSSON (s):</pre><pre>Fru talman! Det hör till debattreglerna att man\r\nskall tacka för svaret vare sig man vill det eller ej.\r\nSå jag ber att få tacka för svaret. Jag måste säga att\r\ndet gör mig en aning uppröd.</pre><pre>Arbetet med miljöskadorna i Göteborgsregionen\r\noch i Västsverige har pågått en lång tid. Vi har stora\r\nskogsskador, mängder med försurade sjöar. I\r\nGöteborg är vi ibland tvungna att varna människor\r\nför att röra sig utomhus, därför att luften är för\r\ndålig. Miljöprojekt i Göteborg visar att\r\nraffinaderierna till stor del bidrog till dessa\r\nproblem.</pre><pre>Det finns nu tekniska möjligheter att i princip få\r\nbort problemen från raffinaderierna. Det skulle\r\nkosta ett öre per en liter bensin resp. diesel.\r\nKoncessionsnämnden vill inte ställa så hårda krav.\r\nLänsstyrelser och miljö- och hälsoskyddsnämnder\r\ntillstyrkte de högre kraven när ärendet\r\növerklagades till regeringen. Olof Johansson gick\r\npå Koncessionsnämndens beslut, emot\r\nLänsstyrelsen och miljö- och hälsoskyddsnämnder.</pre><pre>Olof Johansson säger att bästa tillgängliga teknik\r\nnaturligtvis skall användas och blandar in EG i\r\nsammanhanget. Mig veterligt är Sverige inte\r\nmedlem i EG, och vi har inte ens ett EES-avtal i\r\nkraft ännu. Jag vill då fråga miljöministern: Vad\r\nmenar miljöministern med bästa tillgängliga\r\nteknik? Är det något slags framförhandlad bästa\r\nmöjliga teknik, eller är det vad man tekniskt sett\r\nanser som bästa teknik? Det är den tekniken jag är\r\nute efter. Menar miljöministern att den skall\r\nanvändas när man kan minska miljöskadorna om\r\ndet inte är förenat med alltför orimliga ekonomiska\r\nvillkor?</pre><pre>Anf. 60  Miljöminister OLOF JOHANSSON\r\n(c).</pre><pre>Fru talman! Inga-Britt Johansson använder ungefär\r\nsamma ton som hon brukar. Hon vägrar att ålägga\r\nsig själv någon sorts restriktion och bevisbörda när\r\nhon säger att de tekniska möjligheterna nu finns.\r\nKan jag då få höra var de finns i full skala som lagen\r\nsäger? Innebörden av det Inga-Britt Johansson\r\nsäger är alltså att Konsessionsnämnden inte följer\r\nlagen. Jag vill gärna ha svar på den här frågan. I\r\nannat fall kan vi fortsätta denna debatt hur länge\r\nsom helst. Konsessionsnämnden har nämligen att\r\nfölja miljöskyddslagen i det här fallet.</pre><pre>Jag blandar inte in EG. Inom EG har de nämligen\r\ni full skala de anläggningar som vi och\r\nmyndigheterna har att jämföra med och som gör\r\ndet möjligt att ställa krav på tillståndsinnehavaren\r\noch på den som ansöker om tillstånd.</pre><pre>Det är klart att man alltid kan önska sig det som är\r\nbättre. Men för ordningens skull skall jag nämna att\r\nraffinaderiet i Lysekil har en svavelåtervinning som\r\nsedan 1989 har ändrats från 1 800 ton per år till 500\r\nton per år. Överhuvudtaget är egentligen\r\ngenomsnittet av de förändringar som det nya\r\ntillståndet innebär att man minskar till en tredjedel\r\nav vad man hade 1989, när man förra gången\r\nbeviljades tillstånd. Inga-Britt Johansson får därför\r\nförklara sin upprördhet.</pre><pre>Anf. 61  INGA-BRITT JOHANSSON (s):</pre><pre>Fru talman! Jag blir upprörd eftersom, som jag\r\nsade, länsstyrelsen, Miljö- och\r\nhälsoskyddsnämnden har insett att de högre kraven\r\när nödvändiga för att i alla fall i den delen\r\nunderlätta att få ordning på miljösituationen.</pre><pre>Flera gånger per år får man under vintertid varna\r\nföräldrar för att gå ut med sina barn exempelvis.\r\nMan får också varna människor som har astma eller\r\nsom i övrigt har känsliga luftrör för att gå ut, därför\r\natt luftförhållandena är så dåliga. Som jag tidigare\r\nsade var man under Miljöprojekt Göteborg\r\növerens om att raffinaderierna står för en stor del\r\nav de här problemen.</pre><pre>Olof Johansson kanske också kan tala om för mig\r\nhur mycket kolväteutsläppen minskar. De\r\nmotsvarar med det beviljade tillståndet utsläpp från\r\n300 000 bilar.</pre><pre>Anf. 62  Miljöminister OLOF JOHANSSON\r\n(c):</pre><pre>Fru talman! Nödvändigt? Ja, det är liksom\r\nsjälvklart att det finns mycket som är nödvändigt att\r\ngöra med hänsyn till de skador vi under lång tid har\r\nåsamkat naturen utan att ta tillräcklig hänsyn. Jag\r\nnämnde i ett fall 1989 års siffror och jag kan\r\nfortsätta att göra jämförelser med 1989.\r\nNödvändigheten är skapad av den situation som vi\r\nalltför länge har haft på detta område. Det är\r\nviktigt att driva på den tekniska utvecklingen. Men\r\ninnan vi har fått en miljöbalk med skärpta\r\nlagbestämmelser, har myndigheterna att tillämpa\r\nden gällande lagen.</pre><pre>Vi har inte kunnat hitta de fullskadeobjekt som\r\nvisar att en annan teknik finns. Jag är naturligtvis\r\nfylld av intresse att få reda på var dessa finns. Sedan\r\nfår denna fråga tas upp på nytt.</pre><pre>Anf. 63  INGA-BRITT JOHANSSON (s):</pre><pre>Fru talman! De myndigheter på Västkusten som\r\nnärmast är berörda har bedömt att det är tekniskt\r\nmöjligt. De har bedömt att användningen av dessa\r\nanläggningar motsvarar ett öre per producerad liter\r\nbensin och diesel. Vid raffinaderierna har man sagt\r\natt det skulle innebära att de skulle få lägga\r\nproduktionen någon annanstans. Jag förstår att det\r\när det som gör att man hänvisar till reglerna i\r\nDanmark och Tyskland, vilka är de strängaste i EG-\r\nområdet. Jag trodde i min enfald att vi i Sverige\r\näven fortsättningsvis skulle försöka att gå före med\r\nhårda miljöregler och därigenom visa att vi är i\r\ntäten. Men jag förstår att den tiden nu är förbi.</pre><pre>Anf. 64  Miljöminister OLOF JOHANSSON\r\n(c):</pre><pre>Fru talman! Vi talar här om olika saker, Inga-Britt\r\nJohansson. Frågan är om man skall följa lagen och\r\ni så fall naturligtvis använda bästa tillgängliga\r\nteknik. Det är detta som utredningarna i\r\nKonsessionsnämnden och regeringskansliet\r\nhandlar om. Jag är fortfarande fylld av intresse att\r\nfå veta: Skulle Konsessionsnämnden och\r\nregeringskansliet bortse från länsstyrelsens och\r\nkommunens förslag, om man där konkret hade\r\nkunnat påvisa att det var möjligt att finna en annan\r\ntillgänglig teknik? Så fungerar inte vi, utan vi tar\r\nnaturligtvis alla de möjligheter som finns att flytta\r\nfram positionerna. Det är precis vad som har skett\r\ni det här ärendet, därför att här ställs högre krav på\r\nalla de tre berörda raffinaderierna och i många fall\r\nhar omfattningen minskat till en tredjedel av vad\r\nsom tidigare har gällt. Det gäller inte minst\r\nsvavelåtervinningen, där ambitionsnivån under\r\nlång tid har varit alltför låg. Det är därför vi nu har\r\nmiljöproblemen i Västsverige.</pre><pre>Överläggningen var härmed avslutad.</pre><pre>14 §  Svar på fråga 1992/93:597 om\r\nkärnkraftsreaktorn i Ågesta</pre><pre>Anf. 65  Miljöminister OLOF JOHANSSON\r\n(c):</pre><pre>Fru talman! Annika Åhnberg har frågat mig om\r\nregeringen avser att vidta åtgärder så att\r\nomständigheterna kring det som skedde vid\r\nÅgestareaktorn den 1 maj 1969 blir klarlagda.</pre><pre>Jag har informerat mig via Statens\r\nkärnkraftinspektion (SKI) om vad som hände den\r\n1 maj 1969. Av den redogörelse som SKI i dagarna\r\nhar lämnat framgår följande.</pre><pre>Reaktorn i Ågesta befann sig i normaldrift. I\r\nsamband med normal driftrutin ställdes en pump av\r\ni kyltornssystemet och vattenflödet kopplades över\r\ntill en pump i en parallellkrets till systemet. En\r\nbackventil havererade då och ca 400 kubikmeter\r\nvatten rann ner i turbinhallen innan man hunnit\r\nstänga av andra ventiler. Reaktorn snabbstoppades\r\nmanuellt. Det utläckta vattnet orsakade\r\nomfattande skador på den elektriska utrustningen i\r\nturbinhuset och i ställverksdelen, vilket ledde till\r\natt man under en kortare tidsperiod inte hade full\r\ninformation om och kontroll över läget hos\r\nreaktorn.</pre><pre>SKI har nu klassificerat incidenten som nivå 1 på\r\nINES-skalan, dvs. den skala som numera används\r\nför att klassificera tillbud och olyckor i\r\nkärnkraftverk. Vägledande för SKI:s klassificering\r\nav Ågestahändelsen är att inga utsläpp av\r\nradioaktivitet skedde och att säkerhetsbarriärer\r\nåterstod som kunde förhindra allvarligare\r\nkonsekvenser. Enligt SKI hade graderingen blivit\r\nINES 2 om det gällt ett fullstort kärnkraftverk,\r\neftersom hänsyn vid klassificeringen tas, enligt\r\npraxis, till storleken av potentiella utsläpp.</pre><pre>Tillsynsmyndighet vid denna tidpunkt var\r\ndelegationen för atomenergifrågor. Efter haveriet\r\nden 1 maj 1969 ålade delegationen\r\ntillståndshavaren, Statens Vattenfallsverk, att\r\ninkomma med kompletterande klarlägganden om\r\nsäkerhetsläget med anledning av det inträffade och\r\natt föreslå åtgärder för förbättring av säkerheten.\r\nDetta ledde till att ett antal säkerhetshöjande\r\nåtgärder vidtogs.</pre><pre>Händelsen uppmärksammades i utredningen Säker\r\nkärnkraft (SOU 1979:86) som utgjorde en del av\r\nunderlaget inför kärnkraftomröstningen 1980.</pre><pre>Uppgifter om tillbudet i Ågesta 1969 har således\r\npublicerats tidigare. Det är självklart att\r\nallmänheten informeras om driftsförhållandena i\r\ndagens kärnkraftverk. På samma sätt anser jag det\r\nväsentligt att bevarade uppgifter om\r\ndriftsförhållanden och incidenter i de svenska\r\nkärnkreaktorer som tagits ur drift är tillgängliga för\r\nallmänhet och medier.</pre><pre>Anf. 66  ANNIKA ÅHNBERG (-):</pre><pre>Fru talman! Jag tackar för svaret på frågan.\r\nReglerna för frågor i riksdagen kräver att en fråga\r\nskall vara utformad så att den kan besvaras med ett\r\nja eller ett nej. Desto märkligare är det då att man\r\nväldigt sällan får något svar på det man frågor om.</pre><pre>Detta är ett typiskt exempel på ett ickesvar. Jag kan\r\nav detta svar inte utläsa om miljöministern tycker\r\natt de utredningar som hittills har gjorts kring den\r\nhär incidenten är tillfyllest. Jag tolkar svaret så att\r\nmiljöministern anser att det är tillfyllest. Jag delar\r\ninte den uppfattningen. Detta är utan tvekan den\r\nallvarligaste incidenten i svensk kärnkrafts historia.\r\nSå beskrev den dåvarande biträdande chefen vid\r\nÅgestareaktorn, Karl-Erik Sandstedt, det som\r\nhände eller nästan hände den 1/5 1969.</pre><pre>Reaktorn var alltså mycket nära ett totalt haveri\r\ngenom att reaktorhärden nästan torrlades. Det var\r\nslumpen som gjorde att man lyckades förhindra\r\ndetta -- inte ett medvetet agerande enligt någon\r\nsorts plan. Man hade, som också miljöministern\r\nnämner, helt enkelt inte kontroll över\r\nhändelseförloppet.</pre><pre>Ägaren Vattenfall har till sitt försvar sagt att man\r\nverkligen inte har mörklagt incidenten. Det fanns\r\nbara inget intresse för den här diskussionen vid den\r\ntid då det hände. Jag tycker att det är ett absurt\r\npåstående. Om det hade kommit till allmänhetens\r\nkännedom vad som nästan hände vid\r\nÅgestareaktorn är jag för min del fullständigt\r\növertygad om att den fortsatta diskussionen kring\r\nkärnkraften i Sverige hade tagit en helt annan\r\nvändning. Nu fördröjdes i själva verket\r\ndiskussionen kring kärnkraftens säkerhetsproblem\r\nmed tre fyra år. Den kom ändå runt 1973--74, men\r\nav andra skäl.</pre><pre>Att man i förbigående i en broschyr som en av 17\r\npunkter nämner att det också hände någonting,\r\neller att man i Reaktorsäkerhetsutredningen på\r\nnågra rader tar upp det tycker inte jag innebär att\r\nman har uppmärksammat det som hände. Det\r\ninnebär snarare att man har bagatelliserat det.</pre><pre>Jag undrar vem som har lagt locket på. Det finns\r\nansvar att utkräva från myndigheter, men också i\r\nhög grad ett politiskt ansvar. Om allt har\r\nrapporterats om hur nära katastrofen vi var finns\r\ndet i särskilt hög grad ett politiskt ansvar att\r\nutkräva.</pre><pre>Anf. 67  Miljöminister OLOF JOHANSSON\r\n(c):</pre><pre>Fru talman! Frågan gällde alltså om regeringen\r\navser att vidta åtgärder så att omständigheterna\r\nkring det som skedde vid Ågestareaktorn den 1 maj\r\n1969 blir klarlagda.</pre><pre>Jag har redan vidtagit en åtgärd. Jag har informerat\r\nmig mer än jag har gjort tidigare om vad som\r\nhände. Det material vi har att tillgå ur arkiven är\r\ndet som Statens kärnkraftinspektion som\r\ntillsynsmyndighet har ärvt. Därför har vi inventerat\r\nvad som finns för att kunna beskriva\r\nomständigheterna kring det som skedde vid\r\nÅgestareaktorn den 1 maj 1969. Så långt har vi\r\ngjort vad som har kunnat göras på den vecka som\r\nhar stått till buds.</pre><pre>Jag kommer att träffa SKI:s chef den 6 maj. Då tar\r\njag upp frågan på nytt för att diskutera vad man har\r\nhaft för nytta av dessa erfarenheter, vad som är\r\nviktigt att lära sig av Ågestaolyckan för framtiden,\r\nsjälvfallet ansvarsfrågan och om det finns mer\r\nmaterial att lägga på bordet än det som vi har fått i\r\nett brev som registrerades på Miljö- och\r\nnaturresursdepartementet i går.</pre><pre>Så snabbt har den trafiken gått, och jag kan bara\r\nsäga att jag självfallet är mycket intresserad av att\r\nfå mesta möjliga mängd information. Om den\r\ninformationen leder vidare tar jag upp den i\r\nregeringen där jag har en allmän beredning av\r\nkärnkraftsfrågorna under första halvan av maj.</pre><pre>Anf. 68  ANNIKA ÅHNBERG (-):</pre><pre>Fru talman! Jag tycker att det är bra att\r\nmiljöministern har informerat sig. Det är bara det\r\natt vi är ganska många till som önskar bli\r\ninformerade i den här frågan. Det material som har\r\nvarit tillgängligt för mig är t.ex. den broschyr som\r\nVattenfall hänvisar till, där incidenten nämns som\r\nen av 17 punkter, och det som\r\nReaktorsäkerhetsutredningen tog upp. Det finns\r\ningen som helst likhet mellan de beskrivningarna av\r\ndet inträffade och det som har kommit fram i\r\ntidningsartiklar under den allra senaste tiden.</pre><pre>Jag anser därför att det är av största vikt att även vi\r\nsom finns utanför regeringskansliet får tillgång till\r\nbättre information. Jag tycker inte heller att det är\r\ntillräckligt att gå igenom de papper som faktiskt\r\nsändes in och som finns tillgängliga. Jag tror också\r\natt det är viktigt att intervjua de människor som\r\ndeltog i denna verksamhet -- de som var i tjänst den\r\n1 maj 1969 när den här incidenten inträffade.</pre><pre>Jag tycker också att det är viktigt att fundera över\r\nom en bättre och mer offentligt känd kunskap om\r\nÅgestareaktorn hade kommit att påverka den\r\nfortsatta utbyggnaden av de svenska\r\nkärnkraftsreaktorerna. De fem första fick ju en helt\r\nannan konstruktion än de senare.</pre><pre>Anf. 69  Miljöminister OLOF JOHANSSON\r\n(c):</pre><pre>Fru talman! Det finns självfallet mycket\r\ninformationsmaterial, men frågesvaret är av kända\r\nskäl en komprimerad sammanställning av detta.\r\nHuvuddelen av materialet är alltså hämtat från en\r\nskrivelse från SKI som finns offentlig i Miljö- och\r\nnaturresursdepartemenet sedan i går.</pre><pre>Det är inte allt som finns. I den promemoria som\r\njag har här och som jag gott kan lämna ifrån mig\r\nfinns DN-artikeln från den 14 april 1993, utdrag ur\r\nSOU om säker kärnkraft, utdrag från Chalmers\r\nrapport från den 20 augusti 1974 om onormala\r\nhändelser vid svenska kärnkraftverk,\r\nÅngpanneföreningens utredning från den 30 juni\r\n1970, ett publicerat föredrag, ''Major Plant\r\nDisturbances'', från 1971 av Karl-Erik Sandstedt,\r\nutdrag från en broschyr om Ågesta 1963--1974 och\r\nderas förslag till det frågesvar jag nu givit.</pre><pre>Det här materialet kan fyllas på ytterligare, men vi\r\nhar inte haft tid med mer.</pre><pre>Anf. 70  ANNIKA ÅHNBERG (-):</pre><pre>Fru talman! Jag måste ändå fråga miljöministern\r\nom han inte delar min uppfattning att det är en\r\nväldig skillnad i beskrivningarna av vad som har\r\nhänt när man tar del av det som sades om hur\r\nallvarlig incidenten var i t.ex. DN-artikeln, vilket\r\nden tidigare biträdande chefen såvitt jag kan förstå\r\ninte har dementerat, och av de summariska och\r\nkortfattade beskrivningar som tidigare har funnits\r\natt tillgå i broschyrer och i SOU.</pre><pre>Delar inte miljöministern min uppfattning att\r\ndiskussionen kring kärnkraftens roll i det svenska\r\nenergisystemet hade kommit att påverkas om det\r\nhade varit fullt ut känt för människor vad som\r\nnästan inträffade i Ågesta? Är det då inte både\r\ndemokratiskt och politiskt och när det gäller själva\r\nsakfrågan av största vikt att man kartlägger dels\r\nsjälva händelseförloppet, dels hela det politiska\r\nspelet kring det som hände?</pre><pre>Anf. 71  Miljöminister OLOF JOHANSSON\r\n(c):</pre><pre>Fru talman! Jag kan inte svara på om det är ett\r\npolitiskt spel, för jag vet inte tillräckligt mycket om\r\ndet. Om så är fallet, är det i högsta grad värt kritik.\r\nJag har kanske inte så många illusioner kvar. Jag\r\nhar förstått, och vi vet alla, att det har mörklagts\r\nmycket inom kärnkraftsområdet världen över. Det\r\nfinns numer många exempel på det. Det är möjligt\r\natt Sverige har tillhört den krets som har agerat så.</pre><pre>Det är däremot felaktigt att säga att händelsen som\r\nsådan inte varit känd, för det har den varit. Det är\r\nden frågan jag har svarat på i mitt frågesvar. Men\r\njag tänker fullfölja detta och ta fram ytterligare\r\ninformationer. Det är t.ex. intressant att lyssna till\r\nden person som gav huvuddelen av informationen\r\ntill pressen för en tid sedan.</pre><pre>Anf. 72  ANNIKA ÅHNBERG (-):</pre><pre>Fru talman! Jag hoppas att det miljöministern nu\r\nhar sagt skall innebära att det görs en större\r\nutredning kring incidenten vid Ågestareaktorn den\r\n1 maj 1969, och att resultaten skall föras ut till\r\nallmänheten i en bred diskussion. Jag tror att det är\r\nviktigt för att reda ut sakförhållandena, men också\r\nför att reda ut vad som kan ha hänt på t.ex. politisk\r\nnivå.</pre><pre>Överläggningen var härmed avslutad.</pre><pre>15 §  Svar på fråga 1992/93:571 om icke\r\nvårdnadshavares rätt till s.k. skolbesök</pre><pre>Anf. 73  Statsrådet REIDUNN LAURÉN</pre><pre>(-):</pre><pre>Fru talman! Ulf Eriksson har uppgivit att det i\r\nganska många fall förekommer att en förälder som\r\nhar ensam vårdnad om ett barn utestänger den\r\nandra föräldern eller någon annan anhörig till\r\nbarnet från att besöka barnet i skolan för att där\r\nfölja undervisningen. Mot bakgrund härav har han\r\nfrågat socialministern om denne är beredd att\r\nmedverka till att en ensam vårdnadshavare inte\r\ntillåts att utestänga den andra föräldern eller någon\r\nannan anhörig från att utöva sin rätt till skolbesök.</pre><pre>Arbetet inom regeringen är så fördelat att det är jag\r\nsom skall svara på frågan.</pre><pre>Den som har vårdnaden om ett barn har ett ansvar\r\nför barnets personliga förhållanden och skall bl.a.\r\nse till att barnet får tillfredsställande utbildning.\r\nVårdnaden innebär även en principiell rätt att\r\nbestämma över barnets angelägenheter. I takt med\r\nbarnets stigande ålder och utveckling skall\r\nvårdnadshavaren därvid ta allt större hänsyn till\r\nbarnets synpunkter och önskemål.</pre><pre>Barnets vårdnadshavare har ett ansvar för att\r\nbarnets behov av umgänge med en förälder som\r\ninte är vårdnadshavare eller med någon annan som\r\nstår barnet särskilt nära så långt möjligt tillgodoses.\r\nVårdnadshavaren skall lämna umgängesföräldern\r\nsådana upplysningar rörande barnet som kan\r\nfrämja umgänget, såvida inte särskilda skäl talar\r\nemot det. Sådana upplysningar kan gälla\r\nexempelvis barnets skolgång.</pre><pre>Skolan skall samverka med hemmen rörande\r\nbarnen. Skolans informationsskyldighet gentemot\r\nhemmen avser dock endast barnets\r\nvårdnadshavare. En förälder som inte är\r\nvårdnadshavare kan emellertid få del av uppgifter\r\nom sitt barn i den mån uppgifterna är offentliga\r\neller om vårdnadshavaren, och ibland även barnet,\r\nhar lämnat sitt medgivande till detta.</pre><pre>Det är alltså i första hand barnets vårdnadshavare\r\nsom har ansvar för att barnet och den andra\r\nföräldern eller någon annan person får en\r\ntillräckligt god kontakt med varandra. Om\r\nvårdnadshavaren brister i detta avseende kan det\r\nvara ett skäl att ompröva vårdnadsfrågan. Det kan\r\nemellertid finnas anledning att påpeka att\r\nvårdnadshavaren kan ha fullt godtagbara skäl att\r\nvägra den andra föräldern att besöka barnet i\r\nskolan. Enligt min uppfattning innebär de gällande\r\nreglerna en rimlig avvägning mellan de intressen\r\nsom står mot varandra.</pre><pre>Anf. 74  ULF ERIKSSON (nyd):</pre><pre>Fru talman! Jag tackar statsrådet Reidunn Laurén\r\nför det utförliga svaret. Jag har dock två följfrågor\r\nför att få ett klarläggande. Jag frågar för andra\r\nmänniskors räkning och inte för min egen.</pre><pre>Finns det möjlighet för skolpersonalen att hindra\r\nsådana här besök för att följa undervisningen? Kan\r\nvårdnadshavaren hindra icke vårdnadshavaren?\r\nDet behöver inte vara en förälder. Det kan vara\r\nfarmor eller mormor eller annan närstående som\r\nvill följa barnets skolgång.</pre><pre>Anf. 75  Statsrådet REIDUNN LARURÉN (-\r\n):</pre><pre>Fru talman! Öppen information om barnet, t.ex.\r\nom betyg, studieresultat över huvud taget och\r\nnärvaro är sådan information som är och skall vara\r\ntillgänglig även för den förälder som inte har\r\nvårdnaden. Information om barnets hälsotillstånd\r\nkan däremot vara sekretessbelagd liksom\r\ninformation som har givits i form av uppgifter hos\r\nskolkurator och skolpsykolog. Det är sådana\r\nuppgifter som inte får lämnas ut. Men det får\r\nbedömas från fall till fall om uppgifterna har den\r\nkaraktären att de är så känsliga att de inte skall\r\nlämnas ut. Då har skolpersonalen, skolpsykolog\r\noch skolkurator, inte rätt att lämna ut\r\ninformationen.</pre><pre>Skolan har över huvud taget inga förpliktelser mot\r\nen person som inte är vårdnadshavare. Skolans\r\nförpliktelser riktar sig helt mot vårdnadshavaren.\r\nSedan får vårdnadshavaren i sin tur ge information\r\ntill den andra föräldern, som i regel har rätt till\r\numgänge med barnet. Men umgängesrätten\r\ninnefattar alltså inte en rätt att få sekretessbelagd\r\ninformation.</pre><pre>Anf. 76  ULF ERIKSSON (nyd):</pre><pre>Fru talman! Jag vill då ställa frågan så här till\r\nstatsrådet Laurén. Vederbörande har alltså rätt att\r\nkomma till skolan och följa undervisningen för att\r\nfå veta hur det går för barnet och vilka betyg det får.\r\nDetta kan vårdnadshavaren eller rektor alltså inte\r\nhindra. Eller kan de det?</pre><pre>Anf. 77  Statsrådet REIDUNN LAURÉN</pre><pre>(-):</pre><pre>Fru talman! Jo, de kan hindra besöket, om det\r\nanses att besöket strider mot barnets intresse. I alla\r\ndessa fall är det ju barnets intresse och barnets\r\nbästa som står i centrum.</pre><pre>Anf. 78  ULF ERIKSSON (nyd):</pre><pre>Fru talman! Det håller jag med statsrådet Laurén\r\nom. Barnen växer givetvis och blir äldre och\r\nsäkrare på sig själva. Men jag tänker på yngre barn\r\nunder de första åren i skolan. Det finns alltså\r\nmöjlighet att bokstavligen hindra den andre\r\nföräldern att komma till skolan?</pre><pre>Anf. 79  Statsrådet REIDUNN LAURÉN</pre><pre>(-):</pre><pre>Fru talman! På Ulf Erikssons fråga om man fysiskt\r\nkan hindra en förälder från att komma till skolan\r\nvill jag svara att det väl inte är så vanligt att man\r\ndeltar i skolundervisningen utan att vara inbjuden.\r\nDet som brukar mest komma i fråga är att delta i\r\nkvartssamtal. Det är någonting som\r\nvårdnadshavaren inbjuds att delta i. Man kan\r\nkanske tycka att uppgifter som enbart handlar om\r\nstudieresultat och närvaro i skolan borde vara\r\nsådana uppgifer som mycket väl kan lämnas också\r\ntill umgängesföräldern. Men det händer ibland att\r\nkvartssamtalen innehåller också känslig\r\ninformation, som inte bör föras vidare.</pre><pre>Anf. 80  ULF ERIKSSON (nyd):</pre><pre>Fru talman! Då innebär detta att det till syvende\r\noch sist ändå är -- som statsrådet Laurén också har\r\nskrivit -- vårdnadshavaren som har ansvaret. Då\r\nhar vårdnadshavaren också rätt att hindra den\r\nandre föräldern eller annan anhörig att komma till\r\nskolan.</pre><pre>Anf. 81  Statsrådet REIDUNN LAURÉN</pre><pre>(-):</pre><pre>Fru talman! Vårdnadshavaren har det totala\r\nansvaret för barnet och har rätt att företräda barnet\r\ni olika avseenden.</pre><pre>Överläggningen var härmed avslutad.</pre><pre>16 §  Svar på fråga 1992/93:583 om aktiebolags\r\nredovisning av avgångsvederlag m.m.</pre><pre>Anf. 82  Statsrådet REIDUNN LAURÉN</pre><pre>(-):</pre><pre>Fru talman! Nils T Svensson har frågat mig när jag\r\navser att förelägga riksdagen ett lagförslag om\r\naktiebolags redovisning av avgångsvederlag m.m.</pre><pre>Jag har tidigare svarat på en riksdagsfråga av Nils T\r\nSvensson i samma ämne. Jag svarade då att det är\r\nlämpligt att frågor om redovisning av avtal om\r\navgångsvederlag behandlas av\r\nredovisningskommittén, bl.a. mot bakgrund av den\r\nsyn på frågan som finns i andra länder.</pre><pre>Redovisningskommittén har i uppgift att göra en\r\növersyn av redovisningslagstiftningen och anpassa\r\nden till de krav som EG ställer. Det är riktigt som\r\nNils T Svensson säger att Redovisningskommittén\r\nhar fått tilläggsdirektiv om att överväga behovet av\r\nsärskilda redovisningsregler för avtal om\r\navgångsvederlag och liknande förmåner för\r\nstyrelseledamöter, verkställande direktörer och\r\nandra personer i ett företags ledning. Om\r\nkommittén skulle komma fram till att det behövs\r\nsådana regler, skall den också lämna förslag till den\r\nnärmare utformningen av dem. Det är också riktigt\r\natt lagutskottet har förutsatt att denna fråga\r\nbehandlas med skyndsamhet.</pre><pre>Redovisningskommittén skall enligt sina direktiv ha\r\nslutfört sitt uppdrag före den 1 december 1993.\r\nSedan den tidpunkten fastställdes har kommittén\r\nfått ytterligare arbetsuppgifter, framför allt att\r\nanpassa vår lagstiftning till EG:s direktiv på\r\nområdet, vilket är en omfattande uppgift som\r\nmåste lösas skyndsamt.</pre><pre>Det är min förhoppning att kommittén skall kunna\r\nredovisa sina ställningstaganden även i denna fråga\r\nföre den 1 december i år. När kommitténs\r\nbetänkande kommer, skall det sändas ut på remiss.\r\nDet här betyder att ett lagförslag kan komma att\r\nföreläggas riksdagen under våren 1994.</pre><pre>Anf. 83  NILS T SVENSSON (s):</pre><pre>Fru talman! Jag tackar statsrådet för svaret. Jag är\r\nbesviken över svaret när det gäller den tidpunkt då\r\nstatsrådet avser att lägga detta lagförslag på\r\nriksdagens bord. Det pågår som statsrådet vet en\r\nlivlig diskussion i denna fråga för närvarande.\r\nStarka och berättigade krav har rests från olika håll\r\npå att redovisning av avgångsvederlag och liknande\r\nförmåner för VD och andra personer i ett företags\r\nledning skall lämnas i bolagets årsredovisning.</pre><pre>Några företag har redan tillmötesgått detta krav,\r\ndäribland även statliga företag. Det är bra.\r\nOpinionen är onekligen väldigt stark för att man\r\nskall åstadkomma öppenhet i redovisningen. Även\r\nfrån företrädare för bolagen har man hört\r\nuttalanden som varit positiva till detta. Men de har\r\nhänvisat till att det inte finns några regler, vilket är\r\nett korrekt påstående. Det understryker det\r\nangelägna i att man snabbt skapar ett regelverk just\r\nför sådan här redovisning.</pre><pre>Statsrådet säger att ett lagförslag kan föreläggas\r\nriksdagen först våren 1994. Det är ju alldeles för\r\nsent. Då kommer inte reglerna att kunna träda i\r\nkraft förrän tidigast 1995. Vi behöver få ett\r\nlagförslag tidigt i höst, för att riksdagen skall kunna\r\nfatta ett sådant beslut att reglerna kan gälla för\r\nårsredovisningarna för nästa år. Statsrådet hänvisar\r\ntill att utredningen har mycket att göra och har fått\r\nytterligare uppgifter. Men samtidigt kunde vi höra\r\nstatsministern häromdagen säga i talarstolen att det\r\npå Justitiedepartementet pågår ett arbete. Innebär\r\ndet att det pågår ett arbete där vid sidan om\r\nutredningens arbete? Det kanske likväl kommer ett\r\nförslag tidigare än våren 1994.</pre><pre>Anf. 84  Statsrådet REIDUNN LAURÉN</pre><pre>(-):</pre><pre>Fru talman! Det här är ju två olika frågor. Den ena\r\ngäller framtida lagstiftning och den fråga som\r\nstatsministern berörde gällde vad man möjligtvis\r\nskulle kunna göra åt de avtal som redan har ingåtts.</pre><pre>Kommittén har, som jag sade, ett pressat\r\narbetsschema. De här frågorna hör ju också\r\nsamman med den information som i övrigt skall\r\nlämnas i företagens årsredovisning. Där skall ju\r\nnaturligtvis även annan information lämnas.</pre><pre>Jag har bedömt det så, att det inte är lämpligt att\r\nbryta ut de här frågorna om redovisning av avtal om\r\navgångsvederlag från andra frågor om hur\r\nhändelser som inte har inträffat men som senare\r\nkan inträffa skall redovisas. Jag har tyckt att man\r\nskall avvakta kommitténs utredning. Det man skulle\r\nvinna genom att nu pressa fram ett förslag är ju bara\r\natt kommittén skulle komma med det någon månad\r\ntidigare på hösten. Samtidigt skulle naturligtvis\r\nkommitténs arbete i övrigt fördröjas.</pre><pre>Jag tror för övrigt inte att den nuvarande\r\nekonomiska situationen i landet och den allmänna\r\nintensiva debatten om de här frågorna har gjort\r\nklimatet särskilt gynnsamt för nya orimliga\r\nfallskärmsavtal. Jag tror inte att det är någon större\r\nfara i dröjsmål.</pre><pre>Som Nils T Svensson också påpekade pågår det ju\r\nett arbete på annat håll. Dels har staten nu kommit\r\nmed vissa riktlinjer för vad som kan anses vara\r\nrimliga anställningsvillkor för ledningen inom\r\nstatligt ägda kreditinstitut, dels har jag fått mig\r\nbekant att man inom näringslivet håller på att\r\narbeta fram rekommendationer för bolagens\r\nredovisning i det här avseendet.</pre><pre>Anf. 85  NILS T SVENSSON (s):</pre><pre>Fru talman! Statsrådet är ju själv erfaren utredare\r\noch erfaren och erkänd jurist. Jag blir då litet\r\nbesviken när jag får veta att det inte går att bryta ut\r\nden här frågan. Nog går det väl att ganska raskt få\r\nfram ett delbetänkande som underlag för en\r\nproposition till hösten. Jag tycker inte att\r\nargumentet förefaller särskilt starkt.</pre><pre>Det är ju väldigt viktigt att den här lagstiftningen\r\nnu blir fastlagd, så att vi kommer undan allt detta\r\nsom upprör människor, vilket verkligen är\r\nberättigat. Låt vara att det är som statsrådet säger,\r\natt situationen och debatten nu har skapat\r\nförutsättningar för att sådana här avtal skall kunna\r\nundvikas. Men det finns många andra skäl till att\r\ndetta öppet skall redovisas. Vi resonerade om det\r\nförra gången när frågan var uppe till debatt.</pre><pre>I andra länder har man ju antagit mycket\r\nlångtgående lagstiftning. Därför undrar jag om\r\nman inte kan titta litet grand på länder runt\r\nomkring oss. Jag läste i tidningen häromdagen att\r\nNorge nu är på väg att ta fram ett regelverk för\r\ndetta.</pre><pre>Anf. 86  Statsrådet REIDUNN LAURÉN</pre><pre>(-):</pre><pre>Fru talman! Jag vill påpeka att det inte finns\r\nnågonting som hindrar bolagen från att även utan\r\nlagstiftning ta fram en öppen redovisning i det här\r\nhänseendet. Vi har ju nu i dagarna sett att några av\r\nde stora aktiebolagen också har börjat med en\r\nöppen redovisning. Jag kan hänvisa t.ex. till Volvo,\r\nSveriges Radio och Gota.</pre><pre>Att börsnoterade aktiebolag mera generellt ställer\r\nupp med frivillig redovisning är naturligtvis väldigt\r\nbra. Det stärker ju både aktieägarnas och\r\nallmänhetens förtroende för företagen om de visar\r\nen sådan öppen attityd.</pre><pre>Det är naturligtvis också intressant för lagstiftaren,\r\nnär man sedan skall skrida till verket och lagstifta,\r\natt se vad som kan åstadkommas på frivillig väg.</pre><pre>Lagutskottet har ju förutsatt att\r\nRedovisningskommittén behandlar den här frågan\r\nmed skyndsamhet. Jag utgår naturligtvis från att\r\nkommittén tar fasta på det.</pre><pre>Anf. 87  NILS T SVENSSON (s):</pre><pre>Fru talman! Det är ju riktigt att det inte behövs\r\nnågon lagstiftning. Företagen kan ha en öppen\r\nredovisning ändå. Men som jag påpekade tidigare\r\nhar vi ju hört flera kommentarer om att det inte har\r\nfunnits några regler och att detta har tagits till\r\nintäkt för att inte göra någonting. Men det är ju\r\nalldeles utmärkt att vissa företag gör en sådan\r\nredovisning -- självklart då de statliga.</pre><pre>Det är bra att statsrådet -- sedan opinionen nu har\r\ndrivit fram detta -- ställer krav på att de statliga\r\nföretagen skall göra en sådan redovisning. Det kan\r\nju genomföras omedelbart. Men vi hörde ju ändå\r\nfrån företrädare för bolagen att det inte finns några\r\nregler fastställda och att man tar det till intäkt för\r\natt inte göra någonting. Därför är detta så viktigt.</pre><pre>Jag skulle vilja fråga statsrådet om det ändå inte är\r\nmöjligt att be denna Redovisningskommitté att\r\nlägga fram ett delbetänkande, att skyndsamt ta\r\nfram det, så att det kan komma en proposition\r\nredan i höst. Då är det möjligt att man vid nästa års\r\nbolagsstämmor kan få ta del av den här\r\nredovisningen i årsredovisningen.</pre><pre>Anf. 88  Statsrådet REIDUNN LAURÉN</pre><pre>(-):</pre><pre>Fru talman! Jag står nog tills vidare kvar vid min\r\nursprungligen deklarerade ståndpunkt, nämligen\r\natt kommittén skall få arbeta som det är tänkt och\r\nkomma med förslag före den 1 december i år. Jag\r\ntror också att det är viktigt att även sådan här\r\nlagstiftning bereds väldigt noggrant och att man\r\narbetar igenom detta ordentligt. Det kan göras i\r\nRedovisningskommittén. Jag tror faktiskt att det\r\nräcker med att det sedan kommer ett lagförslag\r\nunder våren 1994.</pre><pre>Anf. 89  NILS T SVENSSON (s):</pre><pre>Fru talman! Det är riktigt att lagförslag noggrant\r\nskall beredas, men vi har ju mycket skickliga\r\njurister och utredare. Jag betvivlar inte den\r\nkompetens som finns både i kommittén och på\r\nstatsrådets eget departement, så nog finns det väl\r\nkompetens tillgänglig för att man snabbt skall\r\nkunna ta fram detta förslag. Vi har i andra\r\nsammanhang sett exempel på att man har kunnat\r\narbeta mycket effektivt och snabbt.</pre><pre>Min vädjan och önskan kvarstår om att statsrådet\r\nskall fundera en runda till på detta önskemål.</pre><pre>Överläggningen var härmed avslutad.</pre><pre>17 §  Svar på fråga 1992/93:598 om\r\nnådeinstitutet</pre><pre>Anf. 90  Justitieminister GUN HELLSVIK\r\n(m):</pre><pre>Fru talman! Berndt Ekholm har utifrån ett enskilt\r\nfall frågat mig om jag allmänt sett anser att det är\r\nförenligt med den av regeringen framhävda kristna\r\netiken och västerländska humanismen att kraftigt\r\ninskränka möjligheten att erhålla nåd.</pre><pre>Som Berndt Ekholm väl känner till kan jag inte\r\nuttala mig om de närmare omständigheterna i det\r\nfall som Berndt Ekholm åsyftar.</pre><pre>Jag har den 9 mars i år besvarat en fråga av Hans\r\nGöran Franck om förändring av bifallsprocenten i\r\nnådeärenden. Av mitt svar framgick att\r\nbifallsprocenten under 1992 är lägre än tidigare år\r\nmen att någon närmare undersökning av\r\närendematerialet för 1992 års ärenden inte gjorts\r\noch att det därför är omöjligt att dra den slutsatsen\r\natt förutsättningarna för nåd ändrats i någon större\r\nutsträckning. Vid samma tillfälle påpekade jag\r\nockså att de skäl som beaktas i ett nådeärende i allt\r\nväsentligt är desamma nu som tidigare.</pre><pre>I varje nådeärende görs en allsidig prövning av\r\nsamtliga omständigheter i det enskilda fallet. Det\r\nsker bl.a. en noggrann prövning av om det är\r\ninhumant att låta den dömde avtjäna\r\nfängelsestraffet. Detta måste emellertid vägas mot\r\nandra faktorer såsom brottets art och ådömd\r\npåföljd. Regeringen måste också beakta att en del\r\nsom söker nåd kan vara farliga för allmänheten.\r\nÄven om det med hänsyn till den dömdes\r\npersonliga förhållanden finns starka skäl som talar\r\nför nåd kan det således finnas andra viktiga hänsyn\r\nsom gör att den dömde ändå inte kan beviljas nåd.</pre><pre>Jag kan avslutningsvis försäkra Berndt Ekholm om\r\natt de etiska och humanitära frågorna är viktiga och\r\nväger tungt vid en bedömning av nådeärenden.</pre><pre>Anf. 91  BERNDT EKHOLM (s):</pre><pre>Fru talman! Först tackar jag justitieministern för\r\nsvaret.</pre><pre>Anledningen till att jag ställer frågan är att jag vid\r\nett besök hos de kristna socialdemokraterna i\r\nSkaraborg blev uppmärksammad på det här fallet,\r\noch jag tyckte att det var mycket angeläget. Det är\r\nju ett ganska officiellt och känt fall, så jag tycker att\r\njag kan drista mig till att tala om att det gäller en\r\nsvårt cancersjuk människa som heter Lars\r\nTingström, den s.k. bombmannen. Han har inte\r\nbeviljats nåd av regeringen, trots att han har varit\r\nsvårt cancersjuk. När jag ställde frågan visste jag\r\ninte att han faktiskt har avlidit. På ett sätt tycker jag\r\natt det gör att frågan blir ännu mer angelägen. Det\r\nvisar vilka konsekvenser det kan bli. Tingström\r\ngavs i det här fallet inte möjlighet att få vara\r\ntillsammans med sina anhöriga och dö i frihet,\r\ntrots -- om jag har uppfattat det rätt -- flera\r\nnådeansökningar.</pre><pre></pre><pre>Vi skall dock inte prata om det enskilda fallet utan\r\nnaturligtvis generalisera. Jag tycker då att det inte\r\nkan vara rimligt med en så hård nådepraxis att man\r\ninte får nåd ens om man är sängbunden och\r\nuppenbarligen, såvitt jag förstår, inte kan vara till\r\nfara för någon annan. Det bevisas av det här\r\nenskilda dödsfallet.</pre><pre>Samtidigt uttalar sig regeringen allt som oftast för\r\natt man skall stå för kristen etik och västerländsk\r\nhumanitet. För mig betyder det att man skall se till\r\nindividens situation, att man skall stå upp för de\r\nutsatta och att man skall visa omtanke och\r\nsolidaritet. Det tycker jag inte har visats i tillräcklig\r\nutsträckning, om det är sant -- vilket jag förstår av\r\nutredningen -- att nådepraxis har skärpts avsevärt\r\nfrån 12 % till 6 % bifallna ansökningar.</pre><pre>Min fråga till justitieministern är återigen varför det\r\när nödvändigt att inta en så hård attityd att\r\nmänniskor inte kan få nåd när de faktiskt är hotade\r\ntill livet av sin sjukdom.</pre><pre>Anf. 92  Justitieminister GUN HELLSVIK\r\n(m):</pre><pre>Fru talman! Berndt Ekholm talar om ett enskilt fall.\r\nSedan säger han att vi inte skall tala om det enskilda\r\nfallet som ligger till grund för hans resonemang.\r\nBerndt Ekholm kan naturligtvis tala om enskilda\r\nfall. Men jag får inte göra det. Jag har dessutom\r\ninformation som jag får på grund av att jag är\r\nskyldig att hålla tyst om den. Allt detta innebär att\r\ndiskussionen här blir mycket egendomlig.</pre><pre>Om vi skall generalisera frågan har jag egentligen\r\ngett svar på den fråga som Berndt Ekholm nu\r\nställde. När vi gör en bedömning av en\r\nnådeansökan tar vi bl.a. hänsyn till hälsotillstånd\r\nm.m. hos den som är dömd. Men som jag sade i\r\nmitt tidigare inlägg måste vi också från regeringens\r\nsida beakta att en del av dem som söker nåd kan\r\nvara farliga för allmänheten trots visst\r\nhälsotillstånd. Det som kanske skiljer den\r\nnuvarande regeringen från den tidigare är att vi i\r\ndag lägger större vikt vid den risk som en dömd\r\nperson kan innebära för andra.</pre><pre>Anf. 93  BERNDT EKHOLM (s):</pre><pre>Fru talman! En hård behandling av en dömd person\r\nkan i sig leda till att riskerna ökar, vilket i sin tur\r\nleder till en ännu hårdare praxis. Det är för mig inte\r\nförenligt med kristen etik och västerländsk\r\nhumanitet -- om det nu är detta man särskilt vill\r\nframföra, vilket den borgerliga regeringen gör i\r\nolika sammanhang.</pre><pre>Justitieministern uttalade sig i frågestunden med\r\nHans Göran Franck tydligt för att hon ställer högre\r\nkrav än vad den socialdemokratiska regeringen\r\ngjorde. På bara ett enda år har vi kunnat se att\r\nbifallsprocenten har sjunkit från 12 % till 6 %. Man\r\nkan naturligtvis inte dra alltför långtgående\r\nslutsatser av detta. Det finns dock en tydlig\r\ntendens, särskilt som justitieministern själv\r\nerkänner att regeringen nu ställer hårdare krav. Jag\r\ntycker att det ligger en mycket stor risk i att göra\r\ndet, med hänsyn till att regeringen också utger sig\r\nför att representera de här fina etiska och\r\nhumanitära värdena. Detta borde vara en konflikt\r\nför justitieministern.</pre><pre>Anf. 94  Justitieminister GUN HELLSVIK\r\n(m):</pre><pre>Fru talman! Det finns alltid en konflikt när man\r\nskall väga olika intressen mot varandra. Konflikten\r\nnär det gäller nådeärenden kan ibland bestå i att se\r\ntill gärningsmannens behov kontra det behov av\r\nskydd som kan finnas för människor utanför\r\nmurarna. Detta är en konflikt. I denna konflikt är\r\nför mig valet -- det betraktar jag också som\r\nhumant -- att i första hand se till skyddet för dem\r\nsom finns utanför murarna.</pre><pre>Anf. 95  BERNDT EKHOLM (s):</pre><pre>Fru talman! Jag kan ha förståelse för det\r\nresonemanget. I denna konflikt menar jag att\r\nsolidariteten mot utsatta människor i mycket hög\r\ngrad också måste riktas mot dem som finns innanför\r\nmurarna. Jag tror säkert att justitieministern kan\r\ndela den uppfattningen.</pre><pre>Om man genom dessa siffertal och genom att\r\njustitieministern ställer högre krav kan utläsa en\r\nskärpning av praxis, uppkommer en situation då\r\nman kan misstänka att den borgerliga regeringen --\r\nnär man lägger dessa värderingar i vågskålen --\r\nhellre är beredda att använda hårda bandage mot\r\nexempelvis personer som sitter inne för allvarliga\r\nbrott än att ge dem en chans att få avsluta sitt liv i\r\nfrihet.</pre><pre>Anf. 96  Justitieminister GUN HELLSVIK\r\n(m):</pre><pre>Fru talman! Utan att låtsas om att jag hörde den\r\nsista delen av den sista meningen som helt klart\r\ngäller ett enskilt fall, skall jag kommentera övriga\r\ndelar av uttalandet.</pre><pre>Det är helt rätt att i avvägningen mellan ett\r\npresumtivt offer och gärningsmannen så väljer jag\r\ndet presumtiva offret.</pre><pre>Däremot är det viktigt att de människor som är\r\nberövade sin frihet blir humant behandlade\r\ninnanför murarna. På det området finns det mycket\r\nkvar att göra, vilket vi också arbetar med.</pre><pre>Anf. 97  BERNDT EKHOLM (s):</pre><pre>Fru talman! Jag vill avsluta med att säga att det är\r\nmycket viktigt med en human behandling både\r\nutanför och innanför murarna. Jag hoppas att\r\njustitieministern, som en följd av den debatt som\r\nbåde jag och Hans Göran Franck har tagit upp i den\r\nhär frågan, skall vara beredd att fundera en del över\r\nhur man skall väga de här aspekterna mot varandra.</pre><pre>Jag skulle önska att vi i Sverige fortsätter att vara\r\nmycket generösa vid behandlingen av människor\r\nsom sitter illa till. Vi skall naturligtvis även ta\r\nhänsyn till människor som finns utanför murarna\r\noch som kan komma i kläm. Det finns en egoistisk\r\ntrend i dagens samhälle som också slår igenom här\r\noch som jag är mycket rädd för. Jag vädjar om en\r\nmycket generös bedömning i nådefallen.</pre><pre>Anf. 98  Justitieminister GUN HELLSVIK\r\n(m):</pre><pre>Fru talman! Jag vill markera att det knappast är\r\nfråga om egoism när man väljer att i första hand se\r\ntill brottsoffren. Vi vet inte i förväg vilka personer\r\nsom kommer att bli brottsoffer. Det är mycket\r\nlättare att bortse från brottsoffren och sedan låta bli\r\natt se kopplingen mellan de beslut man har fattat\r\noch de eventuella effekter som besluten kan få.</pre><pre>Det rör sig om mycket svåra beslut, som jag inte\r\ntror att någon egentligen vill fatta. Det är beslut\r\nsom måste fattas. Det är helt rätt som Berndt\r\nEkholm sade att det är viktigt att tänka efter vad\r\nman gör och att ha humaniteten med i\r\nresonemanget. Därom är vi helt överens. Men när\r\ndet gäller besluten kan vi ha olika uppfattningar.</pre><pre>Överläggningen var härmed avslutad.</pre><pre>18 §  Svar på fråga 1992/93:604 om skyddet för\r\nhotade kvinnor</pre><pre>Anf. 99  Justitieminister GUN HELLSVIK\r\n(m):</pre><pre>Fru talman! Marianne Carlström har frågat mig om\r\nerfarenheterna av regeringens beslut att genomföra\r\nförsök med livvaktsskydd för hotade kvinnor.</pre><pre>Regeringen uppdrog den 29 april förra året (92-\r\n1648) åt länsstyrelserna i Stockholms län,\r\nGöteborgs och Bohus län, Malmöhus län och\r\nVästernorrlands län att genomföra försök med\r\nlivvaktsskydd för hotade kvinnor.</pre><pre>Försöksperioden omfattar innevarande budgetår.\r\nJag känner till att både livvaktsskydd och andra\r\nskyddsåtgärder har satts in för att öka skyddet för\r\nvissa kvinnor.</pre><pre>Det skall enligt regeringsbeslutet göras en\r\nutvärdering av resultaten av de åtgärder som\r\nvidtagits under försöksperioden. Den skall\r\nredovisas till Justitiedepartementet senast den 1\r\noktober 1993.</pre><pre>Det är alltså för tidigt att i dag säga vilka\r\nerfarenheterna är men när de avrapporteras till oss\r\nskall jag givetvis ge dem till känna. De skall också,\r\nprecis som Marianne Carlström säger, ligga till\r\ngrund för bedömningen av vilka åtgärder och\r\ninsatser man bör vidta för att ge de utsatta\r\nkvinnorna ett tillräckligt bra skydd.</pre><pre>Anf. 100  MARIANNE CARLSTRÖM (s):</pre><pre>Fru talman! Jag vill tacka för svaret.</pre><pre>Jag visste inte att det är en försöksperiod på ett år.\r\nJag tycker nog att den perioden är litet för lång. Om\r\nman jämför med den föregående frågan har vi här\r\nen speciell situation. Vi vet vem som är brottsoffret\r\noch vem som är gärningsmannen. Vi vet att under\r\nden tid som vi utreder och håller på med försök\r\ninträffar ganska många tragedier. Jag har följt\r\ndenna fråga. Jag har nu tagit upp den, eftersom jag\r\nvet att dessa försök inte är tillräckliga. Enligt vad\r\njag förstår finns det kvinnor som har velat ha\r\nlivvaktsskydd och dessa paket men som inte har fått\r\ndet.</pre><pre>Jag vet också att polisen behöver utbildning i dessa\r\nfrågor. Det händer att kvinnor ringer till polisen,\r\noch när sedan polisen kommer vågar de inte stå för\r\nsin anmälan. Här behövs många utbildnings- och\r\ninformationsinsatser.</pre><pre>Anf. 101  Justitieminister GUN HELLSVIK\r\n(m):</pre><pre>Fru talman! Jag börjar med det sista Marianne\r\nCarlström tog upp, nämligen utbildningsinsatser.\r\nJag håller där helt med vad hon sade. Det är också\r\nmycket arbete på gång. Jag tog inte upp det i mitt\r\nsvar eftersom frågan inte var formulerad så.</pre><pre>Sent i höstas arrangerades en utbildning centralt för\r\nföreträdare för polis, domstol, socialtjänst,\r\nåklagare och ytterligare vissa funktioner. En grupp\r\nfrån varje län utbildades för att i sin tur utbilda sina\r\negna yrkeskolleger i resp. län när det gäller våld\r\nmot kvinnor.</pre><pre>Jag fick en fråga om att förstå de signaler som\r\nkvinnan ger i sådana här situationer. Där är vi helt\r\növerens, och det arbetet pågår för fullt. När det\r\nsedan gäller skyddet för de hotade kvinnorna och\r\nförsöksverksamhet, är det knappast rimligt att göra\r\nen utvärdering på ett mycket tidigt stadium och tro\r\natt man därmed lär sig tillräckligt mycket för att få\r\nen färdig modell. Men vi följer löpande denna\r\nverksamhet.</pre><pre>Jag kan nämna att de larmpaket som finns i ett rätt\r\nstort antal utnyttjas i stor utsträckning. Under\r\nförsöken har man dessutom från polisens sida\r\nkommit på nya modeller. Livvaktsskydd upplevs\r\nsom en för stor inskränkning och larmpaket upplevs\r\nsom för litet. Bl.a. har kvinnor fått vakthundar som\r\nställts till deras förfogande.</pre><pre>Det finns flera olika modeller. Det är viktigt att vi\r\nnu följer upp detta. Men det har gått för kort tid för\r\natt man skall kunna dra några definitiva slutsatser.\r\nMånga goda idéer har kommit fram som jag hoppas\r\natt vi skall kunna vidareutveckla, bl.a. genom\r\nutvärderingen.</pre><pre>Anf. 102  MARIANNE CARLSTRÖM (s):</pre><pre>Fru talman! Jag hoppas att man funderar ganska\r\nsnabbt när utvärderingen är klar. Har man följt\r\nfrågan under en tid och följt med i pressen vet man\r\natt det händer väldigt mycket.</pre><pre>Jag vet att man i Bohuslän, där jag kommer ifrån,\r\nfick sig tilldelat 25 paket av dessa 280. I dag har man\r\nlyckats få 46, och alla är utlånade. Man trodde att\r\ndet skulle vara tillräckligt om kvinnorna fick ha\r\npaketen under en månad och att försöket sedan\r\nskulle upphöra. Men det har visat sig att det behövs\r\ntre månader.</pre><pre>Jag antar att vi får möjlighet att fortsätta att\r\ndiskutera denna fråga redan i höst.</pre><pre>Anf. 103  Justitieminister GUN HELLSVIK\r\n(m):</pre><pre>Fru talman! Angelägenhetsgraden är enligt min\r\nmening rätt uppenbar. Tre månader efter det att det\r\nförsta försöket är avslutat har vi begärt att få en\r\nutvärdering. Det är kort tid vid en utvärdering om\r\nvi jämför med vilka tidshorisonter man normalt\r\nhar. Bakom detta ligger att vi inte vill stoppa denna\r\nverksamhet. Vi vill kunna utveckla den med hjälp\r\nav vunna erfarenheter. Vi fortsätter med denna\r\nverksamhet även nästa budgetår, och vill kunna\r\nförbättra den efterhand.</pre><pre>Överläggningen var härmed avslutad.</pre><pre>\r\n19 §  Svar på fråga 1992/93:606 om åtgärder mot\r\nsexuellt utnyttjande vid framställning av\r\npornografiska alster</pre><pre>Anf. 104  Justitieminister GUN HELLSVIK\r\n(m):</pre><pre>Fru talman! Ingegerd Sahlström har frågat mig om\r\njag avser att agera för att sexuellt utnyttjande av\r\nmänniskor i samband med framställning av\r\npornografiska alster skall förhindras.</pre><pre>I sin fråga tar Ingegerd Sahlström först upp\r\navbildande av barn i pornografiska alster. Som jag\r\nflera gånger tidigare framhållit här i kammaren\r\nberör mig alla former av sexuellt utnyttjande av\r\nbarn mycket starkt. Självklart måste det allmänna\r\npå ett mycket tydligt sätt markera sin avsky för\r\nsådana handlingar. När det gäller barnpornografi\r\nkan själva framställningen av sådana alster i många\r\nsituationer falla under brottsbalkens bestämmelser\r\nom sexualbrott. Vidare finns en bestämmelse som\r\nförbjuder spridning av barnpornografi.</pre><pre>Ingegerd Sahlström efterlyser i sin fråga\r\nskärpningar av lagstiftningen på detta område. Jag\r\nfår då påminna om att regeringen redan har tagit\r\ninitiativ till flera sådana skärpningar. De senaste\r\nskärpningarna, som träder i kraft den 1 juli 1993,\r\ninnebär att straffmaximum för sexuellt ofredande\r\nhöjs från ett till två års fängelse och att\r\nstraffmaximum för barnpornografibrott höjs från\r\nsex månaders till två års fängelse. Inom\r\nJustitiedepartementet utarbetas för närvarande en\r\npromemoria som bl.a. tar upp vissa frågor vad\r\ngäller sexualbrott mot barn. Promemorian kommer\r\natt presenteras redan under våren. I det\r\nsammanhanget kommer bl.a. frågan om en\r\neventuell utvidgning av förbudet mot\r\nbarnpornografi att beröras.</pre><pre>När det gäller olika former av sexuellt utnyttjande\r\nav en vuxen vill jag framhålla att detta redan i dag\r\ni stor utsträckning är kriminaliserat. Beroende på\r\nomständigheterna kan det bli fråga om straff för\r\nsexuellt utnyttjande eller sexuellt ofredande, om\r\ninte ännu grövre brott föreligger. Jag är dock inte\r\nberedd att kriminalisera varje form av medverkan\r\nvid framställning av pornografiska alster. Även om\r\njag självfallet tar avstånd från pornografi i alla dess\r\nformer, måste ändå frivillig medverkan från en\r\nvuxen persons sida ligga inom ramen för vad varje\r\nindivid måste tillåtas att själv förfoga över. Det\r\nförtjänar dock att påpekas att detta givetvis\r\nförutsätter att medverkan verkligen är frivillig och\r\natt alltså inte utnyttjande av beroendeställning eller\r\nliknande förekommer.</pre><pre>Anf. 105  INGEGERD SAHLSTRÖM (s):</pre><pre>Fru talman! Jag vill börja med att tacka för svaret.\r\nJag betvivlar inte på något sätt att Gun Hellsvik har\r\nen mycket god vilja när det gäller att vi t.o.m skall\r\nkriminalisera innehav av barnpornografi och att\r\nGun Hellsvik är emot och vill straffa varje form av\r\nbarnpornografi.</pre><pre>Det är också mycket bra att vi har fattat beslut här\r\ni riksdagen som innebär att lagarna blir strängare.\r\nMargot Wallström och Laila Freivalds började\r\ndetta arbete, och Gun Hellsvik har hittills gjort ett\r\nmycket bra arbete. Men jag vill se mer, och jag vill\r\nse en fortsättning.</pre><pre>Jag nämnde barnpornografi i min fråga eftersom\r\njag anser att vi är överens om att det här är fråga\r\nom sexuellt utnyttjande. Jag ville ta det som ett\r\nexempel och föra över resonemanget till vuxnas\r\nsituation när det gäller att medverka vid\r\nframställningen av pornografiska alster.</pre><pre>Jag är aktiv i Socialdemokratiska kvinnoförbundets\r\nverkställande utskott. Jag är ute och träffar olika\r\ngrupper -- ROKS, Folkaktionen mot pornografi,\r\nKvinnofolket, skolorna, osv. Här tar man på olika\r\nsätt upp problematiken när det gäller sexuellt\r\nutnyttjande av kvinnor och män vid framställning\r\nav pornografi.</pre><pre>Den mest intressanta delen i svaret är för mig den\r\nsista meningen. ''Det förtjänar dock att påpekas att\r\ndetta givetvis förutsätter att medverkan verkligen\r\när frivillig och att alltså inte utnyttjande av\r\nberoendeställning eller liknande förekommer.'' Det\r\när detta som jag anser är ett problem. Man vet om\r\natt många kvinnor och även män är utnyttjade. Min\r\nfråga är: Vad tänker justitieministern göra åt detta\r\nfaktum?</pre><pre>Anf. 106  Justitieminister GUN HELLSVIK\r\n(m):</pre><pre>Fru talman! När det gäller utnyttjande påpekade\r\njag i svaret att det finns regler om straff för sexuellt\r\nutnyttjande och sexuellt ofredande, för att ta två\r\nexempel. Självfallet är gränsdragningarna mycket\r\nbesvärliga eftersom ingen har full förmåga att sätta\r\nsig in i en annan människas totala situation och sätt\r\natt tänka.</pre><pre>När man för denna diskussion är det viktigt att vi\r\nnär det gäller pornografi, och annan form av\r\nsexualitet som Ingegerd Sahlström och jag kan vara\r\nnegativa emot, inser att det i många situationer\r\nkanske upplevs som frivilligt av de involverade. Det\r\när kanske inte straffregler vi skall använda, utan det\r\nfinns skäl att se detta utifrån en social synpunkt i\r\nförsta hand.</pre><pre>Detta är en diskussion som förs mellan främst\r\nBengt Westerberg och mig. Det har resulterat i en\r\nny sexualutredning med utgångspunkt från de\r\nprostituerades situation. Vi fortsätter diskussionen,\r\neftersom vi vet att vi kan få andra infallsvinklar.\r\nMen för att få ett vettigt resultat gäller det att göra\r\nså stora paket som möjligt.</pre><pre>Men det är viktigt att vi inser att detta inte bara är\r\nen moraliseringsfråga från Ingegerd Sahlström och\r\nmig, utan det är också i högsta grad en social fråga.\r\nDen diskussionen för Bengt Westerberg och jag.</pre><pre>Anf. 107  INGEGERD SAHLSTRÖM (s):</pre><pre>Fru talman! Jag vill verkligen hålla med om att det\r\ni mycket hög grad är en social fråga. Även om man\r\nkan tala om frivilligheten, tror jag faktiskt att de\r\nallra flesta kvinnor, och även män, som är\r\ninvolverade i den här branschen inte är där av\r\nnågon större frivillighet.</pre><pre>Jag vet att kvinnor som förekommer i pornografi\r\nofta har varit utsatta för sexuella övergrepp redan\r\nsom barn. Undersökningar visar att 65--70 % av\r\nden nuvarande gruppen prostituerade och modeller\r\ninom pornografin har blivit utnyttjade. Jag tycker\r\natt man måste ställa upp för den gruppen kvinnor\r\noch hjälpa dem på olika sätt.</pre><pre>Det är mycket bra att den här diskussionen förs\r\nmellan socialministern och justitieministern. Men\r\njag skulle gärna vilja se att den lag som vi faktiskt\r\nredan har, tillämpas litet bättre. Vi får nog ändå\r\nerkänna, Gun Hellsvik, att vi ibland möts av\r\ninformation, tidningsartiklar och liknande som\r\nvisar att vi tyvärr inte följer lagen så bra i dag.</pre><pre>Anf. 108  Justitieminister GUN HELLSVIK\r\n(m):</pre><pre>Fru talman! Det är också viktigt att Ingegerd\r\nSahlström och jag är överens om att vi inte skall\r\ntolka vad domstolarna gör enbart efter\r\ntidningsartiklar, utan att vi skall titta närmare på\r\nhur det verkligen ser ut i våra domstolar.</pre><pre>Då kan vi bl.a. konstatera att domstolarnas domar\r\nnär det gäller de grövre sexualbrotten visar en allt\r\nsträngare syn från domstolarnas sida. Det\r\ngenomsyrar ju sedan rakt igenom. Men då får man\r\ngå igenom detta systematiskt och inte titta på\r\nenstaka tidningsrubriker.</pre><pre>Anf. 109  INGEGERD SAHLSTRÖM (s):</pre><pre>Fru talman! Vi skall inte titta på enstaka\r\ntidningsrubriker, men ibland får man ändå lov att\r\nbli upprörd och ifrågasätta när man läser tidningen.</pre><pre>Det senaste var när vi för några månader sedan\r\nläste om en pornografisk verksamhet i Stockholm\r\ndär kvinnor verkligen var sexuellt utnyttjade av\r\nmän. Det är skrämmande när man då får reda på att\r\npolisen har vetat om den här verksamheten under\r\nmycket lång tid utan att göra något åt den. Är det\r\ninte frågan om att vi måste försöka sätta stopp för\r\ndetta som är ett så tydligt sexuellt utnyttjande av\r\nkvinnor?</pre><pre>Anf. 110  Justitieminister GUN HELLSVIK\r\n(m):</pre><pre>Fru talman! Polisen har ju också samlat sina\r\nresurser och ingripit mot denna verksamhet. Ett av\r\nproblemen har varit vår hyreslagstiftning, men den\r\nhar vi ju för avsikt att ändra på. Då kommer det\r\nbl.a. att bli lättare att säga upp denna typ av\r\nhyresgäster.</pre><pre>Anf. 111  INGEGERD SAHLSTRÖM (s):</pre><pre>Fru talman! Jag tackar för svaret i dag. Jag kommer\r\natt återkomma. Jag hoppas och tror på att\r\nsocialministern och justitieministern tillsammans\r\nkommer fram med bra förslag så att vi kan hjälpa\r\ndessa kvinnor och män. Jag anser att de är i ett\r\nmycket stort behov av hjälp.</pre><pre>Överläggningen var härmed avslutad.</pre><pre>20 §  Svar på fråga 1992/93:620 om\r\nbestämmelserna om olaga våldsskildring</pre><pre>Anf. 112  Justitieminister GUN HELLSVIK\r\n(m):</pre><pre>Fru talman! Ulla Pettersson har frågat mig vilka\r\nåtgärder regeringen vidtagit eller planerat med\r\nanledning av Justitiekanslerns utredning om\r\nbehovet av åtgärder rörande bestämmelserna om\r\nolaga våldsskildring, vilken överlämnades till\r\nregeringen i slutet av förra året.</pre><pre>Justitiekanslerns utredning innehåller en\r\nredogörelse för olika frågor som uppkommit i\r\nsamband med tillämpning av bestämmelserna om\r\nolaga våldsskildring. Därvid pekas bl.a. på att vissa\r\njämkningar av brottsrekvisiten i 16 kap. 10 b §\r\nbrottsbalken för olaga våldsskildring kan behöva\r\növervägas. Justitiekanslern framhåller emellertid\r\näven att en sådan jämkning skulle kräva\r\ngrundlagsändring samt att det i rättspraxis ännu\r\ninte är klarlagt om den aktuella bestämmelsen är\r\ntillräcklig för sitt ändamål. Utredningen utmynnar\r\ni att Justitiekanslern inte finner grund för att föreslå\r\nnågra författningsändringar.</pre><pre>På grundval av vad Justitiekanslern kommit fram\r\ntill i sin utredning, anser jag att starka skäl talar för\r\natt avvakta något innan vi överväger nya\r\nlagstiftningsåtgärder på detta område. För att\r\nsådana åtgärder skall bli meningsfulla behövs\r\nnämligen ytterligare erfarenhet av tillämpningen\r\nbåde av straffbestämmelsen om olaga\r\nvåldsskildring och den relativt nya\r\nyttrandefrihetsgrundlagen.</pre><pre>Anf. 113  ULLA PETTERSSON (s):</pre><pre>Fru talman! Jag ber att få tacka för svaret. Det kan\r\nbeskrivas som ett långt och välformulerat\r\ningenting. Inte heller jag ifrågasätter\r\njustitieministerns engagemang i kvinnofrågor, men\r\njag tycker ändå att man kunde ha dragit litet andra\r\nslutsatser av den ganska omfattande genomgång\r\nsom Justitiekanslern har gjort.</pre><pre>Det är riktigt att Justitiekanslern inte föreslår\r\nåtgärder just nu, men han skriver så här: Min\r\nredogörelse har lett till slutsatsen att jag inte har\r\ngrund för att nu föreslå några\r\nförfattningsändringar.</pre><pre>I nästa mening heter det så här: Det betyder\r\nemellertid inte att jag anser att man skulle kunna\r\nslå sig till ro med vad som har gjorts.</pre><pre>Detta oroar mig litet i justitieministerns svar.\r\nJustitiekanslern tar ju faktiskt upp en hel del\r\nproblematiska punkter, t.ex. den kränkande och\r\nförnedrande behandling som förekommer i\r\npornografisk olaga våldsskildring och som inte\r\nträffas direkt av de nuvarande bestämmelserna.\r\nDet gäller också den svåröverskådliga\r\npostordermarknaden. Distributionen är i viss mån\r\nannorlunda än när det gäller de tryckta skrifter som\r\nman har längre erfarenhet av. Det gäller också\r\nspridningsrekvisitets tillämplighet på den moderna\r\ntekniken. I dag kan man ju framställa unika\r\nprodukter som därmed inte uppfyller\r\nspridningsrekvisitet fullt ut.</pre><pre>Det är alldeles riktigt att dessa ändringar skulle\r\nkräva en grundlagsändring. Just därför är det\r\nviktigt att vi inte låter tiden gå. Justitieministern\r\noch jag känner ju till att man inte ändrar grundlag\r\noftare än vart tredje år. Om vi ändrar vår\r\nmandatperiod och förlänger den ytterligare blir det\r\nännu mer sällan.</pre><pre>Mot den bakgrunden måste jag återgå till min\r\nursprungliga fråga: Gör man verkligen ingenting åt\r\ndetta på departmentet?</pre><pre>Anf. 114  Justitieminister GUN HELLSVIK\r\n(m):</pre><pre>Fru talman! Ulla Pettersson påpekade helt korrekt\r\natt JK pekade ut vissa problemområden. Men i den\r\nhär diskussionen skall vi inte glömma bort att JK\r\nockså uttalade -- det var i slutet av december, i stort\r\nsett vid årsskiftet -- att man skulle ta ställning till\r\nolika praxisfrågor nu och att JK därefter skulle\r\nåterkomma om det visade sig att reglerna inte\r\nräckte till.</pre><pre>Vi har för liten erfarenhet. JK är klar över sin\r\nskyldighet att underrätta regeringen om eventuella\r\nbehov av regeländringar. Men vi måste först bli\r\nklara över praxis, innan vi påbörjar en lagändring.\r\nLagreglerna är otydliga när det gäller praxis.</pre><pre>Anf. 115  ULLA PETTERSSON (s):</pre><pre>Fru talman! Jag vill nog påstå att en del av det som\r\nJustitiekanslern tar upp inte enbart hänger på\r\nbristande rutin. Det gäller t.ex. det som vi har sett\r\nnär det gäller kränkande och förnedrande\r\nbehandling. Där kan man ganska klart fastslå att\r\ndet inte finns något lagligt utrymme i dag för att\r\nfälla i en del av de exempel som Justitiekanslern tar\r\nupp, särskilt som vi vet att domstolarna inte precis\r\nhar varit ivriga att ta sig an den här typen av\r\närenden.</pre><pre>Jag tycker också att man lägger en tung börda på\r\nJustitiekanslern när man säger att det enbart är där\r\nsom det vidare arbetet skall ske. Det påpekas ju\r\nockså i den här översynen att detta är mycket\r\nresurskrävande. Jag vill minnas att man någonstans\r\nskriver att ett enda ärende kan ta upp arbetstiden\r\nför praktiskt taget hela personalen hos\r\nJustitiekanslern. Då lägger man en tung börda på\r\nJustitiekanslern om man menar att hela ansvaret\r\nligger där. Det sker ju också en utveckling på andra\r\nhåll som borde kunna följas från regeringskansliet.</pre><pre>Anf. 116  Justitieminister GUN HELLSVIK\r\n(m):</pre><pre>Fru talman! Utredningsuppdraget var något som\r\nlades på JK, men det är JK själv som påpekar att\r\ndet är en rimlig uppgift för JK att följa\r\nutvecklingen. Detta framkommer av rapporten.\r\nSjälvfallet följer vi på departementet utvecklingen\r\npå detta område -- det gör vi ju på alla områden.</pre><pre>Precis som JK säger finns det emellertid oklarheter,\r\noch den här typen av frågor bör behandlas i ett\r\nsammanhang. Det blir aldrig bra om vi alltför\r\nmycket ägnar oss åt dellösningar inom\r\nkriminalpolitiken, utan vi måste försöka att så långt\r\nmöjligt ha sammanhängande sakområden.</pre><pre>Då är det enligt min uppfattning rimligt att JK\r\nfullföljer det arbete som JK själv har påtagit sig att\r\nbedriva. JK är också mycket tydlig i sitt påpekande\r\nom sin skyldighet att återkomma till regeringen\r\nmed förslag till lagändringar.</pre><pre>Anf. 117  ULLA PETTERSSON (s):</pre><pre>Fru talman! Justitiekanslern skall självfallet\r\nfullgöra sitt uppdrag på det här området lika väl\r\nsom på alla andra, men just med tanke på att det\r\nhär kan bli fråga om grundlagsändringar tycker jag\r\nändå att det är viktigt att man inte låter alltför lång\r\ntid gå utan att åtgärder vidtas. Ett bra sätt att gå\r\nvidare skulle enligt min uppfattning vara att ge\r\ndenna fråga någon form av parlamentarisk\r\nförankring.</pre><pre>Jag tror nämligen att det på det här området finns\r\nväldigt fasta och bestämda uppfattningar, t.ex.\r\nbland medlemmarna i Folkaktionen mot\r\npornografi, och jag tror att sådana bestämda\r\nuppfattningar också finns ute hos allmänheten.\r\nMen jag vill påstå att det också finns en stor\r\nokunnighet. Vi är många som instinktivt undviker\r\nden här typen av material och därför helt enkelt\r\ninte vet vad det handlar om. Vi kanske tror att det\r\ninte är så farligt, eller vi kanske har överdrivna\r\nfarhågor. Just därför tror jag att det vore bra med\r\nnågon form av parlamentarisk beredning av frågan.\r\nÄr det en väg som justitieministern kan tänka sig\r\natt gå vidare på?</pre><pre>Anf. 118  Justitieminister GUN HELLSVIK\r\n(m):</pre><pre>Fru talman! Det är inte så enkelt att svara ja eller\r\nnej på de flesta frågor. Svaret på Ulla Petterssons\r\nfråga är självfallet bl.a. beroende av vad\r\nJustitiekanslern kommer fram till i sin\r\nkartläggning. Rent generellt, utan att därmed\r\nföregripa vad som kan komma fram, kan man\r\nkonstatera att den här typen av frågor i högsta grad\r\nrör det allmänna rättsmedvetandet och är av\r\npolitisk betydelse. Om det skulle bli fråga om ett\r\nstörre arbete är en parlamentarisk kommitté därför\r\ntroligen rätt självklar. Vi måste emellertid först\r\navvakta och se vad JK kommer fram till.</pre><pre>Anf. 119  ULLA PETTERSSON (s):</pre><pre>Fru talman! Jag glädjer mig åt att justitieministern\r\nser en parlamentarisk kommitté som en naturlig\r\nfortsättning. Jag menar att det på det här området\r\nkanske ännu mer än på många andra områden är\r\neftersträvansvärt med en god samstämmighet\r\nmellan samhällets uppfattning och det allmänna\r\nrättsmedvetandet.</pre><pre>Jag vill, fru talman, avslutningsvis referera\r\nytterligare en mening ur Justitiekanslerns översyn:\r\nFrågan hur spridningen av våldspornografisk olaga\r\nvåldsskildring på ett ännu mer effektivt sätt än\r\nhittills skall kunna stävjas med rättsliga medel är\r\nmed andra ord knappast definitivt löst. Jag hoppas\r\natt justitieministern liksom jag kan instämma i den\r\nuppfattningen.</pre><pre>Anf. 120  Justitieminister GUN HELLSVIK\r\n(m):</pre><pre>Fru talman! Av betydelse i sammanhanget är också\r\nden skärpning av straffet för spridning av\r\npornografi som riksdagen fattade beslut om för\r\nungefär en månad sedan. Denna straffskärpning\r\nräcker inte, men det är ändå en markering i rätt\r\nriktning.</pre><pre>Överläggningen var härmed avslutad.</pre><pre>Ajournering</pre><pre>Kammaren beslöt kl. 16.33 på förslag av talmannen\r\natt ajournera förhandlingarna till kl. 18.00.</pre><pre>Återupptagna förhandlingar</pre><pre>Förhandlingarna återupptogs kl. 18.00.</pre><pre>21 §  Svar på fråga 1992/93:584 om\r\nflyktingpolitiken</pre><pre>Anf. 121  Kulturminister BIRGIT FRIGGEBO\r\n(fp):</pre><pre>Herr talman! Robert Jousma har frågat mig om jag\r\när beredd att ändra inriktning på flyktingpolitiken\r\nmed beaktande av resultatet av en undersökning\r\ngjord inom området.</pre><pre>Svaret på frågan är nej.</pre><pre>Regeringen har nyligen tillsatt en parlamentarisk\r\nkommitté för översyn av invandrarpolitiken samt\r\ninvandrings- och flyktingpolitiken. Kommittén\r\nkommer bl.a. att analysera och överväga hur nya\r\nregler för ett framtida flyktingmottagande\r\nlämpligast skall utformas för att överensstämma\r\nmed det skyddsbehov som finns i dag. Det är först\r\nefter denna utrednings avslutande som vi har ett\r\nordentligt underlag för att kunna ta ställning till den\r\nframtida flyktingpolitiken.</pre><pre>Anf. 122  ROBERT JOUSMA (nyd):</pre><pre>Herr talman! Fru statsråd! Jag förstår mycket väl\r\natt man måste invänta bra underlag för att kunna\r\nfatta beslut i en sådan här känslig fråga. Men det\r\nsom är så beklämmande är att man nu tydligen\r\nåterigen håller på att sätta sig fast i byråkratins\r\ngrimma.</pre><pre>Vid ett annat tillfälle, när vi väntade på att\r\nvisumtvång skulle införas för folk från diverse\r\nställen i Jugoslaven -- bl.a. från Kosovo vill jag\r\nminnas -- kostade det Sverige 4--5 miljarder kronor.\r\nJag har en enkel stillsam fråga att ställa: När är\r\ndenna kommitté färdig med sitt arbete eller har\r\nåtminstone kommit så långt att det finns några\r\ngrunder som man kan fatta beslut på?</pre><pre>Anf. 123  Kulturminister BIRGIT FRIGGEBO\r\n(fp):</pre><pre>Herr talman! Det finns redovisat i direktiven att de\r\nolika förslagen skall lämnas etappvis, dels ett 1994,\r\ndels ett i mars månad 1995.</pre><pre>Anf. 124  ROBERT JOUSMA (nyd):</pre><pre>Herr talman! Att jag ställer den här frågan nu beror\r\npå att det återigen har kommit alarmerande\r\nrapporter om att det pågår en trafik från\r\nSwinoujscie i Polen. Det handlar om 500--600\r\nmänniskor per dygn som väller in via färjelinjerna.\r\nDet är gott och väl belagt att det här är en trafik\r\nsom delvis styrs av kommersiella intressen från\r\nUngern.</pre><pre>Flyktingarna sitter 72 timmar på en buss, och de får\r\ni princip inte lämna bussen under denna tid. De\r\nkörs till Swinoujscie i Polen, där de får en biljett\r\noch skickas raka vägen till Sverige. Nu måste vi för\r\nen gångs skulle försöka stämma i bäcken och få slut\r\npå den här trafiken. Visst handlar det till en del om\r\nolyckliga människor, men samtidigt handlar det\r\nåterigen om kommersiella intressen som bl.a. drar\r\nnytta av den förskräckliga situationen i\r\nJugoslavien.</pre><pre>Anf. 125  Kulturminister BIRGIT FRIGGEBO\r\n(fp):</pre><pre>Herr talman! På torsdag kommer en särskild debatt\r\nom kriget i Bosnien att anordnas i denna kammare.\r\nJag ser med intresse fram emot vad Ny demokratis\r\nföreträdare skall säga i den debatten.</pre><pre>Robert Jousma talar om att det väller in folk, att\r\ndet handlar om kommersiella intressen, att man\r\nanvänder bussar och annat. Inte med ett ord\r\nnämner han det fasansfulla krig, om den slakt på\r\nmänniskor, som i dag pågår i Bosnien.</pre><pre>Herr talman! Jag är statsråd och skall svara för\r\nregeringen. Jag skall även svara på frågor i denna\r\nkammare. Men det är oerhört frestande att över\r\nhuvud taget inte delta i den här typen av\r\ndiskussioner.</pre><pre>Anf. 126  ROBERT JOUSMA (nyd):</pre><pre>Herr talman! Jag håller med fru statsrådet att det\r\nmåste vara enorma problem att svara på det här.</pre><pre>Som jag nämnde är den förskräckliga situationen i\r\nJugoslavien delvis orsaken till problemet. Samtidigt\r\nhar vi gång på gång sagt att det måste ges starka\r\nsignaler om att de här ordnade resorna måste\r\nupphöra. Jag säger ingenting om att folk kommer\r\npå det ena eller det andra sättet, exempelvis med\r\nflyg. Men gång på gång verkar det vara en massa\r\nkonstiga intressen i grannländerna som drar nytta\r\nav situationen. Det är alarmerande. Vad kommer\r\natt hända i Sverige? Av svenskarna är 55--60 % som\r\när negativa till hur det här sköts. Det kommer att\r\nbädda för konflikter i framtiden i vårt land,\r\nkonflikter som vi gärna vill försöka undvika.</pre><pre>Det är tyvärr så, att det är dem som vi kallar för\r\nflyktingar som kommer att drabbas -- vare sig de är\r\nriktiga flyktingar, eller inte. Det är beklagligt,\r\neftersom vi naturligtvis skall hjälpa och skydda\r\nriktiga flyktingar.</pre><pre>Anf. 127  Kulturminister BIRGIT FRIGGEBO\r\n(fp):</pre><pre>Herr talman! Robert Jousma hänvisar till en\r\nundersökning som har publicerats under de senaste\r\ndagarna.</pre><pre>För det första är den undersökningen inte klar. För\r\ndet andra gjordes den under 1992 och är inte alls\r\naktuell. För det tredje är den fråga som där ställts\r\nfullständigt omöjlig att besvara. Vad menas med\r\nfrågan om huruvida vi skall ta emot fler eller färre\r\nflyktingar? Menas med detta asylsökande, eller\r\ndem som de facto får uppehållstillstånd och får\r\nstanna här i Sverige, vilkas antal just nu kraftigt går\r\nned? Att jag skulle dra några som helst bestämda\r\nslutsatser av den presenterade undersökningen är\r\nhelt uteslutet.</pre><pre>Anf. 128  ROBERT JOUSMA (nyd):</pre><pre>Herr talman! Tycker statsrådet Birgit Friggebo att\r\nman helt skall nonchalera de strömningar som trots\r\nallt finns? Även om undersökningen är från 1992,\r\nförmodar jag att dessa ytterligare har förstärkts i\r\ndag.</pre><pre>Man hävdar alltid att man inte kan ställa ekonomi\r\nmot flyktingar. Men den enkle mannen på gatan --\r\noavsett vilken information han än får --\r\nsammankopplar hela den här problematiken med\r\natt svensken i gemen måste spara. Det dras ned när\r\ndet gäller skolböcker och skolmat, och människor\r\nute i landet drabbas.</pre><pre>Jag säger inte att dessa människor har rätt, men jag\r\ntror att det bäddas för enorma problem inom den\r\nnärmaste framtiden i Sverige. Människor ser\r\nnämligen de försämringar som de får och även hur\r\nförtvivlat litet som görs på det här området. Nästan\r\nalla människor som jag pratar med ute på gator och\r\ntorg menar att vi skall försöka hjälpa dessa\r\nhjälpsökande människor i närheten av deras egna\r\nhemländer. Vi bäddar tyvärr bara för egna problem\r\ni Sverige genom att ta hit så många. Vi kan snart\r\nvarken försörja dem eller sätta dem i arbete, då det\r\ntyvärr inte finns någon fungerande arbetsmarknad\r\natt tala om.</pre><pre>Anf. 129  Kulturminister BIRGIT FRIGGEBO\r\n(fp):</pre><pre>Herr talman! Robert Jousma vet mycket väl att\r\nstora insatser görs i närområdet och att det har gett\r\neffekt att man har kunnat ge skydd och humanitär\r\nhjälp där. Det är Robert Jousmas uppgift att tala\r\nom det för det svenska folket, när han möter sina\r\nväljare.</pre><pre>Dessutom kom en ny opinionsundersökning från\r\nTEMO häromdagen, som visade en annan trend,\r\ndvs. minskat motstånd att ta emot fler flyktingar --\r\nfortfarande är ganska många emot, men trenden är\r\nen helt annan. Menar Robert Jousma att vi därför\r\nnu skall ändra flyktingpolitiken så att vi skall, som\r\nhan säger, ta hit fler flyktingar? En ansvarsfull\r\npolitik kan naturligtvis inte ändras efter tillfälliga\r\nopinionsundersökningar, där det kanske ställs\r\nfrågor som nästan inte går att tyda.</pre><pre>Överläggningen var härmed avslutad.</pre><pre>22 §  Svar på fråga 1992/93:586 om utvisning av\r\nkosovoalbaner</pre><pre>Anf. 130  Kulturminister BIRGIT FRIGGEBO\r\n(fp):</pre><pre>Herr talman! Lars Moquist har frågat mig om jag\r\navser att vidta några åtgärder för att påskynda\r\navvisningen av kosovoalbaner.</pre><pre>Invandrarverket och Utlänningsnämnden fattar för\r\nnärvarande många beslut avseende de asylsökande\r\nsom har kommit från Kosovo. Regeringen har varit\r\nangelägen om att asylsökande så snart som möjligt\r\nskall få sin sak prövad. Därför har Invandrarverket\r\noch Utlänningsnämnden givits ökade resurser.</pre><pre>Det är riktigt som Lars Moquist säger att en stor\r\nandel av de asylsökande från Kosovo inte beviljas\r\nuppehållstillstånd i Sverige. Den exakta andelen är\r\ndock lägre än den siffra som anges i frågan.</pre><pre>Förutom de som fått negativa besked från svenska\r\nmyndigheter är det dessutom ett stort antal\r\npersoner som väljer att återkalla sin asylansökan\r\noch återvända frivilligt till det forna Jugoslavien.\r\nDessa personer får hjälp med återresan av\r\nInvandrarverket.</pre><pre>Vad gäller den faktiska verkställigheten av\r\navvisningar till Kosovo finns såvitt jag har förstått\r\ninga problem. Resorna sker ofta med buss. Men\r\neftersom det nu fattas så många beslut i dessa\r\närenden har polisen, som ansvarar för\r\navvisningarna, svårt att hinna med att verkställa\r\nbesluten. Balanserna ökar.</pre><pre>Jag anser att det är väsentligt att polisen ges\r\nmöjligheter att snabbare än i dag kunna verkställa\r\navvisningar till bl.a. Kosovo. Mot denna bakgrund\r\npågår nu inom regeringskansliet en bedömning av i\r\nvilken utsträckning det ökade antalet\r\navvisningsbeslut kräver utökade resurser hos\r\npolismyndigheterna. Regeringen kommer därefter\r\nta ställning till vilka åtgärder som krävs.</pre><pre>Anf. 131  LARS MOQUIST (nyd):</pre><pre>Herr talman! Statsrådet! Jag börjar med att tacka\r\nför svaret. Av svaret drar jag i alla fall slutsatsen att\r\nregeringen synes ha ambitionen att ta itu med de\r\nproblem som kan dyka upp i detta sammanhang.\r\nJag hade kanske förväntat mig att man skall kunna\r\nta ställning till det som statsrådet säger om att\r\npolisen kanske behöver utökade resurser för att\r\nkunna verkställa de avvisningsbeslut som är svåra\r\natt verkställa, kanske på grund av antalet. Jag hade\r\nväntat mig något slags statistik eller några siffror\r\nsom visade hur många av dessa kosovoalbaner som\r\nhar rest ut frivilligt -- jag är medveten om att många\r\nväljer den varianten -- och hur många som med\r\ntvång får förvisas från landet.</pre><pre>Att jag tog upp denna fråga beror på att vi i pressen\r\nfrån och till ser upplysningar om att man försvårar\r\nför myndigheterna att verkställa dessa\r\navvisningsbeslut. Jag tänker då på att man kanske\r\nförstör pass eller ID-handlingar eller på annat sätt\r\nförsöker göra det svårt för polisen att verkställa\r\ndessa beslut. Jag antar att sådana bekymmer finns.\r\nMen jag skulle vilja fråga statsrådet om hon har\r\nnågra exakta besked om förekomsten av sådana\r\nsvårigheter detta innebär, eller om svårigheterna\r\nuppstår enbart på grund av antalet kosovoalbaner\r\nsom skall återsändas.</pre><pre>Jag skulle också av allmänintresse gärna vilja ha\r\nsvar angående en procentsats som jag också har sett\r\ni pressen, nämligen att 96 % av de prövade\r\närendena har avslagits. Det spelar i och för sig inte\r\nså stor roll om det är 90 % eller 96 %, men eftersom\r\nstatsrådet säger att den exakta andelen är lägre\r\nkunde det vara intressant att få veta den exakta\r\nsiffran.</pre><pre>Anf. 132  Kulturminister BIRGIT FRIGGEBO\r\n(fp):</pre><pre>Herr talman! Beträffande frågan om att vi får\r\nökade balanser, dvs. att det finns avvisningbeslut\r\nmen att de inte verkställs, är min uppfattning att det\r\ni huvudsak är ett kvantitetsproblem. Man har haft\r\nen ganska jämn nivå tidigare. Polisen har haft vissa\r\nresurser. Eftersom beslutsfattandet nu har fått en\r\nmycket större volym, bl.a. beroende på att vi nu har\r\nfått effekter hos Utlänningsnämnden av den ökade\r\npersonal som har tillsatts där, har polisen\r\nsvårigheter att hinna med. Det är viktigt att\r\nundanröja sådana hinder. Det är detta som vi håller\r\npå att undersöka för att möjliggöra att de\r\nmänniskor som har fått ett avslagsbeslut skall inom\r\nrimlig och normal tid åka hem.</pre><pre>När det gäller frågan om avslagsbeslut fattar man\r\növer huvud taget inte beslut om en del av dem som\r\nkommer från Kosovo eller från andra delar. Det är\r\nframför allt krigsvägrare som är i en viss ålder och\r\nblev inkallade under den tid när de kunde få mycket\r\nhårda straff.</pre><pre>Det går alltså inte att göra en ordentlig utvärdering\r\nav genomsnittet av antalet avslag. I de ärenden som\r\nman har fattat beslut är avslagsprocenten hos\r\nInvandrarverket nu 83 % för Restjugoslavien. Den\r\nsiffra som Lars Moquist hade härrör förmodligen\r\nfrån Utlänningsnämnden. Då skall man veta att\r\nmänniskor överklagar dit. Det bör råda ganska stor\r\nsamstämmighet mellan Invandrarverkets och\r\nUtlänningsnämndens beslut. Utlänningsnämnden\r\nbör alltså ha nästan 100 % avslagsbeslut, annars\r\nskulle ju Invandrarverket ha gjort en felaktig\r\nbedömning.</pre><pre>Anf. 133  LARS MOQUIST (nyd):</pre><pre>Herr talman! Det är intressant att få ta del av dessa\r\nsiffror. Jag tror att det är bra att den här uppgiften\r\nockså kommer ut i pressen, där man har skrivit om\r\nandelen avslagsbeslut från Utlänningsnämnden på\r\n96 %. Jag tror därför att detta var ett lämpligt\r\ntillfälle att rätta till en sådan siffra, dvs. att den nu\r\när 83 %.</pre><pre>Det som jag fortfarande inte har fått svar på är hur\r\nmånga människor som har fått avvisningsbeslut\r\nmen som ännu inte har utvisats. Har man kanske\r\ninte kontroll över detta, på grund av att många\r\nreser tillbaka frivilligt, eller har man kontroll över\r\ndetta? Just för att man skall veta vilka åtgärder som\r\nskall vidtas för klara av detta -- jag tänker då på de\r\npolisiära resurserna -- är det viktigt att veta det\r\nverkligen är. Jag upprepar därför min fråga: Hur\r\nmånga är det?</pre><pre>Anf. 134  Kulturminister BIRGIT FRIGGEBO\r\n(fp):</pre><pre>Herr talman! Det är klart att det alltid finns ett\r\nmörkertal i detta sammanhang, därför att\r\nmänniskor som har fått ett avvisnigsbeslut flyttar\r\nfrån förläggningen. En del kan befinna sig i Sverige,\r\nandra kan gömma sig och åter andra kan ha åkt hem\r\nhelt frivilligt.</pre><pre>Vad som är intressant ur vår synpunkt när det gäller\r\natt möjliggöra verkställighet är de öppna balanser\r\nsom finns. De ökar nu. Vi har balanser upp mot\r\n7 000 personer eller något liknande. Det är väldigt\r\nviktigt att man möjliggör för de människor som har\r\nfått besked om att de inte har rätt att stannna i\r\nSverige att åka hem så fort som det över huvud\r\ntaget är möjligt. Det förbilligar också\r\nverksamheten.</pre><pre>Anf. 135  LARS MOQUIST (nyd):</pre><pre>Herr talman! När jag ser vilka åtgärder som\r\nregeringen har för avsikt att vidta, blir jag litet\r\nfundersam, eftersom statsrådet inte säger något om\r\ndet som man har läst i pressen om att människor\r\nfrånhänder sig pass och om vilka åtgärder som man\r\nbedömer från regeringens sida är möjliga att vidta\r\nför att klara av en avvisning till dessa människors\r\nresp. hemländer.</pre><pre>Jag tackar för siffran 7 000 personer. Det visar att\r\ndet i alla fall finns en statistik över detta. Jag skall\r\ndärför inte förlänga diskussionen.</pre><pre>Anf. 136  Kulturminister BIRGIT FRIGGEBO\r\n(fp):</pre><pre>Herr talman! Jag skall bara göra en komplettering.\r\nJag har inga informationer om att det skulle vara\r\nnågot stort bekymmer med att människor avhänder\r\nsig handlingar, utan det är kvantitetsfrågan som det\r\ngäller.</pre><pre>Överläggningen var härmed avslutad.</pre><pre>23  §Svar på fråga 1992/93:593 om\r\norganisationsbidragen</pre><pre>Anf. 137  Civilminister INGER DAVIDSON\r\n(kds):</pre><pre>Herr talman! Maud Ekendahl har frågat mig vilka\r\nkrav som bör ställas på en organisation för att den\r\nskall komma i fråga för statliga bidrag.</pre><pre>Statsbidragen till ungdomsorganisationerna prövas\r\nav Statens Ungdomsråd i enlighet med\r\nförordningen (SFS 1991:370) om statsbidrag till\r\nungdomsorganisationer. Dör regleras utförligt\r\nvilka formella krav som skall ställas på\r\nföreningarna för att de skall kunna få bidrag.\r\nDessutom prövas organisationerna gentemot de\r\nfastställda målen för det statliga stödet, nämligen\r\natt det skall</pre><pre>--främja en demokratisk fostran bland barn och\r\nungdomar,</pre><pre>--främja jämställdhet och jämlikhet mellan olika\r\nungdomsgrupper,</pre><pre>--medverka till en meningsfull fritid för barn och\r\nungdomar och</pre><pre>--uppmuntra fler barn och ungdomar att delta i\r\nföreningsliv.</pre><pre>Dessa mål ses nu över inom regeringskansliet i syfte\r\natt få till stånd en bättre målstyrning och\r\nutvärdering av bidragen. Jag avser att föreslå\r\nregeringen att förelägga riksdagen förslag till\r\neventuella förändringar under 1994.</pre><pre>Maud Ekendahl nämner i sin fråga en organisation,\r\nLoesje. Denna organisation är enligt förordningen\r\ninte berättigad till generellt statligt bidrag av\r\nformella skäl, bl.a. är den inte rikstäckande.</pre><pre>Statens Ungdomsråd disponerar dock en särskild\r\npott ur Allmänna arvsfonden för\r\nutvecklingsinsatser inom föreningslivet, så kallat\r\nutvecklingstöd. Detta stöd fördelas enligt särskilda\r\nriktlinjer och avser bl.a. att stödja lokala projekt\r\noch nya ungdomsrörelser. Syftet med stödet är att\r\nnå ungdomar som normalt inte nås via de\r\ntraditionella ungdomsorganisationerna. Det är ur\r\ndenna pott som föreningen Loesje har erhållit ett\r\nstöd om 20 000 kronor.</pre><pre>Jag har vidare från myndigheten fått information\r\nom att stödet avser föreningens första rikskongress.\r\nStatens ungdomsråd ger ofta stöd till nya\r\nföreningars första kongress för att ge också nya\r\norganisationer möjlighet att samlas, diskutera,\r\nutveckla och konstituera sig.</pre><pre>Det är självklart att ingen form av statligt stöd skall\r\nutgå till olagliga verksamheter.</pre><pre>Avslutningsvis vill jag framhålla att jag ser det som\r\nviktigt att en viss del av det statliga stödet kan gå till\r\natt utveckla nya verksamhetsformer för ungdomar.</pre><pre>Anf. 138  MAUD EKENDAHL (m):</pre><pre>Herr talman! Jag tackar civilminister Inger\r\nDavidson för svaret. Jag skulle vilja utveckla min\r\nfrågeställning något.</pre><pre>Jag tycker att det är mycket värdefullt och är glad\r\nför att vi i Sverige har det fria ordet och därmed\r\nyttrandefrihet. Det är dessutom värdefullt att\r\norganisationerna skall kunna erhålla ett visst\r\nstatligt bidrag som stöd. Det är viktigt och rätt.</pre><pre>Jag anser däremot, vilket jag tog upp i min fråga,\r\natt det är litet egendomligt att stöd ges till en\r\norganisation som bedriver en opinionsbildning som\r\nuppenbart skadar annans egendom.</pre><pre>Tar man del av vissa tidningar, både större och\r\nmindre här i landet, finner man att organisationen\r\nLoesjes tillvägagångssätt för att sprida sina\r\nbudskap är via affischering på olagligt sätt. Det sker\r\nofta på Televerkets grå plåtskåp.</pre><pre>Jag ser också i svaret att organisationen har fått just\r\ndet här stödet till sin kongress. Det är kanske rätt\r\noch riktigt. Men man kan ju aldrig veta hur\r\npengarna används med tanke på att den\r\nhuvudsakliga uppgiften är att sprida information\r\ngenom affischering.</pre><pre>Mina frågor är: Kommer man med anledning av de\r\nregler som nu finns angivna att ompröva bidragen?\r\nGäller samma regler för utvecklingsstödet som för\r\nde medel man får ur Allmänna arvsfonden?</pre><pre>Anf. 139  Civilminister INGER DAVIDSON\r\n(kds):</pre><pre>Herr talman! Jag vill först säga att enligt min och\r\nStatens ungdomsråds kännedom har den aktuella\r\norganisationen inte anmälts för olaga affischering\r\neller skada på annans egendom. Om det är en\r\nmedveten inriktning från föreningen att affischera\r\npå platser där det är otillåtet eller där det medför\r\nskada på annans egendom, kan staten självfallet\r\ninte stödja verksamheten. Men jag måste\r\nunderstryka att stödet inte har gått till affischer och\r\ntapetklister, utan till föreningens första kongress,\r\nför att man skulle få möjlighet att konstituera sig.</pre><pre>Nu har dessa uppgifter kommit fram. Skulle den\r\nhär föreningen begära ytterligare utvecklingsbidrag\r\nkommer det naturligtvis att prövas på nytt. Då\r\nkommer man också att väga in de uppgifter som nu\r\nfinns. Men det är inte så enkelt. Man måste också\r\nkunna avgöra om föreningen står bakom den\r\nolagliga affischeringen eller om det är enskilda\r\nmedlemmar som utför olaglig affischering, medan\r\nhuvudinriktningen är att den skall göras på platser\r\ndär det är tillåtet. Självfallet kommer det att ske en\r\nomprövning om de begär nya medel.</pre><pre>Anf. 140  MAUD EKENDAHL (m):</pre><pre>Herr talman! Jag har en del tidningsartiklar med\r\nmig där det tydligt framhålls att detta är deras sätt\r\natt arbeta, att affischera. Jag har också bilder på\r\njust elskåp där man har affischerat. I min\r\nhemkommun pågår det en affischering för fullt,\r\nsom faktiskt förfular stadsmiljön. En person som\r\nhar uppmärksammat det här problemet och skrivit\r\nom det i en hemortstidning har också kommit upp\r\npå affischen, med en viss kommentar.</pre><pre>Jag skall inte förlänga debatten, herr talman, jag är\r\nså nöjd med civilminister Inger Davidsons svar.\r\nGivetvis håller jag med om att man skall ompröva,\r\nmen man skall också se till att nya\r\nutvecklingsformer får komma till stånd bland\r\nungdomar. Det är viktigt.</pre><pre>Anf. 141  Civilminister INGER DAVIDSON\r\n(kds):</pre><pre>Herr talman! Jag vill också betona att vi måste vara\r\nöppna för att ungdomar vill skapa nya\r\nverksamhetsformer. De vill arbeta på ett litet annat\r\nsätt. De vill inte komma in i färdigstöpta\r\nverksamheter. Därför är jag mycket glad för att vi\r\nhar utvecklingsstödet, samtidigt som vi naturligtvis\r\nskall se till att vi inte stöder olaglig verksamhet.</pre><pre>Anf. 142  MAUD EKENDAHL (m):</pre><pre>Herr talman! Förvisso är de 20 000 kronorna\r\negentligen en droppe i det svenska\r\nunderskottshavets miljardrullning. Men det är inte\r\nså jag vill se det. Om organisationen använder sig\r\nav pengarna på det här viset, kan det kanske finnas\r\nett bättre sätt att använda dem på.</pre><pre>Överläggningen var härmed avslutad.</pre><pre>24 §  Svar på fråga 1992/93:623 om lagförslaget\r\nmot könsdiskriminerande reklam</pre><pre>Anf. 143  Civilminister INGER DAVIDSON\r\n(kds):</pre><pre>Herr talman! Inga-Britt Johansson har frågat mig\r\nom jag är beredd att se till att det lagförslag mot\r\nkönsdiskriminerande reklam som finns hos\r\ndepartementet kommer till riksdagens prövning.</pre><pre>Låt mig först säga att det är angeläget att komma\r\ntill rätta med de avarter inom reklamen som tar sig\r\nuttryck i framställningar av könsdiskriminerande\r\nnatur och som människor kan ta anstöt av. Det är\r\nockså viktigt att reklamen återspeglar ett\r\nlivsmönster som bygger på principen om kvinnors\r\noch mäns lika värde och på jämställdhet mellan\r\nkönen.</pre><pre>Frågor om könsdiskriminerande reklam har sedan\r\nlång tid diskuterats i olika sammanhang. Det är en\r\nsvårlöst fråga.</pre><pre>Man kan säga att det finns två huvudformer av\r\nkönsdiskriminerande reklam, nämligen kränkande\r\noch schabloniserande reklam. Med kränkande\r\nreklam menar man framställningar vars innehåll är i\r\negentlig mening kränkande mot det ena könet eller\r\nvars budskap är ägnat att nedvärdera det ena könet.\r\nMed schabloniserande reklam menar man\r\nframställningar som är könsrollsbevarande och som\r\npå det sättet motverkar jämställdhetssträvandena.</pre><pre>Bland dem som har behandlat frågan märks 1983\r\nårs konsumentpolitiska kommitté. Kommittén\r\nbedömde år 1985 att den schabloniserande\r\nreklamen föll under begreppet åsiktsannonsering\r\noch ansåg att det var uteslutet att lagstifta mot\r\nsådan reklam. Däremot ansåg kommittén att\r\nlagstiftning mot kränkande reklam var möjlig, men\r\natt en sådan lagstiftning skulle kräva\r\ngrundlagsändringar.</pre><pre>Sedan slutet av år 1988 finns Näringslivets etiska\r\nråd mot könsdiskriminerande reklam (ERK).\r\nRådet har till uppgift att bedöma om en\r\nreklamåtgärd kan vara könsdiskriminerande och\r\nprövar såväl kränkande som schabloniserande\r\nreklam. ERK prövar i första hand anmälningar\r\nutifrån, men tar också upp ärenden på eget initiativ.\r\nBeslut som innebär att en reklamåtgärd befunnits\r\nvara könsdiskriminerande offentliggörs bl.a.\r\ngenom att pressen underrättas. ERK har sedan\r\nstarten prövat omkring 400 reklamåtgärder.\r\nAntalet fällande uttalanden uppgår till nära 40.\r\nERK:s uttalanden har stor genomslagskraft.</pre><pre>Det lagförslag som Inga-Britt Johansson syftar på\r\nfinns i en promemoria som har upprättats i\r\nCivildepartementet. Promemorian har\r\nremissbehandlats. Ett stort antal remissinstanser är\r\nkritiska mot förslaget. Kritiken går ut på dels att\r\nkönsdiskriminerande reklam inte kan betraktas\r\nsom otillbörlig mot konsumenter eller\r\nnäringsidkare, dels att den föreslagna lagstiftningen\r\nskulle bli svår att tillämpa. Flera remissinstanser\r\nanser att en sådan lagstiftning också kräver\r\ngrundlagsändringar.</pre><pre>Det står alldeles klart att reklam som är\r\nkönsdiskriminerande inte kan accepteras i något\r\navseende. Men frågan är hur man effektivast råder\r\nbot på avarterna. Lagstiftning eller egenåtgärder\r\nfrån näringslivet? Personligen skulle jag inte ha\r\nnågot emot en lagstiftning, om jag var helt\r\növertygad om att det var det effektivaste sättet att\r\nstävja avarterna. Trots alla utredningar finns det\r\nännu inte tillräckligt underlag för att vara säker på\r\nden saken. Frågan måste undersökas och övervägas\r\nytterligare.</pre><pre>Mitt svar till Inga-Britt Johansson är därför att jag\r\ni vart fall inte nu är beredd att lägga fram något\r\nförslag i frågan.</pre><pre>Anf. 144  INGA-BRITT JOHANSSON (s):</pre><pre>Herr talman! Jag ber att få tacka civilministern för\r\nsvaret på min fråga.</pre><pre>Jag har en annons framför mig. ''Kurvor utan\r\nstörningar.'' Den föreställer en kvinna, tror jag i\r\nalla fall. Hon har inga ben och inget huvud. Hon\r\nhar ett par minimala trosor och ett par armar som\r\ndrar ett litet linne över axlarna. Det borde väl vara\r\nreklam för underkläder, men det är reklam för ett\r\ndataprogram.</pre><pre>För att testa ERK bad jag en normalutbildad,\r\nnormalinformerad väninna att anmäla annonsen till\r\nERK, utan att tala om något mer än vad det hette.\r\nHon har inte lyckats få tag på dem ännu. Hon har\r\nhållit på i en vecka. Hennes första åsikt var att jag\r\nskojade med henne. Men jag sade att det inte var\r\nnågot skoj, att det var ett reellt test.</pre><pre>Det är klart att man kan tala väl om egenåtgärder,\r\ndet gör jag gärna också. Men om egenåtgärder skall\r\nfungera är den första förutsättningen att man kan få\r\ntag på dem som skall ha hand om egenåtgärderna.\r\nDär är tydligen inte ERK intresserade.</pre><pre>Civilministern säger att ett stort antal\r\nremissinstanser var kritiska mot den promemoria\r\nom lagförslaget som var ute på remiss. Men det var\r\nockså ett stort antal som var positiva till förslaget:\r\nYrkeskvinnors riksförbund, JämO, Fredrika\r\nBremerförbundet, Centerns kvinnoförbund,\r\nSocialdemokratiska kvinnoförbundet, LO och\r\nTCO. Var kds kvinnor fanns någonstans vet jag\r\ntyvärr inte. Men det kan jag förmodligen få svar på\r\nnu.</pre><pre>Om nu inte civilministern är beredd att lägga fram\r\nett lagförslag om könsdiskriminerande reklam, så\r\nkanske vi ändå skulle kunna få veta om det finns\r\nnågra andra åtgärder som civilministern är beredd\r\natt vidta för att få ordning på den här frågan.</pre><pre>Anf. 145  Civilminister INGER DAVIDSON\r\n(kds):</pre><pre>Herr talman! Jag börjar bakifrån. De\r\nremissinstanser som sade nej var de tunga juridiska\r\ninstanserna, alltså de dömande instanserna, som\r\nskall avgöra var gränserna går för\r\nkönsdiskriminering. De menar att det här är en\r\nmycket grannlaga och svår uppgift. Jag är väl\r\nmedveten om att de flesta kvinnoorganisationer\r\nställer sig bakom kravet på lagstiftning. Jag kan inte\r\nsvara på frågan om kds kvinnoförbund deltog i\r\nremissomgången. Vid den aktuella tiden\r\ntillfrågades man där sällan om sina åsikter och fick\r\nsällan tillfälle att skriva remissvar. Jag kan ändå\r\nmycket väl tänka mig att man gjorde det. De\r\njuridiska instanserna är dock tveksamma.</pre><pre>Det är självklart inte tillfredsställande att ERK inte\r\nkan nås på telefon, dvs. att ERK inte har ett\r\ntelefonnummer som är känt för allmänheten och\r\nsom finns i telefonkatalogen. Enbart en sådan\r\nuppgift skulle göra att människor skulle erhålla\r\nmöjlighet att få fler frågor prövade, vilket skulle\r\nleda till fler markeringar för näringslivet.</pre><pre>Vad vi överväger att göra är att om möjligt\r\nutvärdera den verksamhet som ERK nu har\r\nbedrivit i drygt fyra år. Enligt vad jag har hört följer\r\nKonsumentverket utvecklingen. En sådan\r\nutvärdering förutsätter en medverkan från ERK,\r\neftersom det är ett privat organ och handlingarna\r\ninte är offentliga. Vi skall dock pröva detta.</pre><pre>Anf. 146  INGA-BRITT JOHANSSON (s):</pre><pre>Herr talman! ERK:s verksamhet är ju utvärderad i\r\nbl.a. en del doktorsavhandlingar och liknande.\r\nInga-Britt Törnell, som jag åberopar i min fråga,\r\nborde vara sakkunnig i detta sammanhang, och hon\r\nsäger att det har blivit värre under de senaste åren.\r\nHon säger: Jag tror att man snart inte kan utnyttja\r\nkvinnokroppen avklädd längre. Då får man börja\r\nmed påklädda kvinnor igen -- den dagen kan nog\r\ninte vara avlägsen.</pre><pre>Detta är naturligtvis något som man kan hoppas på,\r\nmen hon tycker alltså att det har gått så långt. ERK\r\nfungerar inte, inte bara beroende på att man inte\r\nkan nå denna inrättning utan också beroende på det\r\nfaktum att det bara är de annonsorgan som är\r\norganiserade som finns inom dess\r\nverksamhetsområde som kan beröras av ERK:s\r\nuttalanden. Alla de andra organen står utanför.</pre><pre>Min fråga är fortfarande: Vad kan man i stället göra\r\nför att få stopp för förnedrande reklam?</pre><pre>Anf. 147  Civilminister INGER DAVIDSON\r\n(kds):</pre><pre>Herr talman! Det allmänna intrycket är ju att den\r\nkönsdiskriminerande reklamen ökar. Det gäller i\r\nvarje fall för den sexualiserande reklamen, vilket\r\ninte alltid är riktigt detsamma.</pre><pre>Man har samma intryck i Norge, där man sedan\r\nnågra år tillbaka har en lagstiftning. Jag tycker att\r\ndetta bra belyser svårigheterna att över huvud taget\r\nkomma åt denna typ av reklam. När jag är i kontakt\r\nmed norska företrädare per telefon får jag höra att\r\nman tycker att den ökar. I Sverige har vi prövat med\r\negenåtgärder, och här har vi samma utveckling.</pre><pre>Det är andra faktorer som ligger bakom detta, en\r\nallmän utveckling i samhället. Frågan är om man\r\nkan sätta stopp för den genom att skärpa\r\nreklamlagstiftningen. Jag är inte helt säker på det.</pre><pre>Anf. 148  INGA-BRITT JOHANSSON (s):</pre><pre>Herr talman! Att reklamen är mer sexualiserad\r\nframkommer i den annons som jag nämnde som\r\nexempel. Tidigare har det varit fråga om bilder,\r\nmen nu är det också text: Kurvor utan störningar.\r\nNär jag ser bilden leds mina tankar inte till ett\r\ndataprogram som har att göra med\r\nströmförsörjning.</pre><pre>I EG:s TV-direktiv behandlas diskriminering på\r\ngrund av ras, kön, nationalitet etc. Det finns såvitt\r\njag vet ännu inte förslag till någon svensk\r\nlagstiftning av motsvarande slag. Skulle det enligt\r\ncivilministerns mening kunna vara en möjlighet att\r\nkomma åt denna diskriminering?</pre><pre>Anf. 149  Civilminister INGER DAVIDSON\r\n(kds):</pre><pre>Herr talman! Ja, jag har själv funderat i dessa\r\nbanor. Jag känner väl till detta EG-direktiv, som\r\ninnebär ett förbud mot könsdiskriminerande\r\nreklam. Men jag skall ärligt säga att jag inte har\r\nundersökt hur det direktivet har fungerat i EG-\r\nländerna. Jag kan inte på stående fot säga om det\r\nhar givit önskade resultat. Jag har gjort en\r\njämförelse med Norge, som ligger oss närmast, och\r\ndär har lagstiftningen inte lyckats stävja\r\nutvecklingen.</pre><pre>Anf. 150  INGA-BRITT JOHANSSON (s):</pre><pre>Herr talman! Sveriges kvinnor är i dag arga över\r\nmycket. Kvinnor som anser sig leva ett fullvärdigt\r\nsamhällsnyttigt liv -- man arbetar, skaffar sig\r\nutbildningar, deltar i det politiska livet i samma\r\nomfattning som många män -- utsätts ändå\r\nfortfarande för denna förnedring i reklamen.\r\nSamtidigt ökar förnedringen också på andra sätt.</pre><pre>Jag hoppas att vi är överens om att någonting måste\r\ngöras för att komma till rätta med detta. Jag tror\r\ninte att svenska kvinnor längre kommer att lita på\r\noss politiker, om utvecklingen får fortsätta på det\r\nsätt som har skett.</pre><pre>Anf. 151  Civilminister INGER DAVIDSON\r\n(kds):</pre><pre>Herr talman! Jag tror faktiskt att både kvinnor och\r\nmän är arga på denna utveckling. Också många\r\nmän känner sig förnedrade av det som\r\nförekommer, inte bara i reklamen utan över huvud\r\ntaget i samhället. Vi är överens om att vi skall\r\nhjälpas åt med att stävja detta. Jag kommer, som\r\nsagt, att ta kontakter med ERK, och vi skall\r\ndiskutera med ERK hur vi skall kunna gå vidare.</pre><pre>Jag tror att det är detta som jag kan göra. Jag kan\r\nalltså inte utlova någon lagstiftning, och det beror\r\npå att jag inte är säker på att den hjälper. Jag tror\r\natt vi behöver vidta andra åtgärder.</pre><pre>Jag läste nyligen om en diskussion mellan några\r\nreklammän om denna fråga, och en av dem\r\nuttryckte sig ungefär på följande sätt: Alla som\r\njobbar med reklam borde ha en humanistisk\r\ninställning och veta vad människovärde är för\r\nnågonting. Jag tyckte att det var mycket bra\r\nuttryckt.</pre><pre>Överläggningen var härmed avslutad.</pre><pre>25 §  Svar på fråga 1992/93:572 om avgifterna\r\nför bortforsling av fordon</pre><pre>Anf. 152  Kommunikationsminister MATS\r\nODELL (kds):</pre><pre>Herr talman! Peter Kling har frågat mig om jag är\r\nvillig att medverka till att reglerna om flyttning av\r\nfordon ändras så att den berörde fordonsägaren\r\ninte behöver betala så höga avgifter när fordonet i\r\nfråga flyttas.</pre><pre>Reglerna om flyttning av fordon har kommit till\r\nframför allt för att man skall ha ett verksamt medel\r\nför att förbättra framkomligheten för nyttotrafiken\r\noch för kollektivtrafiken. I stort sett har de gällande\r\nbestämmelserna om flyttning av fordon tillämpats\r\npå ett bra sätt och fungerar enligt min mening väl i\r\npraktiken.</pre><pre>Naturligtvis är denna verksamhet inte billig för\r\nkommunerna. De nuvarande bestämmelserna, som\r\ninnebär att kommunerna får ta ut en avgift av\r\nfordonsägaren som grundar sig på kommunens\r\nkostnad för att transportera bort och förvara\r\nfordonet, anser jag därför vara ett naturligt system\r\ni detta sammanhang. Jag har inte för avsikt att\r\nmedverka till en ändring av dessa bestämmelser.</pre><pre>Anf. 153  PETER KLING (nyd):</pre><pre>Herr talman! Jag tackar kommunikationsministern\r\nför svaret, vilket jag givetvis inte är nöjd med. Jag\r\nskall därför utveckla denna fråga litet mer.</pre><pre>Mats Odell säger att kommunerna får ta ut en avgift\r\nav fordonsägarna som grundar sig på kommunernas\r\nkostnader för att transportera bort och förvara\r\nfordonen. Kostnadsläget i Sverige har under den tid\r\nnär ökningen med 25 % har inträffat inte höjts lika\r\nmycket. Kostnadsläget har snarare i många\r\nbranscher gått ned på grund av arbetslöshet och\r\nökat kostnadstryck. Det är här bara fråga om ett\r\nsätt att gå runt det kommunala skattestoppet och\r\nhöja skatten.</pre><pre>I annonser som Gatukontoret och\r\nFastighetskontoret i Stockholm gick ut med när\r\nman offentliggjorde höjningen hette det att\r\nkommunfullmäktige, för att få en bättre\r\nefterlevnad och en bättre kostnadstäckning, den 22\r\nfebruari 1993 hade beslutat att höja avgiften vid\r\nbortforsling av fordon. Det är fråga om en ren och\r\nskär skattehöjning.</pre><pre>Anf. 154  Kommunikationsminister MATS\r\nODELL (kds):</pre><pre>Herr talman! Enligt den redovisning som jag har\r\nfått från Stockholms gatukontor har denna\r\nverksamhet gått med stor förlust under 1992, och\r\nman räknar med en betydande förlust även för\r\n1993. Den prognos som man har för 1993 års\r\nverksamhet på detta område går ut på att\r\nkostnaderna för att frakta bort fordon, för att hålla\r\nen särskild uppställningsplats samt för att värdera\r\noch avyttra de fordon som inte blir avhämtade\r\nuppgår till ungefär 7 miljoner kronor. Intäkterna\r\nför ersättning av flyttningskostnader,\r\nskrotningspremier, återbetalning av fordonsskatt,\r\nfordonsförsäljningar och ersättning från andra\r\nkommuner, t.ex. Solna, Sundbyberg och Lidingö,\r\när beräknade till 3,7 miljoner kronor. Underskottet\r\npå flyttningsverksamheten för 1993 beräknas till 3,3\r\nmiljoner kronor. För att täcka in detta sätts avgiften\r\ntill 1 500 kr.</pre><pre>Det här kommer inte att ge en full\r\nkostnadstäckning, helt enkelt därför att\r\nlagstiftningen inte medger att underskottet i\r\nverksamheten på grund av obetalda avgifter från\r\nägare till vissa fordon täcks in av avgifter som\r\nbelastar fordon vars ägare betalar. Följaktligen\r\nkommer kommunen av allt att döma inte, som\r\nPeter Kling tror, att göra en vinst, utan allt talar för\r\natt Stockholms kommun även under detta år\r\nkommer att göra en förlust på denna verksamhet.</pre><pre>Både Peter Kling och jag brukar i olika\r\nsammanhang tala för att det skall var ordning och\r\nreda. Lagar skall efterföljas, och brott mot dem\r\nskall beivras.</pre><pre>Anf. 155  PETER KLING (nyd):</pre><pre>Herr talman! Jag säger återigen att detta är fråga\r\nom en dold skattehöjning då tiderna är svåra. Jag\r\nvill hänvisa till civilminister Inger Davidson. Hon\r\ntog över en gammal utredning från\r\nSocialdemokraternas tid. Där fanns en gammal idé\r\nom att låta kommunerna ta ut en ''skälig'' avgift för\r\nkommunala tjänster. Detta är tydligen en ny väg att\r\nkomma runt det kommunala skattestoppet.</pre><pre>Anf. 156  Kommunikationsminister MATS\r\nODELL (kds):</pre><pre>Herr talman! Jag skall efter det att debatten är\r\navslutad ställa dessa beräkningar till Peter Klings\r\nförfogande. Sedan kan vi väl återkomma i en senare\r\ndebatt.</pre><pre>Av det material som vi har fått på departementet\r\nfrån Gatukontoret framgår det att denna\r\nverksamhet innebär en förlust för Stockholms\r\nkommun. Jag tror inte att Peter Kling vill säga till\r\nsina väljare att det är rimligt att ta av kommunens\r\nknappa resurser avsedda för viktiga saker till att\r\nflytta undan bilar som försumliga medborgare har\r\nställt upp i strid mot gällande lag.</pre><pre>Anf. 157  PETER KLING (nyd):</pre><pre>Herr talman! Jag tackar och ser fram emot att få ta\r\ndel av materialet.</pre><pre>Överläggningen var härmed avslutad.</pre><pre>26 §  Svar på fråga 1992/93:578 om\r\nbilregistret</pre><pre>Anf. 158  Kommunikationsminister MATS\r\nODELL (kds):</pre><pre>Herr talman! Lars Björkman har frågat mig vilka\r\nåtgärder jag ämnar vidta i syfte att förhindra att\r\nvissa brister i bilregistret utnyttjas på så sätt att\r\npersoner som olovligen åtkommit motorfordon\r\ninförs i registret som ägare till dessa fordon.</pre><pre>De problem som Lars Björkman har pekat på har\r\näven på senare tid uppmärksammats i pressen och i\r\nett antal brev som ställts till departementet av\r\npersoner som drabbats av bristerna i den gällande\r\nordningen.</pre><pre>För att komma till rätta med de påtalade\r\nmissförhållandena har regeringen den 22 april 1993\r\nbeslutat om en ändring i bilregisterkungörelsen.\r\nÄndringen innebär att om endast den som\r\nförvärvat ett fordon gjort en anmälan om ägarbyte,\r\nskall alltid den gamle ägaren beredas tillfälle att\r\nyttra sig över anmälan innan uppgiften om den nye\r\nägaren får föras in i bilregistret. De nya\r\nbestämmelserna träder i kraft den 1 juni 1993.</pre><pre>Anf. 159  LARS BJÖRKMAN (m):</pre><pre>Herr talman! Jag ber att få tacka\r\nkommunikationsministern för svaret.</pre><pre>Bakgrunden till frågan är de bristfälligheter som\r\nhittills har funnits i användningen av bilregistret.\r\nDessa brister har utnyttjats av både enskilda och\r\nt.o.m. organiserade ligor till att på ett ganska enkelt\r\nsätt få nya ägarförhållanden till stånd. En anmälan\r\nhar skickats in om omregistrering av fordonet och\r\nett ägarbyte. Utan att det egentligen har\r\ngenomförts en affär har ett ägarbyte med hjälp av\r\nregistret legaliserats. Därmed har fordonet kunnat\r\nsäljas vidare till en ny ägare. Denne har sedan\r\nkunnat visa att han har handlat i god tro och fått\r\nbehålla bilen, och den ursprunglige rätte ägaren\r\ninte har kunnat komma åt sin rättmätiga egendom.</pre><pre>Det här är naturligtvis inte tillfredsställande. Det är\r\ndärför jag har tagit upp denna fråga. Jag kan\r\nkonstatera att den handlingskraft som regeringen\r\nvisar på området är tillfredsställande. Jag noterar\r\natt sådana missförhållanden inte skall kunna ske i\r\nframtiden. Det är till glädje för alla presumtiva\r\nstöldoffer. Verksamheten har ju varit omfattande.</pre><pre>Jag har fått ett antal brev där brevskrivarna har\r\nberättat att de med viss förvåning har sett att\r\nfordonet har försvunnit och sedan i några fall, som\r\nen ''ersättning'', har försäkringspremierna\r\nåterbetalats eftersom fordonet har bytt ägare.</pre><pre>Den åtgärd som ministern har redogjort för gör att\r\ndet efter den 1 juni inte längre är möjligt att ägna\r\nsig åt sådan verksamhet. Jag tycker att det är\r\ntillfredsställande. Jag tackar för svaret, och jag\r\ntackar ännu mer för den åtgärd som har vidtagits.</pre><pre>Anf. 160  Kommunikationsminister MATS\r\nODELL (kds):</pre><pre>Herr talman! Låt oss konstatera att här har funnits,\r\nprecis som Lars Björkman påpekar, betydande\r\nmöjligheter för den organiserade brottsligheten att\r\ngöra det mycket svårt för laglydiga personer att\r\nåterfå sina rättmätiga fordon. Dock har regeringen\r\nmed stor skyndsamhet behandlat detta ärende.</pre><pre>Jag har i dag undertecknat svarsbrev till olika\r\nbrevskrivare, och jag har fått möjlighet att svara på\r\nen fråga. Jag kan konstatera att för första gången är\r\nregeringen snabbare än vad riksdagens ledamöter\r\när att ställa frågor. Det kan vara värt att notera.</pre><pre>Anf. 161  LARS BJÖRKMAN (m):</pre><pre>Herr talman! Jag tycker att situationen är\r\ntillfredsställande. Det är kanske litet grand mitt\r\neget fel att frågan ställs för sent. På grund av en\r\nsinkadus kom frågan att fördröjas. Jag kan bara\r\nkonstatera att den i det nuvarande läget är onödig.</pre><pre>Låt mig då komplettera med en ytterligare fråga.\r\nÄr man, mot bakgrund av ministerns redovisning,\r\nberedd att gottgöra dem som har drabbats genom\r\natt få sina fordon stulna och därmed har åsamkats\r\nförluster så att de inte blir ekonomiskt lidande?</pre><pre>Anf. 162  Kommunikationsminister MATS\r\nODELL (kds):</pre><pre>Herr talman! Jag kan inte uttala mig i den\r\ncivilrättsliga frågan. Jag förutsätter att stölder\r\nutreds i enlighet med de förordningar och lagar som\r\nfinns på området och att därmed anspråk kan ställas\r\npå dem som har utfört brotten.</pre><pre>Överläggningen var härmed avslutad.</pre><pre>27 §  Svar på fråga 1992/93:599 om\r\nlokaliseringen av Telestyrelsen</pre><pre>Anf. 163  Kommunikationsminister MATS\r\nODELL (kds):</pre><pre>Herr talman! Björn Ericson har frågat mig om\r\nflyttningen av Telestyrelsen från Haninge till\r\nStockholm överensstämmer med riksdagens\r\ntidigare beslut.</pre><pre>Låt mig inledningsvis ange att det inte förekommit\r\nnågot riksdagsbeslut beträffande Telestyrelsens\r\nlokalisering. Riksdagen uttalade bl.a. år 1988 att\r\ndet är angeläget att man vid inrättandet av nya\r\nmyndigheter ingående prövar förutsättningarna att\r\nvälja annan lokaliseringsort än Stockholm/Solna.\r\nRiksdagen framhöll samtidigt att förutsättningarna\r\nför lokaliseringar ingående måste prövas.</pre><pre>Enligt vad jag erfarit har Telestyrelsens ledning\r\nunder det senaste året arbetat för att utverka ett\r\nhyresavtal på rimliga villkor för nuvarande lokaler\r\ni Haninge samt även undersökt möjligheterna till\r\nalternativ lokalförsörjning i Haninge. Telestyrelsen\r\när i behov av större och mer effektiva lokaler bl.a.\r\nsom en följd av den planerade sammanslagningen\r\nav verksamheterna i Haninge resp. Sköndal.\r\nSammantaget har Telestyrelsens ledning funnit en\r\nflyttning till andra lokaler i Stockholm motiverad\r\ndels från kostnadssynpunkt, dels från\r\nverksamhetssynpunkt.</pre><pre>Till bilden hör att Telestyrelsen, bl.a. som följd av\r\nny lagstiftning på tele- resp.\r\nradiokommunikationsområdet, har givits och\r\nkommer att få en rad nya arbetsuppgifter. Ett\r\nuppdrag om översyn av Telestyrelsens organisation\r\noch dimensionering har nyligen lämnats till\r\nstyrelsen. Jag förutsätter att Telestyrelsen löser sina\r\nlokalfrågor på ett för verksamheten ändamålsenligt\r\nsätt och med hänsyn till de regionalpolitiska frågor\r\nsom kan komma att aktualiseras av den kommande\r\norganisationsutredningen.</pre><pre>Med beaktande av Telestyrelsens\r\nverksamhetsförutsättningar anser jag att\r\nflyttningen står i överensstämmelse med riksdagens\r\nbeslut om bl.a. lokalisering av statlig verksamhet.</pre><pre>Förste vice talmannen konstaterade att\r\nfrågeställaren inte var närvarande i kammaren och\r\nförklarade överläggningen avslutad.</pre><pre>28 §  Svar på fråga 1992/93:590 om vägnätet i\r\nStockholms län</pre><pre>Anf. 164  Kommunikationsminister MATS\r\nODELL (kds):</pre><pre>Herr talman! Sören Lekberg har frågat mig vilka\r\nåtgärder som jag avser vidta med anledning av\r\nVägverkets inventering av standarden på vägnätet i\r\nbl.a. Stockholms län.</pre><pre>Bakgrunden är ett utkast till nationell\r\nväghållningsplan som Vägverket presenterade i\r\nmars 1992. I dokumentet lämnar Vägverket en\r\nredovisning av vägsystemets kvalitet.</pre><pre>Av Vägverkets redovisning framgår att\r\nvägsystemets kvalitet beror på faktorer som\r\nmängden trafik och vägens bredd, vägens yta och\r\nvägens bärighet. Av inventeringen framgår att\r\nStockholm har den största andelen vägar i den\r\nlägsta kvalitetsklassen om hänsyn tas till relationen\r\nmellan vägens bredd och trafikflödet.</pre><pre>Om man i stället ser till andelen länsvägar med låg\r\nåkkomfort framkommer en annan bild. Andelen\r\nlänsvägar med låg åkkomfort är mycket större i\r\nskogslänen än i övriga Sverige. Detsamma gäller\r\näven när man ser till vägarnas bärighet.</pre><pre>För att få en god uppfattning om vad som är en\r\ndålig väg måste således flera standardkriterier\r\nvägas samman. Det mått som Sören Lekberg\r\nangivit i sin fråga redovisar således bara en sida av\r\nsanningen.</pre><pre>Regeringen har nyligen redovisat sitt förslag till hur\r\ninfrastrukturen skall byggas ut under den närmaste\r\ntioårsperioden och vilka medelsramar som kan\r\navsättas. I propositionen föreslås bl.a. medel för\r\ninvesteringar i länstrafikanläggningar och\r\nbärighetshöjande åtgärder på vägnätet. Vägverket\r\nansvarar för fördelningen av medel för\r\ninvesteringar i länstrafikanläggningar mellan olika\r\nlän. Det är sedan varje länsstyrelse som beslutar om\r\nhur medlen skall användas.</pre><pre>När det gäller de åtgärder som Sören Lekberg\r\nefterfrågar vill jag nämna vad regeringen har\r\nföreslagit i kompletteringspropositionen.</pre><pre>I kompletteringspropositionen föreslår regeringen\r\natt 1,2 miljarder kronor används för särskilda\r\ninsatser riktade mot upprustning och underhåll av\r\nlänsvägar och länsjärnvägar. Det ankommer på\r\nregeringen att fördela medlen mellan länen. Hur\r\nmedlen skall användas beslutas sedan av\r\nlänsstyrelserna. Utgångspunkt för regeringens\r\nfördelning av medel kommer att vara\r\nupprustningsbehovet och arbetsmarknadsläget i\r\nlänen. Vid fördelningen av medel bör också hänsyn\r\ntas till i vilka län övriga investeringar i det regionala\r\ntransportnätet är av jämförelsevis mindre\r\nomfattning. Vägnätets standard i Stockholms län\r\nkommer således att vara ett av de ingångsvärden\r\nsom ligger till grund för regeringens fördelning av\r\ndessa särskilda medel.</pre><pre>Regeringen har således vid två tillfällen under\r\nvåren 1993 redovisat förslag som berör\r\nlänsvägnätet. Det är nu riksdagens ansvar att\r\nbesluta om medelsramar så att regeringen kan\r\nfullfölja de aviserade satsningarna.</pre><pre>Anf. 165  SÖREN LEKBERG (s):</pre><pre>Herr talman! Jag ber att få tacka\r\nkommunikationsministern för svaret på min fråga.\r\nDen nationella väghållningsplan som Vägverket\r\nhar utarbetat är verkligen en intressant läsning.\r\nVanlig statistik kan ju lätt missbrukas i sådana här\r\nsammanhang. Men här har nu gjorts en\r\nsammanställning där man har vägt samman\r\ntrafikflöde och trafikbredd etc. Därigenom får man\r\nen helhetsbild av standardläget i landet. Av\r\nstatistiken framgår med all tydlighet att Stockholms\r\nlän har en mycket låg standard när det gäller\r\nvägnäten. Om man tar riksgenomsnittet av\r\nexempelvis riksvägarna klassas 17 % som de sämsta\r\nvägarna i landet. I Stockholms län kan 37 %\r\nhänföras till den sämsta kategorin. Av landets\r\nlänsvägar, dvs. de vägar som man själv inom\r\nVägverket anser vara mycket viktiga när det gäller\r\natt uppnå miljömål och god trafiksäkerhet, ligger\r\n7 % i klass C. I Stockholms län är det 30 % som\r\nhamnar i den klassen. Detta visar klart och tydligt\r\natt vägstandarden i länet är dålig.</pre><pre>Det var denna statistik som var anledningen till min\r\nfråga. Jag blir nu litet orolig när jag läser att\r\nkommunikationsministern vill blanda in ett nytt\r\nbegrepp som åkkomfort. Han talar om att man nu\r\nskall anslå medel i kompletteringspropositionen.\r\nMen där skall hänsyn tas till bl.a. det regionala\r\ntransportnätet osv. Menar\r\nkommunikationsministern att detta innebär att det\r\nblir andra delar av landet än Stockholms län som\r\nkommer att få dessa upprustningspengar?</pre><pre>Anf. 166  Kommunikationsminister MATS\r\nODELL (kds):</pre><pre>Herr talman! Jag tror att Sören Lekberg och jag är\r\nhelt överens om att Stockholms län genom åren inte\r\nalltid har kommit bäst ut i den här fördelningen av\r\nmedel för vägsatsningar. Det finns all anledning att\r\nbevaka att denna mycket viktiga del av landet får\r\nen rättmätig del av de resurser som anslås för\r\nnybyggnation och underhåll av vägar.</pre><pre>Det jag i mitt svar säger är att det kvalitetskriterium\r\nsom Sören Lekberg hänvisar till i sin fråga inte är\r\nhela sanningen. Det finns andra saker som man\r\näven i Vägverkets nationella väghållningsplan\r\nväger in. Jag nämnde vilka det är, nämligen vägens\r\nyta, dvs. hur gropig den är, vilken typ av beläggning\r\nden har och dess bärighet.</pre><pre>Det kriterium som naturligtvis är relevant för\r\nStockholms län är bredd i förhållande till\r\ntrafikmängd. Den stora negativa faktorn i detta\r\nsammanhang är att det blir köer som gör att\r\nmänniskor tillbringar onödigt mycket tid på\r\nvägarna.</pre><pre>Jag vill peka på att det för detta län finns ett\r\nprogram som man dels från statens sida, dels från\r\nregionens sida har kommit överens om. Det kallas\r\nDennisöverenskommelsen. Det handlar om att\r\ngöra investeringar i den här regionen på i\r\nstorleksordningen 36 miljarder kronor. Det\r\nkommer att innebära minskade köer i olika delar av\r\nlänet och det kommer att förbättra\r\nkollektivtrafiken. Därmed kommer en hel del av\r\ndessa nyckeltal att förbättras.</pre><pre>Herr talman, jag ser fram mot den väghållningsplan\r\nsom skall upprättas med anledning av dels\r\ninvesteringspropositionen och dels med anledning\r\nav att Dennispaketet så småningom kommer att\r\nvara genomfört.</pre><pre>Anf. 167  SÖREN LEKBERG (s):</pre><pre>Herr talman! Det är bra att\r\nkommunikationsministern särskilt vill bevaka\r\nStockholms län och där se på hur\r\nstandardutvecklingen blir på vägsidan.</pre><pre>Jag vill också framhålla för\r\nkommunikationsministern att den stora\r\ntrafiköverenskommelse som träffades för\r\nStockholmsområdet innebär att regionen själv i\r\nmycket stor omfattning skall betala det här kalaset\r\ndels via kommunala och regionala anslag, dels via\r\nvägavgifter som länets egna invånare skall stå för.</pre><pre>Vidare vill jag också påpeka för\r\nkommunikationsministern att i propositionen om\r\ntrafikens infrastruktur har påspädningar skett när\r\ndet gäller järnvägarna och riksvägarna. Men när\r\ndet gäller anslaget till länsvägarna och den\r\nregionala kollektivtrafiken är anslaget oförändrat.\r\nDet är därför jag är oroad. Jag vill därför fråga: Vad\r\ntänker kommunikationsministern vidta för åtgäder\r\nför att rätta till detta?</pre><pre>Anf. 168  Kommunikationsminister MATS\r\nODELL (kds):</pre><pre>Herr talman! Den sista frågan besvarade jag i mitt\r\nsvar. Utöver det årliga anslaget på ca 900 miljoner\r\ntill länstrafiken som ju inkluderar bl.a. länsvägar,\r\nfinns det nu i kompletteringspropositionen\r\nytterligare 1,2 miljarder, vilka skall fördelas enligt\r\nolika principer som jag har redovisat.</pre><pre>Jag förstår av Sören Lekbergs fråga att han är\r\norolig. Om man ser på hur stora investeringar som\r\ngörs på ett område, måste nämligen\r\nDennispaketets investeringar räknas ifrån. Därmed\r\nskulle bilisterna i Stockholm i själva verket få betala\r\ntvå eller kanske tre gånger så mycket. Detta är\r\nalltså inte tanken. Dennisöverenskommelsens\r\nbyggaktiviteter -- utbyggnaden av ringen och\r\ntvärleden -- skall naturligtvis inte räknas in i detta\r\nunderlag så att utgångspunkten blir sämre, utan det\r\när fråga om de ordinarie anslagen.\r\nStockholmsregionen har i gången tid inte fått\r\nsärskilt mycket. Men detta anser vi att det nu är\r\ndags att ändra på.</pre><pre>Anf. 169  SÖREN LEKBERG (s):</pre><pre>Herr talman! Har jag rätt förstått\r\nkommunikationsministern att han är beredd att\r\nbevaka situationen och standardutvecklingen i\r\nStockholms län? Kommer den fördelning av pengar\r\ntill länsvägarna som så småningom skall göras och\r\nsom skall grundas på statistiken över\r\nvägstandarden i landet, enligt vilken 30 % av\r\nvägarna i Stockholms län till kategori C, att\r\ninnebära en radikal förbättring för Stockholms län?</pre><pre>Anf. 170  Kommunikationsminister MATS\r\nODELL (kds):</pre><pre>Herr talman! En poäng i det jag sade är att antalet\r\nfordon på många av dessa vägar kommer att minska\r\nnär man har genomfört Dennisöverenskommelsen.\r\nDet kommer definitionsmässigt att leda till att\r\nstandarden blir bättre, eftersom kriterierna för\r\ndetta var bredden i förhållande till antalet fordon.\r\nMan får avvakta och se vad det får för effekter på\r\ndet förväntade trafikflödet. I sak är det helt rätt\r\nsom Sören Lekberg säger. Det är nu dags att bevaka\r\natt också Stockholms län får en kanske mer\r\nrättmätig del av dessa resurser än som har varit\r\nfallet i gången tid.</pre><pre>Anf. 171  SÖREN LEKBERG (s):</pre><pre>Herr talman! Den stora trafiköverenskommelsen,\r\nDennisöverenskommelsen, handlar mycket om det\r\nkommunala vägnätet och riksvägarna. Jag har\r\npratat väldigt mycket om länsvägarna. Länets\r\nvägstandard är de facto mycket låg. Om jag då har\r\ntolkat kommunikationsministern rätt, är han nu\r\nberedd att vidta åtgärder som innebär att en\r\nbetydligt mindre del av länets länsvägar i\r\nfortsättningen kommer att klassificeras i klass C\r\noch att detta kommer att ske ganska snabbt.</pre><pre>Anf. 172  Kommunikationsminster MATS\r\nODELL (kds):</pre><pre>Herr talman! Jag har sagt att jag skall bevaka att\r\nStockholms län utifrån de kriterier som jag\r\nredogjorde för i svaret kommer att få en rättmätig\r\ndel av extraresurserna. Detta kommer naturligtvis\r\natt leda till att en del av de kriterier som Sören\r\nLekberg ställde upp också kommer att uppfyllas.</pre><pre>Överläggningen var härmed avslutad.</pre><pre>29 §  Bordläggning</pre><pre>Anmäldes och bordlades</pre><pre>Konstitutionsutskottets betänkande</pre><pre>1992/93:KU18 Statliga förvaltningsfrågor</pre><pre>Kulturutskottets betänkanden</pre><pre>1992/93:KrU15 Turism</pre><pre>1992/93:KrU20 Teater, dans och musik</pre><pre>1992/93:KrU22 Arkiv</pre><pre>1992/93:KrU24 Museer och utställningar</pre><pre>1992/93:KrU25 Inredning och utrustning av lokaler\r\nför kulturändamål</pre><pre>1992/93:KrU26 Anslag på massmedieområdet</pre><pre>30 §  Anmälan om interpellationer</pre><pre>Anmäldes att följande interpellationer framställts</pre><pre>den 27 april</pre><pre>1992/93:157 av Jerzy Einhorn (kds) till statsrådet\r\nBeatrice Ask om skolundervisning om Holocaust:</pre><pre>Under de senaste åren har, tyvärr även i Sverige,\r\nrasistiska och antisemitiska tendenser gjort sig\r\ngällande. Även om detta gäller små grupper är det\r\nangeläget att dessa tendenser motarbetas effektivt.</pre><pre>Det bästa försvaret torde vara att man inte\r\nglömmer vad som hände när rasismen fick\r\ndominera under andra världskriget, inte minst\r\nHolocaust (Förintelsen).</pre><pre>Det är angeläget att dessa insikter bibringas redan\r\nunder tonåren när våra attityder och värderingar\r\nformas. Detta torde bäst kunna ske i samband med\r\nskolundervisning.</pre><pre>Enligt förslaget från läroplanskommittén skall\r\nsträvan vara att eleven genom historieundervisning\r\nförvärvar bl.a. beredskap inför framtiden, grundad\r\npå kunskaper om den historiska utvecklingen och\r\nför kännedom om hur information och propaganda\r\nhar använts i historien. Genom undervisning i\r\nsamhällslära skall eleven få förståelse för värdet av\r\nett demokratiskt förhållningssätt.</pre><pre>Detta är vällovliga förslag. Erfarenheten talar dock\r\nför att de inte alltid kommer att följas av\r\nundervisning med information om Holocaust under\r\nandra världskriget.</pre><pre>Jag delar strävan till att skolan och enskilda lärare\r\nfår i största möjliga utsträckning fria händer vid\r\nutformningen av undervisningen. Trots detta\r\nundrar jag om skolministern överväger att, genom\r\nutformning av läroplanen säkra att undervisning\r\nom Holocaust kommer att meddelas i skolan, helst\r\nredan i sjätte klass?</pre><pre>1992/93:158 av Per Stenmarck (m)\r\ntillnäringsministern om konkurrensbegränsning av\r\nviss import.</pre><pre>Statens Livsmedelsverk avslog den 3 mars 1992 en\r\nansökan från en svensk importör, att få importera\r\noch sälja schweiziskt chokladpulver. Orsaken till\r\navslaget är att pulvret har tillsats vitaminer, vilket\r\ninte Livsmedelsverket anser skall tillåtas.</pre><pre>Enligt 5 § Livsmedelsverkets författningssamling\r\n(SLV FS 1983:2) fordras särskilt tillstånd för att få\r\ntillsätta vitaminer i livsmedel.</pre><pre>Då den svenske importören ansökte om tillstånd att\r\nsälja det vitaminiserade chokladpulvret svarade\r\nLivsmedelsverket bl.a.:</pre><pre>''Chokladpulver, som huvudsakligen består av\r\nsocker och kakao, är inte någon naturlig källa för\r\nvitamin B och E. Enligt Livsmedelsverkets åsikt är\r\nsåledes berikning av chokladdryckspulver eller\r\nfärdigblandade chokladdrycker inte motiverad.\r\nNågon sådan produkt har heller inte beviljats\r\nberedningstillstånd...''</pre><pre>Livsmedelsverket har således inte på något sätt\r\nkunnat visa hur drycken skulle bli skadlig för\r\nkonsumenterna till följd av vitamintillsatsen.\r\nBeslutet grundas enbart på att tillsatsen ''enligt\r\nLivsmedelsverkets åsikt... är inte motiverad.''</pre><pre>Enligt Konkurrensverket domineras den svenska\r\nchokladpulvermarknaden av en enda tillverkare,\r\nsom har en marknadsandel på ca 70 %. Den kan\r\nnästan karaktäriseras som en oligopolmarknad. För\r\natt en effektiv priskonkurrens skall råda, måste det\r\nfinnas en god tillgänglighet till liknande produkter.</pre><pre>Den årliga försäljningen av chokladpulver uppgår,\r\nenligt Konkurrensverket, i konsumentledet till 140\r\nmiljoner kronor. Det vitaminiserade chokladpulver\r\nkan, enligt importören, säljas till ett pris som\r\nunderstiger marknadsledarens med minst 30 %.\r\nDet är alltså tiotals miljoner kronor som de svenska\r\nhushållen skulle kunna tjäna på en effektiv\r\nkonkurrens -- om inte Livsmedelsverket hindrade\r\nden.</pre><pre>Konkurrensverket har med anledning av detta\r\nuppmanat Livsmedelsverket att ompröva sitt\r\ntidigare beslut. Men den uppmaningen har avvisats\r\nav Livsmedelsverket.</pre><pre>Vilka åtgärder avser statsrådet vidta för att statliga\r\nverk, med utångspunkt från sitt allmänna tyckande,\r\ninte skall kunna hindra en fri och sund konkurrens\r\ntill konsumenternas bästa?</pre><pre>31 §  Kammaren åtskildes kl. 19.01.</pre><pre>Förhandlingarna leddes</pre><pre>av talmannen från sammanträdets början t.o.m.\r\najourneringen kl. 16.33 och</pre><pre>förste vice talmannen därefter till sammanträdets\r\nslut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}