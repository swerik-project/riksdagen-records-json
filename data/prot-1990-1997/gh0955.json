{"dokumentstatus":{"dokument":{"hangar_id":"2349321","dok_id":"GH0955","rm":"1993/94","beteckning":"55","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"55","slutnummer":"0","datum":"1994-01-27 00:00:00","systemdatum":"2005-10-27 13:38:58","publicerad":"1994-01-27 00:00:00","titel":"Riksdagens snabbprotokoll 1993/94:55 Torsdagen den 27 januari","subtitel":null,"status":null,"htmlformat":null,"relaterat_id":null,"source":"webbnav","sourceid":"{034C1C1E-A036-4F8C-9D62-592BAB468BB6}","dokument_url_text":"http://data.riksdagen.se/dokument/GH0955/text","dokument_url_html":"http://data.riksdagen.se/dokument/GH0955","dokumentstatus_url_xml":"http://data.riksdagen.se/dokumentstatus/GH0955","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1993/94:55</div>\r\n<div class=\"sidhuvud_datum\">Torsdagen den 27 januari</div>\r\n<div class=\"sidhuvud_klockslag\">Kl. 12.00--4.07</div>\r\n<hr class=\"sidhuvud_linje\">\r\n<pre>1 §  Utökning av antalet suppleanter i\r\nkulturutskottet</pre><pre>Valberedningen hade enligt ett till kammaren\r\ninkommet protokollsutdrag tillstyrkt att antalet\r\nsuppleanter i kulturutskottet utökades från 19 till\r\n20.</pre><pre>Kammaren biföll denna framställning.</pre><pre>2 §  Val av suppleant i kulturutskottet</pre><pre>Företogs val av en suppleant i kulturutskottet.</pre><pre>Kammaren valde i enlighet med valberedningens\r\nförslag till</pre><pre>suppleant i kulturutskottet</pre><pre>Lena Klevenås (s)</pre><pre>3 §  Avsägelser</pre><pre>Talmannen meddelade att Ewa Hedkvist Petersen\r\n(s) avsagt sig uppdraget att vara ledamot i\r\nutbildningsutskottet.</pre><pre>Kammaren biföll denna avsägelse.</pre><pre>Talmannen meddelade att Kristina Persson (s)\r\navsagt sig uppdraget att vara suppleant i\r\njustitieutskottet.</pre><pre>Kammaren biföll denna avsägelse.</pre><pre>Talmannen meddelade att Inger Hestvik (s) avsagt\r\nsig uppdraget att vara suppleant i\r\nutbildningsutskottet.</pre><pre>Kammmaren biföll denna avsägelse.</pre><pre>Talmannen meddelade att Olle Schmidt (fp) fr. o.\r\nm. den 7 februari avsagt sig uppdraget att vara\r\nsuppleant i finansutskottet.</pre><pre>Kammaren biföll denna avsägelse.</pre><pre>4 §  Anmälan om kompletteringsval till vissa\r\nutskott</pre><pre>Talmannen meddelade</pre><pre>att Socialdemokratiska riksdagsgruppen på grund\r\nav uppkomna vakanser anmält Krister Örnfjäder\r\nsom ledamot i utbildningsutskottet efter Ewa\r\nHedkvist Petersen, Lena Boström som suppleant i\r\njustitieutskottet efter Kristina Persson samt\r\nKristina Persson och Ewa Hedkvist Petersen som\r\nsuppleanter i utbildningsutskottet efter Krister\r\nÖrnfjäder och Inger Hestvik och</pre><pre>att Folkpartiet liberalernas riksdagsgrupp fr. o. m.\r\nden 7 februari anmält Bengt Rosén och Gudrun\r\nNorberg som suppleanter i finansutskottet, Bengt\r\nAhlquist som suppleant i utrikesutskottet under\r\nHåkan Holmbergs ledighet samt Kjell-Arne Welin\r\nsom suppleant i bostadsutskottet under Olle\r\nSchmidts ledighet.</pre><pre>Talmannen förklarade valda till</pre><pre>ledamot i utbildningsutskottet Krister Örnfjäder (s)</pre><pre>suppleant i justitieutskottet Lena Boström (s)</pre><pre>suppleanter i utbildningsutskottet Kristina Persson\r\n(s) Ewa Hedkvist Petersen (s)</pre><pre>suppleanter i finansutskottet Bengt Rosén (fp)\r\nGudrun Norberg (fp)</pre><pre>suppleant i utrikesutskottet Bengt Ahlquist (fp)</pre><pre>suppleant i bostadsutskottet Kjell-Arne Welin (fp)</pre><pre>\r\n5 §  Anmälan om ordförande och vice\r\nordförande i den svenska delegationen till EES\r\ngemensamma parlamentarikerkommitté och den\r\nsvenska delegationen till EFTA-staternas\r\nparlamentarikerkommitté</pre><pre>Talmannen anmälde att den svenska delegationen\r\ntill dels EES gemensamma\r\nparlamentarikerkommitté, dels EFTA-staternas\r\nparlamentarikerkommitté den 20 januari utsett Lars\r\nTobisson (m) till ordförande och Mats Hellström (s)\r\ntill vice ordförande.</pre><pre>6 §  Justering av protokoll</pre><pre>Justerades protokollen för den 17, 18 och 19\r\njanuari.</pre><pre>7 §  Svar på interpellation 1993/94:77 om\r\nförhandlingarna med EU och den svenska\r\nalliansfriheten</pre><pre>Anf. 1  Utrikesminister MARGARETHA AF\r\nUGGLAS (m):</pre><pre>Fru talman! Bengt Hurtig har i en interpellation\r\nställt följande fyra frågor till Europaminister Ulf\r\nDinkelspiel angående förhandlingarna med EU och\r\nden svenska alliansfriheten:</pre><pre>1. Hur förklarar svenska företrädare i EU-\r\nförhandlingarna att Sveriges alliansfrihet skall gå\r\natt förena med EU:s försvarspolitiska mål?</pre><pre>2. Sverige vill ha möjlighet att inte vara vare sig\r\nmedlem eller observatör i VEU. Hur motiverar\r\nvåra förhandlare denna ståndpunkt?</pre><pre>3. Hur kommer regeringen att svara om EU under\r\nförhandlingarna begär att Sverige skall försäkra att\r\nvårt land skall delta i framtida militära åtgärder som\r\nministerrådet beslutar om?</pre><pre>4. Avser regeringen att under förhandlingarna\r\nåtminstone framföra som Sveriges villkor för att\r\ndelta i militära åtgärder att dessa genomförs endast\r\ni enlighet med FN-beslut?</pre><pre>Arbetet inom regeringen är så fördelat att det är jag\r\nsom skall svara på frågorna.</pre><pre>Jag börjar med frågan om alliansfrihetens\r\nförenlighet med EU:s försvarspolitiska mål.\r\nRegeringen har i förhandlingarna klargjort att\r\nSveriges militära alliansfrihet alltjämt består. Vi har\r\nockså klargjort att Sverige vill medverka fullt ut och\r\naktivt i den gemensamma utrikes- och\r\nsäkerhetspolitiken inom unionens ram.</pre><pre>Vi har förklarat att vi är medvetna om att\r\nutformningen på lång sikt av en gemensam\r\nförsvarspolitik, som med tiden skulle kunna leda till\r\nett gemensamt försvar, är ett mål för den\r\ngemensamma utrikes- och säkerhetspolitiken.\r\nDenna kommer att diskuteras vidare inom ramen\r\nför 1996 års översynskonferens. Vi har också sagt\r\natt vi inte avser hindra den Europeiska unionens\r\nutveckling på vägen mot detta mål.</pre><pre>Vid ministermötet den 21 december 1993 enades\r\nEU och de fyra ansökarländerna, Finland, Norge,\r\nÖsterrike och Sverige, om en gemensam\r\ndeklaration. I den bekräftas återigen den hållning\r\ntill den gemensamma utrikes- och\r\nsäkerhetspolitiken som hela tiden gällt.\r\nDeklarationen innebär att Sverige inte gör några\r\nåtaganden som går utöver de rättigheter och\r\nskyldigheter som gäller för de nuvarande\r\nmedlemmarna.</pre><pre>Det råder alltså full samsyn mellan EU och oss\r\nbeträffande hela kapitlet om utrikes- och\r\nsäkerhetspolitiken.</pre><pre>Den gemensamma deklarationen är mycket\r\ntillfredsställande. Den tillgodoser unionens\r\nönskemål att ansökarländerna utan reservationer\r\neller legala hinder accepterar EU:s utrikes- och\r\nsäkerhetspolitiska ambitioner, sådana de definieras\r\ni Maastrichtfördraget. Men den respekterar också\r\nfullt ut ansökarländernas ståndpunkter, som de\r\ndefinierades vid förhandlingarnas öppnande.</pre><pre>Regeringen anser det vara mycket värdefullt och\r\nväsentligt att Sverige på denna grund kommer att\r\nkunna delta i ett samarbete som ytterst syftar till att\r\nbidra till fred och stabilitet i hela Europa och till att\r\nstärka också Sveriges säkerhet.</pre><pre>Vid ministermötet den 21 december fastslogs bl.a.\r\natt ansökarländerna kommer att kunna knytas till\r\nEU:s utrikes- och säkerhetspolitiska arbete under\r\nden tid som föregår anslutningen till EU. Detta\r\nkommer att öka våra möjligheter att aktivt\r\nmedverka i den gemensamma utrikes- och\r\nsäkerhetspolitiken redan från den tidpunkt då vi\r\ninträder i unionen.</pre><pre>Vad beträffar Sveriges framtida förhållande till\r\nVEU, har riksdagen förklarat att detta kan\r\ndefinieras först när vi blivit medlemmar av EU.\r\nDetta är den ståndpunkt regeringen följer.\r\nFöljaktligen är detta en fråga som inte berörs vid\r\nförhandlingarna.</pre><pre>Som torde ha framgått av vad jag hittills sagt saknar\r\nBengt Hurtigs tredje och fjärde fråga därmed varje\r\naktualitet.</pre><pre>Låt mig inför kammaren göra helt klart att vi under\r\nhöstens förhandling inte någon gång utsatts för\r\nfrågor som ifrågasatt vår alliansfrihet. Vår klart\r\ndeklarerade politik, baserad på riksdagens beslut,\r\nliksom vår demonstrerade vilja att i praktiken\r\nmedverka till biläggande av tvister och till\r\nskapandet av en ny fredsordning i Europa har\r\nbefunnits fullt övertygande.</pre><pre>Anf. 2  BENGT HURTIG (v):</pre><pre>Fru talman! Jag får tacka för svaret.</pre><pre>För närvarande råder ganska stor osäkerhet om\r\nvart Sveriges säkerhetspolitik är på väg. Från den\r\neuropeiska unionen får vi signaler som säger att vi\r\nmåste bestämma oss för att gå med i ett gemensamt\r\neuropeiskt försvar. Det formuleras på olika sätt. I\r\ndag får vi höra att NATO vill ha Sverige som\r\nmedlem. NATO tycks också vilja låta sitt\r\neuropeiska ben, den västeuropeiska unionen, bli\r\nmera självständigt.</pre><pre>I svaret sägs att regeringen är medveten om\r\nmålsättningen inom den europeiska unionen när\r\ndet gäller en gemensam försvarspolitik och ett\r\ngemensamt försvar. I artikel b i\r\nMaastrichtfördraget slås målet för unionen fast.\r\nUnionen skall hävda sin identitet i internationella\r\nsammanhang, särskilt genom att man för en\r\ngemensam utrikes- och säkerhetspolitik. På lång\r\nsikt omfattar den en gemensam försvarspolitik,\r\nsom med tiden skall kunna leda till ett gemensamt\r\nförsvar. Min erfarenhet, bl.a. som ledamot i EG-\r\ndelegationen, är att detta är ett mycket viktigt mål\r\nför den europeiska unionen och att tongivande\r\nkrafter vill uppnå det så fort som möjligt. Ivern är\r\nstor bland många av de politiker vi möter ute i\r\nEuropa.</pre><pre>Vid toppmötet i Bryssel den 29 oktober i fjol sades\r\ni deklarationen om utrikes- och säkerhetspolitiken\r\natt Västeuropeiska unionen snabbt skall vidta\r\nsamtliga de åtgärder som är förutsedda i fördraget\r\noch i den deklaration som rör Västeuropeiska\r\nunionen. I den deklarationen sägs att VEU skall\r\nupprätta en planeringsenhet och ett närmare\r\nmilitärt samarbete som ett komplement till\r\nalliansen -- särskilt på områden där det är aktuellt\r\nmed logistik, transport, utbildning och strategisk\r\növervakning. Man skall hålla möten mellan VEU:s\r\nförsvarschefer, man skall ha militära enheter som\r\nlyder under VEU osv.</pre><pre>Det vore verkligen intressant att veta om Sverige\r\nmed sin nuvarande alliansfria position skulle ha\r\nställt sig bakom den deklaration om utrikes- och\r\nsäkerhetspolitiken som antogs den 29 oktober.\r\nSkulle Sverige ha gått ut, eller lagt ned sin röst? Jag\r\nskulle med intresse motse ett svar från\r\nutrikesministern på den frågan.</pre><pre>NATO har ju också haft en programgrupp för\r\nforskning och utveckling samt tillverkning av\r\nkrigsmateriel i EPG. Den har nu förts över till VEU\r\noch kallas VEAG. Sverige ansökte tidigare om\r\nmedlemskap, men blev inte intaget i EPG. Hur är\r\nvåra relationer till den nya konstruktionen?</pre><pre>Det brittiska fredsforskningsinstitutet Oxford\r\nResearch Group har, sedan 1989, visat hur ett\r\nomfattande militärt forsknings- och\r\nutvecklingsprogram växer fram i Europa. 13 stater,\r\nmed Frankrike i spetsen tog inom EPG initiativ till\r\n25 olika forskningsprojekt; fyra fem länder svarar\r\nför varje projekt. Det går under namnet EUCLID.\r\nDet finansieras delvis av vapenindustrin och är\r\ninordnat under VEU. Budgeten är ca 1 miljard\r\nkronor per år. Den demokratiska insynen i det\r\nupprustningsprojektet verkar vara ganska liten.</pre><pre>Var inte europeiska unionen ett fredsprojekt?\r\nHotas inte framstegen på nedrustningens och\r\navspänningens område av hemliga militära\r\nprojekt? Föder inte sådant misstänksamhet och\r\nosäkerhet? Leder det inte också till att andra\r\naktörer tar det säkra före det osäkra och driver\r\nvapenutveckling igen?</pre><pre>Mellan 1985 och 1990 har den militära forskningen\r\nfått kraftigt ökade resurser såväl i Frankrike som i\r\nTyskland.</pre><pre>T.o.m. i EG-parlamentet oroas man av denna\r\nutveckling. I oktober 1992 sade man om EUCLID\r\natt det uttalade målet var att expandera den\r\nförsvarsindustriella basen. Det kan förvärra\r\növerkapaciteten i Europa. Det är ett faktum att\r\nindustrin har fått ett forum där man kan samordna\r\nsina shoppinglistor. Det är en anakronism, säger\r\nman.</pre><pre>Starka krafter arbetar också på att artikel 223 i\r\nRomfördraget, som möjliggör nationell styrning av\r\nvapenhandeln, skall bort. I den riktningen verkar\r\nSir Leon Brittain i kommissionen.</pre><pre>Enligt ett strategidokument, för tyska Bundeswelt,\r\nfrån november 1992, säger man om den nya\r\nupprustningen, att upprätthållandet av den fria\r\nvärldshandeln och tillgången på marknader och\r\nråvaror i hela världen skall vara ett mål för denna\r\nmilitära styrka. Men man tillfogar att det skall ske\r\ninom ramen för en rättvis världsordning.</pre><pre>I höstas klargjorde VEU:s generalsekreterare, van\r\nder Eekelen, att VEU skall kunna agera på egen\r\nhand när det gäller Europeiska Unionens intressen.\r\nHan säger att de skall kunna ingripa såväl inom som\r\nutanför den egna kontinenten när vitala intressen\r\noch medlemsländernas medborgare är i fara. Det är\r\nalltså ganska vittgående mål som diskuteras.</pre><pre>Om Sverige försäkrar att man ansluter sig till\r\nvisionen om ett gemensamt försvar, men vill fatta\r\nbeslut först efter det att vi blivit medlemmar -- hur\r\nkommer vi då att argumentera, om vi skall säga nej\r\ntill en gemensam försvarspolitik? Finns den\r\nmöjligheten över huvud taget?</pre><pre>Anf. 3  INGELA MÅRTENSSON (fp):</pre><pre>Fru talman! Jag vill gärna delta i debatten eftersom\r\njag tycker att det är viktigt att vi för en öppen\r\ndebatt kring säkerhetspolitiken så att svenska\r\nfolket får veta vart vi är på väg. Jag uppskattar att\r\nutrikesministern i en artikel i Dagens Nyheter\r\nredovisade sina åsikter och vilka visioner som finns.\r\nJag delar emellertid inte slutsatsen, att vi skulle gå\r\nmed i NATO eller VEU. Jag tycker att vi skall hålla\r\nfast vid alliansfriheten. Men det är viktigt att\r\nsäkerhetspolitiken är förankrad hos folket; det är ju\r\nfolket som skall försvaras. Särskilt i en demokrati\r\när det viktigt att människorna känner att man för\r\nden säkerhetspolitik de vill ha.</pre><pre>Det sägs att vi fortfarande är alliansfria. Jag har\r\nsvårt att få det hela att gå ihop, inte minst med\r\ntanke på vad som står i Maastrichtfördraget. Där\r\nsyftar man helt klart till en gemensam\r\nförsvarspolitik. I svaret står att regeringen menar\r\natt man inte kommer att hindra EU att utveckla en\r\ngemensam försvarspolitik, om vi blir medlemmar. I\r\nMaastrichtfördraget står att VEU skall verka för en\r\nintegral del av unionens utveckling, att utarbeta\r\noch genomföra unionsbeslut och unionsaktioner\r\nsom berör försvaret. Det står alltså ganska klart i\r\nMaastrichtfördraget hur VEU är tänkt att kopplas,\r\noch redan nu kopplas till unionen.</pre><pre>I Danmark blev det en debatt inte minst när det\r\ngällde frågan om säkerhetspolitiken. Det danska\r\nfolket sade först nej. Efter nya förhandlingar med\r\nEG fick man besked om att man inte skulle behöva\r\nvara med om ett gemensamt försvar; det gällde\r\näven frågan om en monetär union. Varför behövde\r\nman ett sådant undantag i Danmark? Man är ju\r\nändå med i NATO. Ändå kände man att man inte\r\nville vara med i en gemensam säkerhetspolitik.\r\nSverige däremot, som har deklarerat sig vara\r\nalliansfritt, har inga som helst betänkligheter. Det\r\när litet svårt att förstå. Vad betyder det danska\r\nundantaget, som de fick till stånd genom sin andra\r\nfolkomröstning?</pre><pre>Jag vill också ta upp frågan om IEPG och VEAG,\r\nsom det numera heter. Det är en del av VEU. Jag\r\ndebatterade detta med försvarsminister Anders\r\nBjörck i höstas. Som svar på frågan fick jag då veta\r\natt Sverige har ett visst utbyte i form av ett\r\nutbildningsprogram som finns inom VEAG; det\r\nkallas SERA. Även i år kommer personer från\r\nSverige -- både från FOA och försvarsindustrin --\r\natt delta i det programmet. Sverige finns också med\r\ni ett råd för att utveckla denna typ av\r\nutbildningsprogram. Då har vi ju en fot inne bland\r\nallierade stater; i VEU finns europeiska NATO-\r\nstater. Det är därför svårt för mig att se att vi skulle\r\nvara alliansfria. Vi deltar ju aktivt i samarbetet. Vår\r\nförsvarsindustri blir alltmer inflätad i samarbetet\r\nmed NATO-staterna.</pre><pre>Detta gäller inte minst EUCLID, som Bengt Hurtig\r\nnämnde. Det är ju ett program som syftar till att\r\nman har gemensam utveckling, produktion och så\r\nsmåningom försäljning av vapen. Man måste se\r\nförsvarsindustrin som en del av säkerhetspolitiken.\r\nTidigare har vi sagt att vi skall ha en stark\r\nförsvarsindustri för att kunna vara alliansfria. Vi\r\nskulle vara oberoende av andra stater för att kunna\r\nha våra egna vapen. Nu blir det ju inte så, utan\r\ntvärtom. Vi går mer och mer in i ett fast samarbete\r\noch görs beroende av de andra försvarsindustrierna\r\ninom NATO-staterna. Det är svårt för mig att se att\r\nvi skulle kunna hävda att vi är alliansfria och\r\nkommer att vara det framöver.</pre><pre>Anf. 4  Utrikesminister MARGARETHA AF\r\nUGGLAS (m):</pre><pre>Fru talman! Jag hade väntat mig att Bengt Hurtig\r\noch Ingela Mårtensson skulle uttrycka åtminstone\r\nnågon form av glädje över de resultatrika\r\nförhandlingarna den 21 december, och någon form\r\nav uppskattning och tillfredsställelse över den\r\ngemensamma deklarationen. Vi har avslutat det\r\nsäkerhets- och utrikespolitiska kapitlet och har så\r\nklart visat Sveriges utrikespolitiska och\r\nsäkerhetspolitiska målsättningar. De låter sig väl\r\nförenas med ett medlemskap i den europeiska\r\nunionen. Detta är ju det grundläggande, det\r\nalldeles avgörande och väsentliga.</pre><pre>Det är som Bengt Hurtigs och naturligtvis också\r\nIngela Mårtenssons inlägg visar: I många organ,\r\norganisationer och sammanslutningar pågår i dag\r\nen intensiv säkerhetspolitisk debatt, om jag får\r\nanvända det uttrycket, och även en militärpolitisk\r\noch utrikespolitisk.</pre><pre>Det har att göra med att vi lever i en ny tid, i ett\r\nnytt Europa, att det kalla kriget är över, att\r\nblockuppdelningen är över och att många länder\r\nkänner sig säkerhetspolitiskt hemlösa och vill\r\nförstärka sin säkerhet. Det är av intresse för Sverige\r\natt i samarbete med de övriga nordiska länderna\r\nutsträcka vår stabilitet österut. Det är också av\r\nintresse för det västliga samfundet att hjälpa till att\r\nutsträcka stabiliteten österut.</pre><pre>Därför för vi så många diskussioner och debatter,\r\noch därför har vi också fått det nya förslaget om\r\npartnerskap för fred, som inte är en allians utan en\r\nförtroendeskapande process.</pre><pre>NATO har vid sitt betydelsefulla möte i början av\r\njanuari beslutat att man inte avser att ta in nya\r\nmedlemmar nu. I stället vill man utforma ett slags\r\nförtroendeskapande arbete som berör både\r\nfredsskapande operationer och civil kontroll av\r\nmilitären. Icke-spridningsfrågor kan också komma\r\natt föras in.</pre><pre>Jag vill peka på något mycket väsentligt: I det\r\nutrikes- och säkerhetspolitiska arbete som bedrivs\r\ninom Europeiska unionen och som kommer att\r\nutvecklas till ett ännu fastare samarbete, vilket vi\r\nfrån svensk sida välkomnar, står icke-\r\nspridningsfrågor, nedrustningsfrågor och ESK-\r\nsamarbete mycket högt upp på agendan.</pre><pre>Anf. 5  INGELA MÅRTENSSON (fp):</pre><pre>Fru talman! Jag skulle önska att man samarbetade\r\nmer om ESK -- inte att man gick in i ett gemensamt\r\nförsvar eller i militära allianser. Men det tycker jag\r\natt vi är på väg emot utan att människor egentligen\r\nvet så mycket om det.</pre><pre>När det t.ex. gäller samarbetet med\r\nförsvarsindustrin är det mycket få, även här i\r\nriksdagen, som vet vad VEAG är. Det finns ingen\r\nriktig upplysning om vad vi håller på med. Man\r\nborde ta fler initiativ och föra ut mer information.</pre><pre>Nu fick jag bra information när jag debatterade\r\nmed försvarsministern; det måste jag säga. Han\r\nkompletterade dessutom med ett brev efteråt,\r\nvilket jag också uppskattar. Det måste till en\r\nöppenhet i dessa frågor.</pre><pre>Utrikesministern är besviken över att jag inte\r\ntycker att förhandlingsresultaten är bra. Det kunde\r\njag kanske tycka om det vore så att vi verkligen\r\nkunde fortsätta att vara alliansfria. Då menar jag\r\ninte bara fram till 1996. Jag tycker att Sverige även\r\npå lång sikt skall vara alliansfritt. Det är viktigt att\r\ndet finns alliansfria stater också fortsättningsvis.</pre><pre>Neutralitet är ett begrepp som uppkom på 1500-\r\ntalet, och konventionen som reglerar det\r\nfolkrättsliga i neutrala stater tillkom i Haag 1907.\r\nSå detta är inte någonting som är uppknutet till\r\nkalla kriget. Om det tidigare fanns motsättningar\r\nmellan väst och öst ser man nu hur klyftorna mellan\r\nsyd och nord ökar.</pre><pre>Sverige borde fortsätta traditionen att vara\r\nalliansfritt. Därför är jag orolig över vart vi är på\r\nväg. Har man tänkt sig att det skall bli\r\nfolkomröstning 1996 om huruvida vi skall gå med i\r\nett gemensamt försvar? Det måste det väl bli? Det\r\när inte så långt kvar till 1996, då man kommer att\r\nta ställning till det som står i Maastrichtfördraget.\r\nDet oroar mig.</pre><pre>Om vi skall ha en folkomröstning i slutet av året\r\nmåste svenska folket veta var vi står i dessa frågor.\r\nVi kan inte säga att detta är något som vi kan\r\ngarantera på lång sikt om vi redan 1996 befinner oss\r\ni en situation där vi skall ta ställning till om vi skall\r\nvara med i ett gemensamt försvar. Då har vi redan\r\npåbörjat ett starkt samarbete med\r\nförsvarsindustrin, som jag tycker är en självklar del\r\nav säkerhetspolitiken.</pre><pre>Anf. 6  BENGT HURTIG (v):</pre><pre>Fru talman! I mitt första inlägg ställde jag tre\r\nfrågor.</pre><pre>En fråga var hur vi skulle ha röstat om vi hade varit\r\nmed i Ministerrådet den 29 oktober då man lade ut\r\ndetta projekt och sade att EU skulle vidta samtliga\r\nåtgärder. Den frågan fick jag inget svar på.</pre><pre>Jag frågade också om inte framstegen på\r\nnedrustningens och avspänningens område störs av\r\nhemliga forskningsprojekt av den här typen och\r\nomfattningen. Det har ju t.o.m. EG-parlamentets\r\nutrikes- och försvarsutskott hävdat.</pre><pre>Visst kan man känna glädje över vissa saker. Man\r\nkan känna glädje över att det inte står i papperen\r\nsom gäller utrikes- och säkerhetspolitiken att\r\nSverige nu avser att gå med i VEU eller i ett\r\nförsvarspolitiskt samarbete.</pre><pre>Jag kan också känna en viss tillfredsställelse över\r\natt utrikesministern den 1 oktober gick ut på ett\r\närligt och logiskt sätt och sade att vi måste diskutera\r\nett medlemskap i unionen. Det är ju logiskt.</pre><pre>Jag fattar det så att de fyra ansökarländerna i sin\r\ndeklaration helt och utan reservationer säger sig\r\növerta de målsättningar som finns i fördraget samt\r\nrelevanta deklarationer knutna till denna. Rimligen\r\nmåste deklarationen av den 29 oktober vara en\r\nsådan. I så fall har vi anslutit oss till VEU redan.</pre><pre>Jag ställde också frågan om vi över huvud taget har\r\nnågon möjlighet att stå utanför den gemensamma\r\nförsvarspolitiken. Låt oss anta att vi ansluter oss till\r\nnågon typ av gemensam försvarspolitik men\r\nfortfarande hävdar att vi i någon mening är\r\nalliansfria. Det skulle rimligen innebära att VEU\r\neller Ministerrådet inte kan begära att vi skall delta\r\ni de militära operationer som EU beslutar om.</pre><pre>Hur skall man då agera om det krävs enhällighet för\r\nbeslutet? Vi har ju lovat att inte hindra EU:s\r\nutveckling på försvarsområdet. Det finns en\r\ndeklaration i Maastrichtfördraget som säger att om\r\nman hamnar i minoritet bör man inte hindra\r\nenhällighet om sådan krävs. Alltså skall vi rösta\r\nmot vår övertygelse i en sådan situation.</pre><pre>Hur löser vi det i sådana fall? Skall vi låta bli att\r\ndelta i beslut som vi inte gillar, t.ex. genom att gå\r\nut och låta det bli enhällighet bara bland de\r\nnärvarande? Det vore en konstig situation. Det\r\npåstås att Irland har valt den lösningen ibland.\r\nDetta är över huvud taget inte realistiskt. All logik\r\nleder till ett deltagande fullt ut inom den\r\ngemensamma försvarspolitiken och sannolikt också\r\ni Västeuropeiska unionen.</pre><pre>Jag menar, fru utrikesminister, att detta borde\r\nklargöras före folkomröstningen.</pre><pre>Anf. 7  Utrikesminister MARGARETHA AF\r\nUGGLAS (m):</pre><pre>Fru talman! De grundläggande riktlinjerna för\r\nSveriges utrikes- och säkerhetspolitik fastläggs här\r\ni riksdagen. Det vet både Bengt Hurtig och Ingela\r\nMårtensson. Min och regeringens uppgift är att\r\nfölja de riktlinjerna, och det gör vi också.</pre><pre>Med all respekt -- många av de frågor som Bengt\r\nHurtig ställer är hypotetiska. Att bli tillfrågad om\r\nhur vi skulle ha agerat i en situation om vi hade varit\r\nmed vid den tiden är med förlov sagt en alltför\r\nhypotetisk fråga.</pre><pre>När jag lyssnade på Ingela Mårtenssons inlägg\r\nundrade jag om hon hade funderat över vilka\r\nförpliktelser som en kollektiv säkerhetsordning --\r\nnär den en gång har upprättats på det sättet som ju\r\nSverige länge har önskat -- kommer att kräva av\r\noss.</pre><pre>Om man önskar en allomfattande europeisk\r\nfredsordning, något som mycket länge har legat i\r\nlinje med svensk utrikes- och säkerhetspolitik, och\r\nom den fredsordningen skall kunna ha stadga och\r\ntänder, så måste man inse att också vi kommer att\r\nställas inför krav och förpliktelser. Det måste vi ha\r\nmed i det långsiktiga perspektivet. Detta är också\r\nett mycket viktigt mål för svensk utrikes- och\r\nsäkerhetspolitik.</pre><pre>Anf. 8  BENGT HURTIG (v):</pre><pre>Fru talman! Jag fick svaret att min fråga var\r\nhypotetisk. Jag tycker inte att den är särskilt\r\nhypotetisk. Det beslut som jag nämnde fattades\r\nden 29 oktober. Om vi hade varit medlemmar hade\r\nvi varit tvungna att ta ställning till frågan. Om vi blir\r\nmedlemmar den 1 januari 1995 -- det är inte så långt\r\ndit -- blir det mycket snabbt aktuellt att vi måste ta\r\nställning till den här typen av frågor.</pre><pre>Självfallet måste man när man utformar en\r\nsäkerhetspolitisk strategi föra rätt långtgående\r\nresonemang om vad som kan hända vid de olika\r\nalternativ som övervägs. Självfallet har vi\r\nförpliktelser i det internationella samfundet; det\r\nhar vi genom vårt medlemskap i Förenta\r\nnationerna.</pre><pre>Ibland märker man att det finns en allmän känsla av\r\natt militära allianser är något som ökar säkerheten.\r\nDet kan de naturligtvis ibland göra, men det\r\nfungerar bara så länge som de allierade är överens.\r\nProblemet uppstår när man gör olika bedömningar\r\ninom en allians. Jag kan tänka mig -- precis som\r\ntidigare i historien -- åtskilliga tillfällen där vi i vårt\r\nnärområde kan hamna i flera knepiga situationer\r\nom vi ingår i en allians.</pre><pre>Låt oss säga att Ryssland angriper Baltikum och att\r\nvi är med i en allians där vi förpliktat oss att deltaga\r\ni gemensamma försvarsåtgärder som innebär att\r\nhjälpa Baltikum. Alliansen gör bedömningen att\r\ndet inte finns någon risk att kärnvapen kommer till\r\nanvändning, medan vi i Sverige har underrättelser\r\nsom gör att vi bedömer risken som avsevärd. Då\r\nföreligger olika bedömningar. Hur skall vi då\r\nagera? Om vi är med i en allians har vi högre krav\r\npå oss som innebär att vi kan dras in i en sådan\r\nmilitär konflikt, men om vi är alliansfria har vi\r\nstörre möjlighet att stå utanför en sådan konflikt.\r\nDet finns en rad sådana situationer som kan uppstå.</pre><pre>Sverige har länge haft alliansfrihet och neutralitet.\r\nMen det har inte sitt ursprång i någon högre politisk\r\nmoral i vårt land utan är egentligen ett resultat av\r\ndet kalla krigets konflikt mellan två militärblock.\r\nVår alliansfrihet och neutralitet är till stor del en\r\nföljd av det geografiska läge som vi har och som har\r\nvarit skärningspunkten mellan stormaktsintressen.\r\nMan kan ju nu undra om dessa stormaktsintressen\r\nförsvunnit.</pre><pre>Vår politik har gett Sverige ett diplomatiskt och\r\nsäkerhetspolitiskt kapital som inte får försnillas.\r\nDet är viktigt att det i världen finns nationer som\r\nkan åtnjuta förtroende och visa självständighet och\r\nsom kan fungera som medlare i konflikter, nationer\r\nsom har speciella förutsättningar för att arbeta med\r\nkonfliktlösningar inom ramen för såväl FN som\r\nESK och andra internationella organisationer. Det\r\nbehövs annat i världen också än militära muskler.</pre><pre>Anf. 9  Utrikesminister MARGARETHA AF\r\nUGGLAS (m):</pre><pre>Fru talman! Jag vill avsluta med att säga att den\r\nmilitära alliansfriheten består, men Sveriges\r\nintresse av att delta i den europeiska unionens\r\nutrikes- och säkerhetspolitiska samarbete är stort.\r\nSverige kommer att bli en både beslutsam och\r\nengagerad medlem.</pre><pre>Överläggningen var härmed avslutad.</pre><pre>8 §  Svar på interpellation 1993/94:80 om\r\narbetsmarknadspolitiken</pre><pre>Anf. 10  Arbetsmarknadsminister BÖRJE\r\nHÖRNLUND (c):</pre><pre>Fru talman! Ingela Thalén har ställt en rad frågor till\r\nmig med anledning av att Arbetsmarknadsstyrelsen\r\nvid utgången av innevarande budgetår kan komma\r\natt ha kvar stora delar av de resurser som har\r\nanvisats till konjunkturberoende\r\narbetsmarknadspolitiska åtgärder.</pre><pre>Fru talman! Alla tecken säger att den svenska\r\nekonomin nu har vänt. I täten går exportföretagen.\r\nÄven för de hemmamarknadsbaserade företagen\r\nhar orderingången ökat.</pre><pre>Bakom förändringarna ligger en unikt stor\r\nförbättring av den svenska konkurrenskraften. De\r\nansvarsfulla avtalen, en snabb\r\nproduktivitetsförbättring, sänkta\r\narbetsgivaravgifter samt deprecieringen av kronan\r\nhar givit det svenska näringslivet ett mycket\r\ngynnsamt konkurrensläge. Hushållens\r\nförväntningar är med rätta större än på många år.\r\nDe första konkreta tecknen på en ökning av\r\nkonsumtionen har visat sig.</pre><pre>Som alltid tar det tid innan en vändning i ekonomin\r\nfullt ut slår igenom på arbetsmarknaden.\r\nPåfrestningarna kommer att vara fortsatt stora\r\nunder år 1994. Vi kan dock konstatera att antalet\r\nvarsel om uppsägning liksom konkurser minskar\r\nmycket kraftigt och att antalet lediga platser ökar.\r\nVi kan också se hur antalet nyanmälda\r\narbetssökande avtagit markant under hösten.\r\nSamtidigt har antalet företagare ökat.</pre><pre>Av största betydelse för att på sikt minska\r\narbetslösheten har varit omläggningen av den\r\nekonomiska politiken för att på nytt få fart på\r\ntillväxten. Vidare har den snabbt stigande\r\narbetslösheten under de senaste åren bekämpats\r\nmed aldrig tidigare skådade satsningar på bl.a.\r\narbetsmarknadspolitiska åtgärder. Sedan\r\nbudgetåret 1990/91 har åtgärdsvolymen\r\nfemdubblats. Arbetsmarknadspolitiken har inte,\r\nsom Ingela Thalén påstår, stått ensam i kampen mot\r\narbetslösheten utan regeringen har även t.ex.\r\ngenomfört kraftfulla satsningar på landets\r\ninfrastruktur, stora extrainvesteringar i statliga\r\nbyggen samt omfattande ökningar inom det\r\nreguljära utbildningsväsendet, inte minst inom\r\nhögskolan.</pre><pre>Den snabba ökningen av de\r\narbetsmarknadspolitiska åtgärderna visar på\r\nregeringens målmedvetna ansträngningar att\r\nbekämpa arbetslösheten. Vidare har regeringen på\r\nkort tid t.ex. infört såväl ungdomspraktik som\r\narbetslivsutveckling, vilket har möjliggjort för\r\narbetsmarknadspolitiken att motverka\r\narbetslösheten långt över vad som har varit möjligt\r\nmed de tidigare existerande åtgärderna.</pre><pre>Som ett exempel kan nämnas skillnaden mellan\r\ninskolningsplatserna och ungdomspraktiken. Kort\r\nefter mitt tillträde som arbetsmarknadsminister\r\nstod det klart att inskolningsplatserna inte alls\r\nräckte till för att bekämpa ungdomsarbetslösheten.\r\nDe avtalade inskolningsplatserna, som var billigare\r\noch inriktade mot näringslivet, fick ingen\r\nomfattning. Det fick däremot de mot kommunerna\r\ninriktade särskilda inskolningsplatserna som\r\nbetalades med 105 % av lönen. Denna ökning var\r\ndock för liten. Flera kommuner klarade ej av att ta\r\nemot 18--19-åringarna.</pre><pre>Ungdomspraktiken har, till skillnad mot\r\ninskolningsplatserna, levt upp till de krav som kan\r\nställas på en ungdomsåtgärd. Ett betydligt större\r\nantal ungdomar har erbjudits praktikplatser över\r\nhela arbetsmarknaden. Det största antalet\r\nungdomar återfinns dessutom inom näringslivet.\r\nUngdomspraktiken har även givit\r\narbetsförmedlingarna förbättrade\r\nföretagskontakter, vilket kommer att underlätta\r\nderas arbete nu när konjunkturen vänder.</pre><pre>Vidare har ett generellt anställningsstöd, GAS,\r\ninförts. Syftet med åtgärden är att stimulera\r\narbetsgivarna dels att ersätta det höga\r\növertidsuttaget med nyanställningar, dels att\r\ntidigarelägga nyanställningar. Med utgångspunkt i\r\nLO:s statistik för industrin år 1992 kan kostnaden\r\nför en övertidstimme beräknas till 171 kr mot 96 kr\r\nför en ytterligare anställd med GAS. Det innebär\r\natt en anställd som arbetar övertid i genomsnitt\r\nkostar 78 %, eller 75 kr mer per arbetstimme,\r\njämfört med om en nyanställd med GAS utför\r\narbetsuppgifterna. I dagsläget torde alltså ett\r\nföretag spara ca 80 kr per arbetad timme genom att\r\nbyta ut övertid mot normalt arbetstidsuttag. Till\r\ndetta kan i en del fall dessutom läggas möjligheten\r\ntill anställning med hjälp av rekryteringsstöd.</pre><pre>Nämnas bör även de nyligen beslutade\r\nförändringarna av arbetsrätten. Dessa innebär att\r\nföretagen fått vidgade möjligheter att genom\r\nvisstids- och provanställningar bygga upp en\r\nerforderlig kompetens. Detta är särskilt viktigt för\r\nde små och medelstora företagen.</pre><pre>Slutligen har regeringen tidigare denna dag\r\nuppdragit åt AMS att genomföra en bred\r\ninformationskampanj riktad till arbetsgivarna med\r\nsyfte att förmå dem att tidigarelägga anställningar.\r\nI uppdraget ingår också att informera om\r\nmöjligheterna att få GAS och rekryteringsstöd\r\nsamt de förändrade reglerna i LAS.</pre><pre>Fru talman! Under de sista månaderna under förra\r\nåret befann sig fler arbetslösa i åtgärd än någonsin\r\ntidigare. Jag ser dock med största allvar på den, i\r\nförhållande till anvisade resurser, låga\r\nåtgärdsvolymen under första halvåret av\r\ninnevarande budgetår.</pre><pre>Att bedriva arbetsmarknadspolitik med en så stor\r\nomfattning som det är frågan om för närvarande är\r\nbehäftat med en rad praktiska problem. I den\r\nnyligen presenterade budgetpropositionen pekade\r\nregeringen på den pågående omstruktureringen i\r\nkommunerna, och de privata arbetsgivarnas\r\nosäkerhet och försiktighet inför framtiden gör det\r\nsvårt för Arbetsmarknadsverket att i tillräcklig\r\nomfattning engagera olika anordnare för olika\r\nåtgärder. Vidare medför det stora antalet\r\narbetssökande betydande påfrestningar på\r\narbetsförmedlingens personal.</pre><pre>Till detta kan läggas att det efter flera år av\r\nlågkonjunktur enligt Arbetsmarknadsstyrelsen\r\nbörjat bli tyngre att få fram lämpliga åtgärdsplatser\r\nhos vissa arbetsgivare. Slutligen har även de mycket\r\nlåga nivåerna på åtgärderna under månaderna juli,\r\naugusti och september år 1993 påverkat\r\nmedelsförbrukningen.</pre><pre>I budgetpropositionen påpekade regeringen vidare\r\natt arbetet med att effektivt utnyttja tilldelade\r\nresurser för aktiva åtgärder måste intensifieras\r\ninom Arbetsmarknadsverket och i samspel med\r\nolika aktörer. Rationaliseringsmöjligheter skall\r\ntillvaratas. Nytänkande och nya arbetssätt, som\r\nökar åtgärdernas omfattning och effektivitet, måste\r\nstimuleras. Här kan även nämnas att det nyligen\r\nhar skapats en arbetsgrupp som med hög prioritet\r\nskall undersöka möjligheterna att förenkla\r\nåtgärdsreglerna.</pre><pre>Jag kan även nämna att jag för en kort tid sedan\r\ndeltog i ett möte med Arbetsmarknadsstyrelsens\r\nverksledning och länsarbetsnämndsdirektörerna.\r\nVid detta möte försäkrade jag mig om att\r\nArbetsmarknadsverket kommer att göra allt för att\r\nmedverka till en förbättring av läget på\r\narbetsmarknaden. Resurserna finns där, och\r\nArbetsmarknadsverket kommer under våren att\r\nmed full kraft arbeta för att beräknad åtgärdsvolym\r\nskall uppnås.</pre><pre>Fru talman! Jag vill avsluta med att konstatera, att\r\nmycket tack vare de strukturella förändringarna\r\nsom regeringen har genomfört är landets ekonomi\r\npå rätt väg. Den ekonomiska återhämtningen\r\nkommer också att förbättra arbetsmarknadsläget. I\r\navvaktan på detta har regeringen sett till att\r\narbetsmarknadspolitiken är väl rustad med stora\r\nekonomiska resurser.</pre><pre>Anf. 11  INGELA THALÉN (s):</pre><pre>Fru talman! Jag ber att få tacka\r\narbetsmarknadsministern för svaret. Det var långt,\r\nmen tyvärr innehåller det inte några svar på de\r\nfrågor som jag har ställt. Jag skall be att få\r\nåterkomma till dem under diskussionen.</pre><pre>Jag vill börja med att knyta an till den skrivelse som\r\nArbetsmarknadsstyrelsen skickade över till\r\nregeringen den 19 november förra året. Där säger\r\nAMS att arbetslösheten kommer att öka under\r\n1994, under förutsättning att man får hålla uppe\r\nvolymerna i konjunkturberoende\r\narbetsmarknadspolitiska åtgärder på ungefär 6 %.\r\nAMS gör således bedömningen att det inte är\r\nmöjligt att nå upp till de av regeringen beräknade\r\nvolymerna och ber därför att, inom ramen för de\r\npengar man redan har, få använda pengarna på ett\r\nsådant sätt att man kan pressa ner arbetslösheten så\r\nsom regering och riksdag har förutsatt.</pre><pre>I regeringens budgetförslag säger man att man\r\nräknar med att den arbetslöshet vi hade förra året\r\nkommer att bestå 1994 och även 1995. Först efter\r\n1995 kan man se att arbetslösheten pressas tillbaka.</pre><pre>Socialdemokraterna har lagt fram ett program här\r\ni riksdagen med ett antal konkreta förslag, som\r\ninnebär att vi kommer att pressa tillbaka den öppna\r\narbetslösheten, i år ner mot 7,3 % och 1995 ner mot\r\n5 %. Vi gör det dessutom med ett budgetsaldo som\r\när starkare än regeringens.</pre><pre>Jag har i min interpellation ställt fem mycket enkla\r\noch konkreta frågor. Med de resurser som\r\narbetsmarknadsministern har till sitt förfogande\r\nborde han ha kunnat ge svar på dessa frågor. Som\r\nordförande i arbetsmarknadsutskottet är jag djupt\r\noroad över den nonchalans som ministern visar\r\nupp. Ministern svarar över huvud taget inte på t.ex.\r\nfrågan hur mycket pengar man räknar med att det\r\nkommer att gå åt till kontantstöd för 1994.</pre><pre>Jag får inte heller något svar på frågan hur mycket\r\npengar AMS beräknar att ha kvar detta budgetår.\r\nVi fick den informationen i Aktuellt i TV i går.\r\nEftersom det som AMS generaldirektör då sade\r\ninte tillbakavisades av ministern utgår jag från att\r\nuppgiften är korrekt.</pre><pre>På de frågor som jag har ställt om regeringen är\r\nberedd att vidta åtgärder så att AMS når upp till de\r\nmål som riksdagen och regeringen har satt upp\r\nsvarar ministern helt frankt: Nej, det är regeringen\r\ninte beredd att göra. Regeringen tänker inte heller\r\nvidta några åtgärder för att ge AMS möjlighet att\r\nanvända de pengar som redan har anvisats till\r\ninsatser för reparation, ombyggnad och\r\ntillbyggnad.</pre><pre>Ministern sade i Aktuellt i går, att eftersom\r\nriksdagen genom sina beslut har satt en gräns för\r\nvad AMS skall göra kan regeringen inte nu ta några\r\ninitiativ. Jag vill då fråga Börje Hörnlund: Vad\r\nmenar ministern med det här?</pre><pre>Arbetsmarknadsutskottet tog i december förra året\r\nett initiativ för att ge AMS en del av de pengar som\r\nman hade begärt. Socialdemokraterna ville gå ännu\r\nlängre, men de borgerliga partierna och Ny\r\ndemokrati enades om 600 miljoner kronor extra.\r\nDetta gjorde man därför att regeringen inte tog\r\nnågot initiativ i november och december förra året.</pre><pre>Jag hävdar att regeringen och Börje Hörnlund\r\ngenom sitt sätt att hantera arbetsmarknadspolitiken\r\nhar försvårat för de arbetslösa på ett\r\nutomordentligt besvärande sätt. Det finns pengar.\r\nDet finns förslag om hur pengarna skulle kunna\r\nanvändas. Men Börje Hörnlund sitter inte bara\r\nmed armarna i kors, utan han stoppar också de\r\ninitiativ som skulle kunna ge 30 000 arbetslösa\r\nytterligare sysselsättning. Arbetsmarknads- och\r\nBoverket har nämligen i sin redovisning beskrivit\r\natt 1,4 miljarder i stimulans till reparation,\r\nombyggnad och tillbyggnad skulle kunna ge 16 000\r\nöppet arbetslösa sysselsättning. Eftersom man har\r\ndubbelt så mycket resurser kvar, skulle det\r\ninnebära att nästan 30 000 kunde få arbete -- om\r\nregeringen och Börje Hörnlund var beredda att\r\nsläppa fram dessa initiativ.</pre><pre>Det här är den fruktansvärda sanningen, i\r\nordsvallet i interpellationssvaret.</pre><pre>Nu tycker jag att Börje Hörnlund skall återkomma\r\ni denna debatt och klart och konkret svara på de\r\nfrågor som jag inte har fått svar på i\r\ninterpellationen, nämligen dessa: Hur mycket\r\npengar räknar regeringen med att det kommer att\r\ngå åt i kontantstöd under 1994? Hur mycket\r\nresurser kommer AMS att ha kvar i 1993/94 års\r\nbudget? Är ministern ändå inte beredd att ge\r\nytterligare 30 000 arbetslösa möjlighet till arbete\r\nmed hjälp av de pengar som redan finns?</pre><pre>Anf. 12  HANS ANDERSSON (v):</pre><pre>Fru talman! Jag får också tacka för svaret på Ingela\r\nThaléns interpellation. Jag börjar med att notera,\r\nsom Ingela Thalén också gjorde, att\r\narbetsmarknadsministern faktiskt inte har svarat på\r\nnågon av de ställda frågorna.</pre><pre>Den här debatten blir något av en upprepning, och\r\ndet är nästan obehagligt, med tanke på den\r\nfruktansvärda situationen på arbetsmarknaden. Vi\r\nprioriterar långtidsarbetslösa. Vi varnar för\r\nungdomsarbetslöshet. Vi har i dag bortåt 130 000\r\nlångtidsarbetslösa och, trots en mängd -- i många\r\nfall oambitiösa -- åtgärder för ungdomar, är drygt\r\n90 000 ungdomar öppet arbetslösa.</pre><pre>Vi har en katastrofal situation. I förhållande till den\r\nhar vi haft många debatter, och vi har anvisat medel\r\ntill arbetsmarknadspolitiska åtgärder. De medlen\r\nutnyttjas inte fullt ut. Då är den stora frågan:\r\nVarför?</pre><pre>Vi har den ordinarie uppsättningen av åtgärder.</pre><pre>Det handlar om arbetsmarknadsutbildningen. Den\r\nverksamheten har minskat med 40 % om man\r\njämför december 1993 med december 1992.\r\nBeredskapsarbetena har minskat med 16 %. Vad\r\nberor detta på? Självfallet beror det på att\r\nregeringen medvetet har prioriterat bort\r\narbetsmarknadsutbildningen. Själva kärnan i den\r\nsvenska arbetsmarknadsutbildningen är att höja\r\nkompetensen och hjälpa de arbetslösa att stå bättre\r\nrustade när jobben finns. Företagsutbildningen och\r\nstimulanserna har minskat. På punkt efter punkt\r\nhar incitamenten försvagats för att man skall\r\nutnyttja de arbetsmarknadspolitiska medlen.</pre><pre>Som Ingela Thalén sade märkte AMS det här i\r\nnovember. AMS menade att man måste göra\r\nnågonting annat om det nu inte gick att bedriva en\r\nbra arbetsmarknadspolitik. Det är ju regering och\r\nriksdag som bestämmer, och riksdagen fattade ett\r\ndåligt beslut. Det fanns då färdiga objekt inom\r\nlägenhetssektorn och inom kommunsektorn där\r\nman skulle kunna genomföra ROT-program.</pre><pre>Såvitt jag förstår har AMS inte fått något svar från\r\nregeringen på den här skrivelsen. Riksdagen tog ett\r\ninitiativ, dock ganska blygsamt i förhållande till vad\r\nsom hade kunnat göras. Om Vänsterpartiet och\r\näven Socialdemokraterna hade fått bestämma hade\r\ndet blivit väsentligt ambitiösare åtgärder och\r\nmånga fler människor i arbete. Därmed hade det\r\nockså blivit ett bidrag till en efterlängtad tillväxt.</pre><pre>Låt mig också säga att det finns andra inslag. Det\r\nfinns en åtgärd som heter utbildningsvikariat. Efter\r\nen dålig början har den åtgärden börjat ta sig litet\r\ngrand. Det finns dock en begränsningsregel hos\r\nAMS. Arbetsgivaren får göra avdrag för\r\nutbildningskostnader med högst 75 kr per\r\nutbildningstimme och högst 30 000 kr per\r\narbetstagare. Den summan kommer man upp till\r\nmycket snart. En utomordentligt bra åtgärd, som\r\nför övrigt finansieras över Arbetsmarknadsfonden,\r\nbegränsas alltså på detta sätt. Jag hoppas på ett\r\ninitiativ från regeringen i den frågan.</pre><pre>Arbetslinjen har givits upp.\r\nArbetsmarknadsministern måste erkänna detta.\r\nDet blir en allt större andel som går på kontantstöd.\r\nVi lånar mycket stora delar av de medel som betalas\r\nut i kontantstöd. Vi måste få stopp på\r\nbidragsberoendet, men inte på det sätt som\r\nregeringen aviserade i höstas och nu aviserar i\r\nbudgetpropositionen och kommer tillbaka med i\r\nvår. Man vill helt enkelt försäkra ut folk, kasta ut\r\ndem ur det här systemet och återföra dem ner till\r\nsocialbidragsberoendet i kommunerna.</pre><pre>Åtgärder måste fram. Man måste nu på allvar\r\nanalysera effekterna av de massiva volymåtgärder\r\nsom skulle ha varit sistahandsåtgärder, nämligen\r\nungdomspraktik och ALU. Dessa åtgärder\r\nkonkurrerar i dag ut mycket annat. Det är i många\r\nfall lönsammare att gå på ALU-verksamhet för att\r\nhöja kompetensen än att gå på en kvalificerad\r\narbetsmarknadsutbildning. Därför går många\r\nhellre på ALU-verksamhet trots att den kan vara av\r\nmycket låg kvalitet. Det är fel incitamentstruktur.</pre><pre>Detta har påpekats av oppositionen. Det påpekas\r\nav riksdagens revisorer i deras rapport, och det\r\npåpekas mycket kraftfullt av AMS i dess\r\nanslagsbegäran från augusti i år. AMS har ju en\r\nbred erfarenhet runt om i landet.</pre><pre>Precis som om ingen i regeringen förstår någonting\r\nåterkommer man med förslag som går tvärtemot\r\ndenna beprövade erfarenhet. Därför är de frågor\r\nsom Ingela Thalén ställer av yttersta vikt. Vi måste\r\nbelysa orsakerna till att vi inte kan förbruka\r\nresurser för arbetsmarknadspolitik i ett läge när det\r\nfinns rekordmånga arbetslösa. Vi kommer att ha\r\nfler arbetslösa 1994 än 1993 om jag läser\r\nbudgetpropositionen rätt. Det är alltså inte som\r\nIngela Thalén sade. Vi kommer att ha ungefär lika\r\nmånga arbetslösa 1995. Det måste bli en ändring av\r\narbetsmarknadspolitiken.</pre><pre>Min uppfattning är att regeringens politik och\r\narbetsmarknadsministerns svar på interpellationen\r\nandas passivitet. Kronfallet har räddat\r\nkonkurrenskraften. Vi väntar på en exportledd\r\nutveckling. Därför väntar vi på att\r\nmarknadskrafterna skall göra sitt. Vi bibehåller\r\nlågkvalitativa arbetsmarknadspolitiska åtgärder,\r\noch de arbetslösa får stå och vänta på att\r\nmarknaden skall efterfråga dem. Om de inte gör\r\ndet kommer vi att ge dem ett sämre rättsskydd,\r\ngenom arbetsrättsförsämringarna, och ett sämre\r\nförsäkringsskydd, genom försämringarna i\r\narbetslöshetsförsäkringen. Detta är rejält dålig\r\npolitik gentemot de arbetslösa.</pre><pre>Jag vill ha svar på Ingela Thaléns frågor, och jag\r\nundrar vad svaret är på AMS skrivelse från\r\nnovember 1993.</pre><pre>Anf. 13  LAILA STRID-JANSSON (nyd):</pre><pre>Fru talman! Arbetsmarknadsministern säger att\r\nalla tecken tyder på att den svenska ekonomin nu\r\nhar vänt. Allt går tydligen bättre. Jobben strömmar\r\nin, även om det kanske inte är fråga om någon strid\r\nström.</pre><pre>Hur kan man då begära samma anslag för\r\narbetsmarknadspolitiska åtgärder för nästa\r\nbudgetår? I år har man ju inte gjort av med ens\r\nhälften. Vid årsskiftet 1993/94 hade man av 28\r\nmiljarder förbrukat 25 %. Det är 7 miljarder. Nu\r\nåterstår sex månader av detta budgetår.</pre><pre>ALU-verksamheten, som är en sistahandsåtgärd,\r\nökar och skall öka enligt planerna. Utgifterna för\r\ndenna verksamhet finansieras över\r\nArbetsmarknadsfonden. Ungdomspraktiken\r\nkommer att kosta mindre för staten, och den\r\npassiva arbetslösheten ökar. Därför minskar\r\nstatens utgifter. Ändå har man mage att begära\r\nsamma anslag. Är det regeringens mening att man\r\nskall satsa extra på ROT-åtgärder, som de tidigare\r\ntalarna har frågat om? Även jag anser att det finns\r\nett stort behov. Skolor som är dåliga i det här landet\r\nbehöver renoveras. Vatten och avlopp behöver\r\nrenoveras. Vi skulle kunna sätta in otraditionella\r\nåtgärder för att få ut folk i arbete.</pre><pre>I mitt hemlän finns det t.ex. ett livsfarligt avsnitt på\r\nE 4:an mellan Söderhamn och Hudiksvall. Där har\r\ntre personer dött under julen. Det har varit många\r\nolyckor. Det finns pengar att sätta in för att få folk\r\ni arbete, men det händer ingenting.</pre><pre>Precis som interpellanten är jag väldigt intresserad\r\nav att få svar på frågorna om varför man inte lyckas\r\nanvända sig av de anslagna pengarna när vi har\r\ndenna kolossala arbetslöshet. Vidare skulle jag\r\nvilja ifrågasätta AMS kompetens. AMS och\r\nArbetsmarknadsverket har ju kritiserats kraftigt av\r\nolika instanser. Det finns pengar, hur mycket som\r\nhelst. Det finns arbetslösa, och det finns en\r\narbetsmarknad. Borde man då inte ställa högre\r\nkrav också på att AMS verkligen aktivt arbetar för\r\natt få ut folk i åtgärder?</pre><pre>Någonting som vi vet är vanligt förekommande är\r\natt jobba svart. Det får man nästan inte säga i den\r\nhär kammaren. Här talas det mycket tyst om detta.\r\nI en lång serie i Aftonbladet i höstas tog man dock\r\nupp det utbredda problemet med svartjobb. Det\r\nmåste vi försöka minska. Nu håller AMS på att\r\nutreda detta. Jag har i arbetsmarknadsutskottet\r\nkrävt att någon objektiv person skall utreda a-\r\nkassefusket. Någonting som\r\narbetsmarknadsministern skulle kunna göra på en\r\ngång vore att ge arbetsförmedlingen större resurser\r\nför att komma åt dem som fuskar, dem som får a-\r\nkassa och samtidigt jobbar svart.</pre><pre>I höstas eller somras arbetade man i Dalarna för att\r\nkomma åt människor som var sjukskrivna och\r\nsamtidigt arbetade. Man tillsatte helt enkelt en\r\nkontrollant. På kort tid fick man bara i en enda\r\nkommun i Dalarna in flera miljoner kronor. Det är\r\nklart att detta fusk inte är kolossalt utbrett, men\r\nman borde göra någonting för att komma åt det.</pre><pre>Jag vill först och främst ha reda på varför man har\r\nbegärt så mycket pengar. Sedan vill jag ha svar på\r\nfrågorna om AMS kompetens och om a-\r\nkassefusket. Jag önskar också få svar på de frågor\r\nsom Ingela Thalén har ställt och som ministern inte\r\nhar besvarat.</pre><pre>Anf. 14  GEORG ANDERSSON (s):</pre><pre>Fru talman! Jag tror inte att det finns skäl att\r\nifrågasätta kompetensen. Jag vill ifrågasätta viljan\r\nhos regeringen att åstadkomma lösningar på det\r\ngigantiska problem som arbetslösheten utgör.</pre><pre></pre><pre>Det har nu gått tio veckor sedan AMS slog larm om\r\nsituationen och ville använda pengarna på ett mer\r\neffektivt sätt och få ett regelsystem som gör detta\r\nmöjligt.</pre><pre>Vi hade en debatt här i mitten av december då jag\r\nställde frågan om hur det går med AMS\r\nframställan. Vi fick inget svar. Det har gått sex\r\nveckor sedan dess, och vi har fortfarande inte fått\r\nnågot svar. Jag ansluter mig till dem som här har\r\nefterlyst svar.</pre><pre>Det sämsta av allt är att man inte får något som\r\nhelst besked. Det innebär en stagnation i ROT-\r\nprogramutvecklingen. Att det finns behov vet vi.\r\nJag fick i dag en tidskrift från\r\nByggentreprenörerna, där det pekas på att man\r\nräknar med att ombyggnadsvolymerna faller med\r\nhela 35 % under hela 1994. Det framgår av artikeln\r\natt behoven är gigantiska.</pre><pre>Nu hänvisar Börje Hörnlund till en vändning i\r\nekonomin. Men det alarmerande är att\r\nsysselsättningen inte har vänt. Där fortsätter\r\nnedgången, framför allt i byggnadsverksamheten.\r\nDå undrar man: Varför får AMS inte använda\r\npengarna för ombyggnadsverksamhet,\r\nreparationer och tillbyggnader, som det finns ett\r\nskriande behov av att göra nu i lågkonjunkturen då\r\ndet finns medel? Varför vill\r\narbetsmarknadsministern förhindra AMS från att\r\nutnyttja tillgängliga medel, som är anvisade av\r\nriksdagen, samtidigt som han stillatigande, tyst och\r\npassivt åser att arbetslösheten är på svindlande\r\nhöga nivåer?</pre><pre>Nu säger Börje Hörnlund att det har börjat gå\r\ntyngre att få fram lämpliga åtgärdsplatser hos\r\narbetsgivarna. Det är ingen ursäkt.\r\nArbetsmarknadsministern har medverkat till att\r\ndet går tyngre också inom AMS verksamhet med\r\natt få ut människor i aktiva åtgärder, framför allt\r\nutbildning. AMS skrev i mitten av november: ''Det\r\nsenaste årets förändringar av nivån för bidragen har\r\nnegativt påverkat åtgärdsvolymerna. Det gäller\r\nt.ex. beredskapsarbeten och utbildningsbidrag med\r\nlån. Det finns också i viss mån en ''konkurrens'\r\nmellan de enskilda åtgärderna, t.ex ALU,\r\nungdomspraktikplatser och beredskapsarbeten,\r\nsom påverkar volymerna.'' Det här är åtgärder som\r\nregeringen själv är skyldig till. Nu ville AMS i\r\nnovember pröva andra vägar. Men det fick man inte\r\nför regeringen, och frågan är varför.</pre><pre>Avslutningsvis säger Börje Hörnlund i sitt\r\ninterpellationssvar att han har försäkrats om att\r\nAMS kommer att göra allt för att medverka till en\r\nförbättring av arbetsmarknaden. Man skall arbeta\r\nmed full kraft, heter det. Min undran är: Har inte\r\nAMS arbetat med full kraft? Vad är det som skall\r\nförändras? Är det här uttryck för ett misstroende\r\nmot AMS hittillsvarande verksamhet? Jag tycker\r\ndet vore välgörande att få besked om detta. På vad\r\nsätt skall AMS nu kunna spänna musklerna\r\nytterligare för att med nuvarande regelsystem\r\nförändra situationen radikalt, när man av\r\nregeringen inte tillåts att ändra regelsystemet och\r\npröva nya metoder?</pre><pre>Jag vill också anknyta till vad Hans Andersson sade\r\nom utbildningsvikariaten. Jag noterar att\r\nregeringen där har infört ett tak. Nu slår man i det\r\ntaket. Men ännu mer anmärkningsvärt är att\r\nregeringen föreslår att det taket, som är på 1\r\nmiljard för närvarande, skall sänkas till 684\r\nmiljoner nästa år. Det betyder att det blir ännu\r\nfärre utbildningsvikariat. Det är faktiskt en\r\nverksamhet där man nu har lyckats få till stånd en\r\nviss ökning av efterfrågan. Men då sätter\r\nregeringen ett lägre tak. Det måste innebära att den\r\nmedvetet begränsar en väldigt viktig\r\narbetsmarknadspolitisk åtgärd, som i hög grad\r\nmedverkar till att öka kompetensutvecklingen. I en\r\nuppåtgående konjunktur är det väl knappast någon\r\narbetsmarknadspolitisk åtgärd som är så bra och så\r\nangelägen som just kompetensutveckling?</pre><pre>Anf. 15  Arbetsmarknadsminister BÖRJE\r\nHÖRNLUND (c):</pre><pre>Fru talman! Det är nu ungefär en månad sedan vi i\r\nett par dagar diskuterade de här frågorna i denna\r\nkammare. Då skulle socialdemokraterna rädda\r\nSverige genom en momssänkning med 5 %. Över\r\njuldagarna försvann förslaget.</pre><pre>Hela hösten har jag mött demonstrationer\r\nanordnade av socialdemokrater och LO. Vi\r\nsocialdemokrater återför arbetslöshetsförsäkringen\r\ntill 90 % och vi tar bort karensdagarna, sade man.\r\nSocialdemokraterna har egentligen rakt upp och\r\nned lurat människor. Det var tur att\r\ndemonstranterna fick resan hit betald och\r\ntraktamente för att bära alla dessa skyltar. Jag\r\ntycker uppriktigt sagt att socialdemokraterna skall\r\nvisa litet ödmjukhet.</pre><pre>Egentligen härrör Sveriges problem till fullo från\r\nsenare delen av 1980-talet och beror också delvis på\r\ninternationell lågkonjunktur. Ni uppträder ungefär\r\nsom Castro som lät tideräkningen börja vid\r\nrevolutionen 1959. Ni börjar er tideräkning den 4\r\noktober 1991, när den nya regeringen tillträdde.</pre><pre>Då gick allt åt fel håll. I september 1991 varslades\r\n6 600 personer i industrin. Nu har det vänt. I\r\ndecember 1993 var det bara 1 200 personer som\r\nvarslades. Det är bara en femtedel av det antal som\r\nvarslades under er sista månad i regeringsställning.\r\nTrenden för lediga platser är likadan. Det är\r\nfaktiskt så att alla kurvor, hur man än letar, gick\r\nalldeles åt fel håll under senare delen av er\r\nregeringstid.</pre><pre>Det här är ungefär som ett snöskred som man ställs\r\nför att ta emot. Det görs inte utan vidare, utan det\r\ntar tid att stoppa skredet. Låt mig då notera att alla\r\nkurvor nu är på väg upp. Men det är en lång väg\r\ntillbaka som egentligen skulle kräva en annan\r\nopposition än den socialdemokratiska. Det är\r\nfaktiskt så att det här måste ske i ordinarie sektor.\r\nSignalerna om framtidstro som man ger till\r\nnäringslivet, till de små och medelstora företagen,\r\när utomordentligt viktiga. Där ger\r\nSocialdemokraterna fel signaler.</pre><pre>I dag är byggkostnaderna ungefär 30 % lägre än\r\nvad de var när de var som högst. Räntan är lägre än\r\npå många år. Mitt råd är: Passa på att investera nu!\r\nDet är viktigt. I det här skedet är det också väldigt\r\nviktigt att Arbetsmarknadsverket till fullo går ut till\r\nföretagen med budskapet attt byta ut övertiden,\r\njobba med rekryteringsstöd och liknande.</pre><pre>Georg Andersson frågade om AMS och\r\nlänsarbetsnämnderna. Jag talade med en\r\nlänsarbetsnämndsdirektör i morse. När\r\nsammankomsten avslutades, sade han att alla var\r\neniga om att man skulle ta i, eftersom det finns\r\nmycket att göra med det åtgärdspaket som\r\nföreligger.</pre><pre>En anledning till att Arbetsmarknadsverket har\r\nstora pengar i dag är den utomordentligt låga\r\nvolymen under juli, augusti och september. Då\r\nuppstod mycket stora överskott. Det beror väl på\r\natt man behövde hämta sig litet grand, men det\r\nberor också på att det fanns regler som innebar\r\nnedskärningar i ungdomspraktiken m.m. Det får vi\r\nlära oss att hantera litet annorlunda till ett annat år.</pre><pre>Hur mycket pengar finns det och hur mycket\r\nkommer att gå ut i kontant arbetslöshetsunderstöd?\r\nJa, det beräknar regeringen med jämna mellanrum\r\noch lägger fram för riksdagen. Avgörande är litet\r\ngrand om Arbetsmarknadsverket orkar arbeta upp\r\nsina resurser. Mitt krav på Arbetsmarknadsverket\r\när att man skall göra allt för att orka arbeta upp sina\r\nresurser.</pre><pre>Hur mycket pengar är kvar? Ja, det beror litet\r\ngrand på hur man orkar med detta under våren.\r\nDet går inte att säga det exakta krontalet för vare\r\nsig det ena eller det andra.</pre><pre>När det gäller ROT-framställningen tog, som alla\r\nhär har sagt, riksdagen över genom sitt beslut om\r\nde 600 miljonerna. Svaret till\r\nArbetsmarknadsverket är alltså: För närvarande\r\nbereds ingenting annat än det som riksdagen har\r\nsagt.</pre><pre>Anf. 16  INGELA THALÉN (s):</pre><pre>Fru talman! Vad går åt? Ja, det beror på, säger\r\narbetsmarknadsministern. Men enligt AMS\r\nberäkningar kommer man i alla olika prognoser för\r\nsina konjunkturåtgärder att ha kvar ungefär 10 %.\r\nÅterigen verifierar arbetsmarknadsministern, utan\r\natt ens säga någonting, det som sades i Aktuellt i\r\ngår: Ungefär 2,6 miljarder kronor kommer att vara\r\nkvar det här budgetåret. AMS har visat på hur man\r\nkan avända de resurserna, de medlen.</pre><pre>Jag vill hänvisa till den skrivelse som AMS och\r\nBoverket gemensamt skickade till regeringen den\r\n23 november förra året. Där säger man, efter att ha\r\nbeskrivit projekt och volymer samt i vilken takt det\r\nhär skulle kunna genomföras: ''Detta innebär att\r\n1,4 miljarder kronor skulle räcka till en total\r\ninvestering på cirka 7 miljarder eller till 25 000--\r\n35 000 lägenheter, vilket skulle leda till en\r\nsammanlagd sysselsättningsökning på 16 000\r\nårsarbetskrafter under perioden januari 1994 till\r\njuni 1995.''</pre><pre>Min fråga, och även mitt påstående, kvarstår alltså:\r\nArbetsmarknadsministern och regeringen har\r\navstått från att använda befintliga resurser, så vi får\r\n16 000 fler öppet arbetslösa än vi skulle ha haft om\r\nregeringen hade nyttjat de medel som finns.</pre><pre>Socialdemokraterna har pekat på vad som borde\r\ngöras. Andra partier i riksdagen har också gjort\r\ndet. Arbetsmarknadsministern verifierar själv här\r\natt riksdagen fick ta över när det gällde reparation,\r\nombyggnad och tillbyggnad. Riksdagsledamöterna\r\ni de borgerliga partigrupperna fick alltså göra det\r\nsom regeringen borde ha gjort som ett svar på\r\nArbetsmarknadsstyrelsens skrivelse.</pre><pre>Den här debatten visar ännu en gång att Börje\r\nHörnlund inte har vare sig kontroll över det fögderi\r\nsom han är satt att vårda eller vilja att kontrollera\r\nvad som händer i fögderiet. Det finns medel att\r\nanvända. Det finns viktiga behov att tillgodose. Det\r\nfinns arbetslösa som behöver jobben. Men detta\r\nstoppas av Börje Hörnlund. Jag tycker att det är ett\r\nmycket märkligt sätt att använda de resurser som\r\nstår till förfogande. Vi har fler arbetslösa än vi\r\nborde ha, t.o.m. med en borgerlig regering. Detta\r\när den slutsats som måste dras av Börje Hörnlunds\r\nsvar.</pre><pre>Anf. 17  HANS ANDERSSON (v):</pre><pre>Fru talman! Det som har skett är inte någon\r\növerraskning. Vi i Vänsterpartiet varnade i våras\r\nför att det, med de strukturförändringar när det\r\ngäller åtgärderna inom arbetsmarknadspolitiken\r\nsom arbetsmarknadsministern då genomförde,\r\nkommer att bli mindre volymer. Och det har blivit\r\nmindre volymer.</pre><pre>Våra farhågor då är exakt de farhågor som\r\nArbetsmarknadsverket verifierar ganska utförligt i\r\nsin flerårsansökan från augusti 1993, vilken finns\r\nsammanfattad i skrivelsen från den 19 november.</pre><pre>Det här visar på ett oerhört allvarligt problem.\r\nRegeringen är -- utifrån vad som sker ute på fältet\r\noch utifrån beprövade erfarenheter -- medveten om\r\nvad som kommer att hända om man genomför sin\r\npolitik. Man får råd och äskanden som går stick i\r\nstäv med vad man själv genomför.</pre><pre>Så kommer det ett dåligt resultat -- och det pekar\r\nvi på. För oss framstår detta som något medvetet.\r\nRegeringen har åstadkommit en arbetslöshet som\r\nligger högre än vad som annars hade varit\r\nnödvändigt -- bortsett från att man låter\r\nkommunerna göra neddragningar, bortsett från en\r\nobefintlig näringspolitik etc. Men jag skall här hålla\r\nmig till arbetsmarknadspolitiken.</pre><pre>Principiellt tycker jag att det är nästan obehagligt\r\natt vi har sådana här debatter, därför att det handlar\r\nom ett slags trots från arbetsmarknadsministerns\r\nsida. Med helt öppna ögon genomdriver han en\r\nsituation som leder till högre arbetslöshet och\r\nsämre kompetens än vad som annars hade varit\r\nmöjligt att åstadkomma.</pre><pre>Därför påminner jag återigen om frågorna om\r\norsakerna. Jag skulle vilja att Börje Hörnlund själv\r\nverkligen försökte analysera orsakerna till det som\r\nhar hänt och som strider mot prognosen i\r\nregeringens egen proposition.</pre><pre>Vi har fel åtgärdsprioritering. Vi har för litet av\r\nkompetensutveckling och utbildning. Vi har fel\r\nincitament. Det här är delvis orsaken till att det är\r\nsom det är.</pre><pre>Satsa på kompetenshöjning! Det är det första budet\r\ni arbetsmarknadspolitiken. Om vi inte kan så att\r\nsäga fylla resurserna med kompetensutveckling,\r\nsatsa då på investeringar! Det har varit vår linje.\r\nDet gäller investeringar i industri och näringsliv\r\nsamt inom byggsektorn. Upprätthåll dessutom\r\nsysselsättningen i kommunerna! Något så\r\nvansinnigt som att slänga ut människor från vettig\r\nverksamhet i kommunerna och i stället erbjuda\r\ndem sysselsättningsterapi -- t.ex. i kommunerna,\r\nmed den rundgång som det innebär när det gäller\r\nekonomiska medel -- leder inte till något som är\r\npositivt för sysselsättningen. Däremot får det\r\nnegativa effekter för den offentliga ekonomin.</pre><pre>Fortfarande efterlyser jag svar på Ingela Thaléns\r\nfrågor och på min fråga om begränsningen för\r\nutbildningsvikariat.</pre><pre>Anf. 18  GEORG ANDERSSON (s):</pre><pre>Fru talman! Arbetsmarknadsministerns\r\nuppträdande och agerande är närmast\r\nbeklämmande i den här situationen.\r\nHundratusentals människor går ju arbetslösa.\r\nByggarbetslösheten överstiger 50 % i vissa län. Det\r\nfinns objekt att ta itu med. Det är omvittnat av alla.\r\nDet finns också pengar hos AMS. Dessutom tycker\r\nen enig styrelse och verksledningen på AMS att\r\nman nu borde tillåtas använda en del av de här\r\npengarna för att stimulera ROT-projekt i fråga om\r\nbostadsbyggandet.</pre><pre>I den situationen är arbetsmarknadsministern\r\npassiv. Han svarar inte. När han tvingas uppträda i\r\nkammaren flyr han till en falsk historieskrivning av\r\n80-talet. Den berömda svarta boken tas fram. Den\r\nhar vi sett vid alla arbetsmarknadsministerns\r\nframträdanden när han har ett koncept, inövat\r\nsedan länge, för att tala om att allt elände som nu\r\ndrabbar människor beror på Socialdemokraternas\r\npolitik på 80-talet. Ingenting tycks bero på\r\nregeringens agerande nu.</pre><pre>Jag noterade för en tid sedan att Centerns\r\npartiordförande skröt med att regeringens\r\nledamöter ägnade nätter åt att diskutera allvarliga\r\noch svåra frågor i regeringskansliet. Vi gör det inte\r\nför nöjes skull, sade han.</pre><pre>Jag undrar: Har man i regeringskansliet eller på\r\nArbetsmarknadsdepartementet ägnat någon natt åt\r\natt diskutera arbetslöshetssituationen? Alla kurvor\r\npekar uppåt, säger arbetsmarknadsministern. Men\r\nnog har väl arbetsmarknadsministern sett kurvan\r\növer arbetslösheten. Den kurvan är inte positiv.\r\nArbetslösheten ligger ju kvar på en skrämmande\r\nhög nivå.</pre><pre>Det är klart att arbetsmarknadsministern på sätt\r\noch vis har rätt: Det krävs en annan opposition,\r\ndärför att det krävs en annan regering. När det blir\r\nen annan regering blir det ju en annan opposition.</pre><pre>Det är ändå regeringen som måste regera landet.\r\nOm de förslag som vi har lagt fram i opposition\r\nhade tillvaratagits hade situationen varit bättre.\r\nMen problemen hade inte varit lösta.</pre><pre>''Mitt råd är, passa på och investera!'' säger\r\narbetsmarknadsministern nu. Det är ett allmänt råd\r\ntill marknaden. Men var finns regeringens aktiva\r\ninsatser i form av stimulanser? Nu tar vi i, säger\r\nman på AMS. Det är vad arbetsmarknadsministern\r\nvill trösta oss med. Man har tagit i med fulla krafter\r\npå AMS under de här två tre åren. Jag har stort\r\nförtroende för de tjänstemän som arbetar inom\r\nAMS. Jag tycker att det är snudd på misstroende\r\nfrån arbetsmarknadsministerns sida när han gör\r\ngällande att om man bara spänner musklerna litet\r\ntill kan man förbättra situationen inom AMS.</pre><pre>Anf. 19  LAILA STRID-JANSSON (nyd):</pre><pre>Fru talman! Jag såg inte på Aktuellt i TV i går. Där\r\nsade man tydligen att det förmodligen skulle vara\r\n2,6 miljarder kvar vid budgetårets slut. Det tror jag\r\när mycket lågt räknat. Snarare torde det röra sig om\r\n6--7 miljarder. Facit får vi väl inte förrän i vår.</pre><pre>Men jag skulle fortfarande vilja ha svar på de frågor\r\njag ställde. Den första gällde varför man har begärt\r\nsamma anslag, när man uppenbarligen har\r\nkolossalt svårt att göra av med de pengar som\r\nbudgeterats för det här året. Varken ALU eller\r\nungdomspraktiken kommer att belasta detta konto.\r\nDen frågan vill jag ha svar på.</pre><pre>Jag frågade också om kraven på AMS kompetens\r\natt aktivera är tillräckliga. Vidare frågade jag vad\r\nman skall göra för att komma åt svartjobben.</pre><pre>Jag skulle vilja be ministern att vara vänlig och\r\nsvara på de här frågorna. Jag skulle även vilja veta\r\nvilka otraditionella insatser ministern ämnar göra\r\nför de resterande pengarna. Jag håller fullständigt\r\nmed om att man måste sätta in dem i ROT-åtgärder.\r\nMan kan restaurera vägar. Det finns mängder av\r\nsmå vägar i Norrlands inland som behövs för att\r\nt.ex. massaindustrin skall kunna frakta timmer till\r\nkusten. Där kunde man sätta in resurser. Man har\r\nju uppenbarligen pengar över. Jag tycker att det är\r\nupprörande att man inte använder sig av dem.</pre><pre>Anf. 20  Arbetsmarknadsminister BÖRJE\r\nHÖRNLUND (c):</pre><pre>Fru talman! Vi fick ändå ta över, Georg Andersson,\r\nnär precis allt gick rakt ner. På två år har alla kurvor\r\nvänt. Alla seriösa debattörer vet att det tyvärr tar\r\nlitet tid att återgå till en fullgod ordinarie\r\narbetsmarknad. Men detta är det övergripande\r\nmålet.</pre><pre>Det jag menar med en liten aning självkritik, inte\r\nmycket, är att det som var hela klokheten för en\r\nmånad sedan, att sänka momsen med 5 %, nu är\r\nborta. Då man ville öka budgetunderskottet med\r\nytterligare ca 40 miljarder, lägga på 7 miljarder mer\r\ntill rekryteringsstöd, när Arbetsmarknadsverket till\r\nfullo gör upp runt 50-procentsnivån, fast de har rätt\r\natt gå till 65 %, då ville ni gå upp till 80 %. Jag\r\nskulle inte kunna vara lika nöjd om jag satt på er\r\nstol.</pre><pre>Med kommunerna träffar Arbetsmarknadsverket\r\nnu avtal efter avtal. Man har nog gjort insatser för\r\ni runda tal ett par miljarder kronor. Där sker väldigt\r\nmycket via kompetensutveckling. Det är inget\r\ndåligt arbete att få vikariera på ordinarie tjänst\r\nunder den tid detta sker. Det är utan tvivel en\r\nfullgod verksamhet. Att det uppstår en liten brist i\r\nutbildningsvikariatens ena del är ett problem som\r\nkommer att lösas.</pre><pre>Ni påstår också att det inte går bra att ta ut en liten\r\navgift i ungdomspraktiken. Förra veckan träffade\r\njag 15 ungdomsförmedlare, som var samlade i ett\r\nlän. De sade att det går alldeles utomordentligt bra.\r\nDe var fyllda av goda förhoppningar.</pre><pre>Dessutom använder ni er tid till att skälla ner en\r\nmängd åtgärder. Det råkar vara de åtgärder som\r\nleder till flest jobb efteråt. Tänk om ni kunde kosta\r\npå er att positivt vara med och arbeta för\r\nåtgärderna. Då skulle vi ha lättare att få upp\r\nvolymerna.</pre><pre>Det kommer nu att satsas pengar på att informera\r\narbetsgivare, och därmed hela svenska folket, om\r\nungdomspraktik, ALU-möjligheter samt\r\nkombinationen övertid och sänkta\r\narbetsgivaravgifter i form av GAS.</pre><pre>Min sammanfattande bedömning är att framför allt\r\nden socialdemokratiska politiken leder till färre\r\nordinarie jobb. Jag är inte riktigt säker på att man\r\nnår högre med tillfälliga AMS-arbeten heller.</pre><pre>Jag tycker inte att det är något fel -- när man lånar\r\nmotsvarande 60 000--70 000 per arbetande i vårt\r\nland på ett enda år och följande år skall betala 20--\r\n25 miljarder ytterligare i ränta på det -- att man\r\neftersträvar att få ut så mycket som möjligt av olika\r\narbetsmarknadsåtgärder. Det är inget önskemål att\r\nkasta ut 7 miljarder till på ett rekryteringsstöd, när\r\nman inte får ut ett enda dugg mera av det hela.\r\nSådant borde leda till litet självkritik.</pre><pre>Jag besöker också arbetsförmedlingar. Jag får\r\nsignaler om att en hel del av dem är på väg att\r\narbeta upp sin kvot. När de hör att det inom\r\nArbetsmarknadsverket kanske finns något att\r\nomfördela säger de: Kan vi då få mer? Det är den\r\nprocessen som jag vill ha i gång.</pre><pre>Det är jobbigt att ha så stor procent av folket\r\nutanför ordinarie arbetsmarknad. Det finns gränser\r\nför vad Arbetsmarknadsverket orkar med. Jag\r\nhoppas att det en tid till går att ta i så att man\r\nkraftigt kan minska den öppna arbetslösheten, men\r\njag vet inte. Det beror på hur olika kommuner och\r\nolika små arbetsgivare ställer upp.</pre><pre>De tre första dagarna i denna vecka minskade den\r\nöppna arbetslösheten med ca 6 500 personer.\r\nAntalet utan arbete minskade med över 7 000\r\npersoner. Antalet i åtgärder ökade med ungefär\r\n5 000. Det är en mycket bra trend. Detta innebär\r\natt det också är färre som kommer utanför den\r\nordinarie arbetsmarknaden. Jag kan med anledning\r\nav inläggen om arbetsmarknadsutbildning också\r\ntrösta med att säga att den på tre dagar ökade med\r\növer 3 000 platser och nu är uppe i ca 60 000.</pre><pre>Anf. 21  INGELA THALÉN (s):</pre><pre>Fru talman! Börje Hörnlund återkommer ständigt\r\ntill debatten om att det är socialdemokraterna som\r\när ansvariga för de 600 000 som är arbetslösa i dag.\r\nÅterigen -- efter lika många gånger -- vill jag tala\r\nom att Socialdemokraterna hade påbörjat och\r\ntillsammans med några partier i riksdagen\r\ngenomfört ett antal åtgärder. Om inte den\r\nborgerliga regeringen hade fört en\r\nhögkonjunkturpolitik, skulle vi ha varit mycket\r\nbättre rustade i dag än vi nu är. Den borgerliga\r\nregeringens högkonjunkturpolitik gjorde att\r\nekonomin störtdök redan de första månaderna\r\nhösten 1991.</pre><pre>Nu talar vi, Börje Hörnlund, om det innevarande\r\nårets medel, 2,6 eller 3,5 miljarder kronor. Det är\r\ninte nog med detta. Enligt det förslag som\r\nregeringen nu har lagt fram håller ni inne över 2\r\nmiljarder också i årets budget. Detta gör ni trots att\r\nredovisningen av anslaget visar att man inte når upp\r\ntill mer än drygt 30 % när det gäller anslag för\r\nberedskapsarbete och rekryteringsstöd. Man når\r\ninte upp till mer än 6 % när det gäller\r\nhögskolepraktikanter, knappt 5 % när det gäller\r\nbidrag till utbildning i företag, osv, sammantaget\r\nbara 27 %.</pre><pre>Börje Hörnlund säger här att det finns gränser för\r\nvad AMS orkar med. AMS har ju visat på att man\r\norkar med ett antal åtgärder, men regeringen säger\r\nnej till den åtgärd som AMS har påpekat borde\r\nkunna vidtas.</pre><pre>Nu vill jag fråga Börje Hörnlund, och nu har Börje\r\nHörnlund återigen en möjlighet att svara: Vad är\r\nprognosen för kontantstödet innevarande år? Förra\r\nåret utgjorde utbetalningarna 42 miljarder och\r\nbudgetmedel till AMS 28 miljarder, dvs. nästan\r\ndubbelt så mycket i kontantstöd.</pre><pre>Börje Hörnlund vill hålla inne 2 miljarder i årets\r\nbudget. Vad är Börje Hörnlund och regeringen ute\r\nefter? Först håller man inne 2,6 miljarder, sedan\r\nytterligare 2 miljarder. Vad är det, Börje Hörnlund,\r\nsom skall finansieras med dessa medel? Är det en\r\nhändelse som ser ut som en tanke att det s.k.\r\nvårdnadsbidraget enligt regeringen också kostar 2,6\r\nmiljarder?</pre><pre>Använd resurserna till att öka kompetensen,\r\nanvänd resurserna till investeringar i kommunerna,\r\nsade Hans Andersson. Jag delar denna\r\nuppfattning. Den passiva politiken har tagit över\r\nden aktiva. Kontantstödet har blivit det\r\ndominerande inslaget i svensk\r\narbetsmarknadspolitik. Börje Hörnlund\r\nadministrerar en arbetslöshet som vida överstiger\r\nde 6 % han själv en gång satte gränsen vid. Detta\r\när inte acceptabelt. Jag delar Georg Anderssons\r\nuppfattning, att det behövs en annan regering.\r\nDärmed får vi också en annan opposition.</pre><pre>Anf. 22  HANS ANDERSSON (v):</pre><pre>Fru talman! Låt mig först säga att den som ser på\r\nVänsterpartiets budgetförslag, ekonomiska politik,\r\nnäringspolitik och arbetsmarknadspolitik skall inte\r\nbehöva se de tvära kasten. Jag är också förvånad\r\növer att Socialdemokraterna har tänkt om när det\r\ngäller arbetslöshetsförsäkringen. Det är mycket\r\nbekymmersamt sett ur arbetarrörelsens synpunkt.</pre><pre>När det gäller kommunerna har jag inte uppfattat\r\natt några åtgärder för 2 miljarder kronor har satts i\r\ngång, däremot att det träffats 13 avtal omfattande\r\n12 000 personer för en kostnad av ungefär en halv\r\nmiljard. Det är möjligt att\r\narbetsmarknadsministern tänkte på den totala\r\nvolymen av åtgärderna -- det kommer ju betydande\r\nbidrag från landsting och kommuner till att hålla\r\nkvar människor i den viktiga sektorn, ge utbildning\r\noch höja kompetensen i stället för att kasta ut\r\nmänniskorna i öppen atbetslöshet med kontantstöd\r\neller i någon form av enklare åtgärd.</pre><pre>När det gäller ROT-program finns det förslag. Det\r\nfinns definierade objekt över hela landet. Vi har\r\nföreslagit åtgärder tidigare, Socialdemokraterna\r\noch Ny demokrati har gjort det. Vi har föreslagit\r\nytterligare ROT-åtgärder för nästa budgetår. Det\r\nfinns pengar, AMS har beredskap. Varför kommer\r\ndet ingenting? Jag får inget begripligt svar. Det är\r\ntrots allt nyttigheter som kommer till stånd. Vi\r\nförbättrar skolor och daghem. Vi minskar\r\nallergiproblem. Vi kan rädda delar av en bransch i\r\nförfall och få i gång sysselsättning. Det finns ingen\r\nanledning att smita undan svaret.</pre><pre>Jag tackar för svaret att man skall lösa frågan om\r\nutbildningsvikariaten. Jag hoppas att det inte\r\nbetyder att den löses så att man helt enkelt kapar\r\nutbildningsbidragen eller minskar dem utan att\r\nman löser den genom att vidga den ram på 1 miljard\r\nsom i dag gäller.</pre><pre>Sedan måste regeringen på allvar ta itu med frågan\r\nom åtgärdernas kvalitet. AMS, Riksdagens\r\nrevisorer och arbetsmarknadsforskningen påpekar\r\ndet. Vänta inte med den här frågan och lägg över\r\nden i den utredning kring arbetsmarknadspolitik\r\nsom skall komma i gång och som jag tycker det\r\nfinns ett mycket stort behov av. Men man måste\r\nkunna göra någonting mera operativt i dag.</pre><pre>Det är sant att när konjunkturen vänder ökar inte\r\nsysselsättningen på en gång. Just därför är\r\narbetsmarknadspolitiken så viktig. Det är just\r\ndärför det finns stora resurser att lägga på\r\narbetsmarknadspolitik, som inte följer marknadens\r\noch konjunkturens svängningar.</pre><pre>Arbetslinjen måste hävdas, kontantlinjen skall\r\nundvikas, kvaliteten på åtgärderna måste höjas. Nu\r\nsäger ministern att människor ju trots allt får jobb,\r\nde får ungdomspraktik och liknande. Det är inte så\r\nkonstigt; så börjar ju varenda ungdom. Det är\r\ngenom ungdomspraktik som vi har fått till stånd ett\r\nslags informell provanställning. Någonstans\r\nkommer de människor ifrån som anställs, och de\r\nkommer därifrån regeringen har satt in dem.</pre><pre>Anf. 23  Arbetsmarknadsminister BÖRJE\r\nHÖRNLUND (c):</pre><pre>Fru talman! Ingela Thalén nämner att 2,6 miljarder\r\nhålls inne. Hon menade väl att AMS av erhållna\r\nmedel inte gör av med 2,6 miljarder. Pengarna hålls\r\nalltså inte inne av regeringen. Som bekant har\r\nArbetsmarknadsverket stor frihet att prioritera\r\nmellan olika åtgärder.</pre><pre>Det meddelades mig på den nämnda konferensen\r\natt t.ex. bidrag för att starta eget, som var högt\r\nprioriterat i innevarande års budget, troligtvis\r\nkommer att fördubblas. Det kan\r\nArbetsmarknadsverket göra med egna\r\nprioriteringar.</pre><pre>Däremot är det riktigt att 1,9 miljarder tills vidare\r\nhålls inne och inte läggs ut på\r\nArbetsmarknadsverket. Jag kan garantera Ingela\r\nThalén att det inte har någonting med\r\nvårdnadsbidraget att göra. Det gäller att hitta bästa\r\nmöjliga verksamhet att använda medlen till.</pre><pre>Jag är icke beredd att ange någon exkat summa när\r\ndet gäller kontantstödet. Det beror faktiskt en del\r\npå hur Arbetsmarknadsverket orkar öka\r\nverksamheten, hur konjunkturutvecklingen blir.\r\nJag är för egen del rätt övertygad om att olika\r\nprognosmakare gör en del felbedömningar. Det går\r\nbättre och snabbare i en uppgångsfas än vad man\r\nbedömer.</pre><pre>Här får man höra att det just inte är några åtgärder\r\npå gång, när vi har långt mer än någon gång\r\ntidigare. Det kom till bara i fjol höst 90 000 nya\r\nutbildningsplatser. Här har vi litet med den\r\nsocialdemokratiska matematiken att göra.\r\nSocialdemokraterna gick ut och sade att de ville ha\r\nfler. 50 000 gymnasieplatser skulle det bli. Vi sade:\r\nDet når man inte. Det visar sig i facit att det blev\r\nungefär hälften. Om man gör summeringen på\r\nämnesområde efter ämnesområde på det här sättet,\r\nkan man utåt framstå som handlingskraftig. Men\r\ndet finns ingen verklighet bakom siffrorna.</pre><pre>Jag kan säga till Vänsterpartiet att faktum är att\r\nsiffrorna inte ändras varje månad, som det stora\r\npartiet gör, och det är väl bra. 2 miljarder kronor\r\nvar det belopp som AMS ledning och\r\nlänsarbetsnämndsdirektörer redovisade att de var\r\npå väg att få fram tillsammans med kommuner och\r\nlandsting. Man var mycket offensiv, och det är väl\r\nbra.</pre><pre>Överläggningen var härmed avslutad.</pre><pre>9 §  Svar på interpellation 1993/94:78 om\r\nnäringspolitiken</pre><pre>Anf. 24  Näringsminister PER WESTERBERG\r\n(m):</pre><pre>Fru talman! Bo Bernhardsson har frågat mig bl.a.\r\nom jag är beredd att ta tillbaka det näringspolitiska\r\ninitiativet från Arbetsmarknadsdepartementet.\r\nFrågan är framställd mot bakgrund av att Bo\r\nBernhardsson anser att Näringsdepartementet har\r\nbedrivit en nedrustning, samtidigt som\r\nArbetsmarknadsdepartementet har vidtagit\r\nnäringspolitiska åtgärder.</pre><pre>Jag vill först erinra om att regeringen är ett\r\nkollektiv med ett samlat ansvar för den förda\r\npolitiken. Förslag från regeringen läggs fram efter\r\nerforderligt samråd mellan berörda statsråd och\r\ndepartement.</pre><pre>Dessutom är det viktigt att betona att regeringens\r\ngrundläggande näringspolitik koncentreras på\r\ngenerella åtgärder, i syfte att förbättra\r\nnäringsklimatet, släppa fram privata initiativ och få\r\nfart på bl.a. nyföretagandet. Den förda\r\nsmåföretagspolitiken liksom näringspolitiken i\r\növrigt omfattar skilda områden och medför insatser\r\nav många olika departement.</pre><pre>Inom Finansdepartementet bereds frågor om bl.a.\r\nskatter och kreditmarknad. På\r\nArbetsmarknadsdepartementet handläggs frågor\r\nom t.ex. arbetsrätt och regionalpolitik.\r\nUtbildnings- och forskningsfrågorna faller i\r\nhuvudsak inom Utbildningsdepartementets\r\nansvarsområde. På Näringsdepartementet handhas\r\nen rad företagsfrågor -- både frågor av mer generell\r\nkaraktär såsom främjande av konkurrens,\r\navregleringar, vissa FoU-frågor och frågor om mer\r\nriktade insatser till grupper av företag, t.ex.\r\nriskkapital och rådgivning.</pre><pre>En rad åtgärder har vidtagits på dessa olika\r\nområden. Som exempel kan nämnas att skatter och\r\navgifter för företagen har sänkts med ca 40\r\nmiljarder kronor. På områden som arbetsrätt och\r\noffentlig sektor har riksdagen beslutat om åtgärder\r\nsom skall leda till avreglering och förbättrad\r\nkonkurrens.</pre><pre>För att förbättra möjligheterna för de små\r\nföretagen att få tillgång till riskvilligt kapital har\r\nregering och riksdag genomfört flera förändringar.\r\nHela 6,5 miljarder kronor har tillförts bl.a. nya\r\nriskkapitalbolag med uppgift att förstärka små och\r\nmedelstora företags kapitalbas. Ett system med s.k.\r\nnyföretagarlån har införts efter tysk förebild.</pre><pre>Vidare har riksdagen nyligen beslutat att\r\nutvecklingsfonderna skall ersättas av\r\nutvecklingsbolag, vilket kommer att bidra till en\r\neffektivare rådgivning och finansiering av\r\nsmåföretagen i olika delar av landet. En tidigare\r\nbeslutad indragning av fondernas\r\nfinansieringsresurser har stoppats. På grundval av\r\nregeringens forskningsproposition våren 1993 har\r\nNärings- och teknikutvecklingsverket inlett flera\r\nsärskilda FoU-satsningar som rör små och\r\nmedelstora företag. Därutöver aviseras i 1994 års\r\nbudgetproposition olika åtgärder för att främja\r\ninnovationer.</pre><pre>Bo Bernhardsson har i sin interpellation\r\nkoncentrerat sig på vissa riktade insatser som\r\nvidtagits efter beredning av just\r\nArbetsmarknadsdepartementet. Det gäller bl.a.\r\nregionalpolitiska insatser för att stödja företag med\r\nca 2 miljarder kronor per år och starta-eget-bidrag\r\nmed ca 0,5 miljarder kronor per år liksom en rad\r\nandra, mindre kostsamma projekt som ofta innebär\r\nett samarbete mellan de näringspolitiska organen\r\noch Arbetsmarknadsverket. Men sådana åtgärder\r\nutgör således en mycket begränsad del av allt som\r\ngjorts för att stimulera företagen under de senaste\r\ntvå åren.</pre><pre>Det finns dessutom två speciella skäl till att en rad\r\nregeringsförslag som berör små och medelstora\r\nföretag under senare tid har beretts och lagts fram\r\npå initiativ av Arbetsmarknadsdepartementet. För\r\ndet första flyttades ansvaret för de regionalpolitiska\r\nfrågorna hösten 1991 över från det dåvarande\r\nindustridepartementet till\r\nArbetsmarknadsdepartementet. För det andra har\r\nSverige gått igenom en djup lågkonjunktur med\r\nbetydande arbetslöshet som följd, vilket har krävt\r\nextraordinära insatser.</pre><pre>Jag kan dock inte hålla med Bo Bernhardsson om\r\natt näringspolitiken har rustats ned. Den har\r\ntvärtom rustats upp men samtidigt ändrat karaktär.</pre><pre>Anf. 25  BO BERNHARDSSON (s):</pre><pre>Fru talman! Jag vill börja med att tacka för det svar\r\nsom jag har fått av näringsministern. Nu innehöll\r\nsvaret knappast några stora överraskningar.</pre><pre>Näringsministern håller alltså inte med mig om att\r\nnäringspolitiken i Sverige har rustats ned, och det\r\nhade jag inte väntat mig heller. Han hävdar i stället\r\natt den har rustats upp men att den, som ministern\r\nuttrycker det, samtidigt har ändrat karaktär. Detta\r\ntolkar jag så att näringsministern kanske ändå ville\r\nha sagt att det kan vara svårt att känna igen\r\nupprustningen i näringspolitiken som just\r\nnäringspolitik på grund av att den har ändrat\r\nkaraktär. Så är det alldeles säkert. Jag tror\r\nnämligen inte att det finns många i det här landet\r\nsom är beredda att hålla med om den beskrivning\r\nsom innebär att näringspolitiken har rustats upp\r\nunder Per Westerbergs tid. Själv tror jag inte heller\r\natt detta att man inte är beredd att skriva under på\r\nden beskrivningen beror bara på att det är svårt att\r\nkänna igen den och på att politiken har ändrat\r\nkaraktär.</pre><pre>När näringsministern tillträdde deklarerade han\r\nomedelbart att staten helst inte skulle bedriva\r\nnågon näringspolitik i form av s.k. selektiva\r\nåtgärder. I stället skulle man förlita sig på\r\nmarknaden och marknadens självläkande krafter.\r\nDessa skulle klara av t.ex.\r\nriskkapitalförsörjningen. Utgångsbudet från\r\nnäringsministern var att utvecklingsfonderna skulle\r\navvecklas. Statens insatser på det området och även\r\npå andra områden via NUTEK och näringspolitiska\r\norgan skulle bantas och minimeras. I stället skulle\r\nmarknaden få ökat svängrum. Detta var -- och det\r\när noga att märka -- i ett läge då Sverige var på väg\r\nin i en synnerligen svår lågkonjunktur och\r\nindustrikris.</pre><pre>Man kan dock konstatera att näringsministern har\r\ngenomfört sin och Moderaternas politik så långt\r\nhan har förmått. Men det finns ju också andra\r\nkrafter i regeringen och dessutom en verklighet\r\nutanför kanslihuset, vilken bl.a. har gjort att han\r\ninte har nått ända fram när det t.ex. gäller att lägga\r\nner utvecklingsfonderna.</pre><pre>Genom att framställa denna interpellation har jag\r\nvelat peka på det absurda i att samtidigt som denna\r\nnedrustning har skett när det gäller selektiva\r\nnäringspolitiska insatser har någonting som är\r\nmycket likt selektiva näringspolitiska insatser\r\nbyggts ut inom ramen för arbetsmarknadspolitiken.\r\nNäringsministern själv nämner starta-eget-\r\nbidragen, som alltså uppgår till 500 miljoner\r\nkronor. Enbart denna åtgärd motsvarar mer än hela\r\nden summa som samtliga utvecklingsfonder har till\r\nsitt förfogande för sin rådgivningsverksamhet. Man\r\nkan fråga sig hur stor den arbetsmarknadsinsats\r\nskulle ha behövt vara om Westerberg skulle ha\r\nlyckats med att lägga ned utvecklingsfonderna.</pre><pre>Detta är bara en av de arbetsmarknadspolitiska\r\nåtgärder som länsarbetsnämnderna nu bedriver och\r\nsom till förvillande likhet faktiskt ser ut som\r\nnäringspolitik. Länsarbetsnämnderna driver\r\nuppfinnarverkstäder, men inom\r\nNäringsdepartementets område har\r\nnäringsministern och riksdagens majoritet bestämt\r\nsig för att skära ner stödet till uppfinnarna. Ännu i\r\ndag har man inte lämnat något förslag om hur\r\nstödet till uppfinnare skall ökas eller hur det som\r\nkallas innovationsprocessen skall stärkas.</pre><pre>Inom ramen för arbetsmarknadspolitiken bedrivs\r\ndessutom certifieringsprojekt med sikte på att\r\nhjälpa små och medelstora företag med att leva upp\r\ntill de krav som ställs i ISO 9 000. Det bedrivs\r\nprojekt med lokala teknikattachéer. Det bedrivs\r\nutbildning av marknadsförare,\r\nexportrådgivningsverksamhet, projekt som syftar\r\ntill att få ut fler civilingenjörer till små och\r\nmedelstora företag, m.m. Jag måste erkänna att till\r\nen del är detta naturligt, eftersom\r\narbetsmarknadspolitiken och länsarbetsnämnderna\r\nhar till uppgift att erbjuda meningsfulla åtgärder för\r\narbetslösa civilingenjörer och tekniker, och sådana\r\nfinns det ju många av i det borgerligt styrda\r\nSverige.</pre><pre>Man måste dock fråga sig om huruvida\r\nomfattningen på denna verksamhet är rimlig. Den\r\nframstår onekligen som en nästan overklig paradox\r\nmot bakgrund av att de reguljära näringspolitiska\r\ninstrumenten samtidigt har försvagats. Som jag ser\r\ndet är detta utmanande med hänsyn till att\r\nnäringsministern och den borgerliga\r\nriksdagsmajoriteten samtidigt som den\r\narbetsmarknadspolitiska delen har byggts ut har\r\nröstat nej till en rad förslag som\r\nSocialdemokraterna har lagt fram om att stärka\r\nstödet till små och medelstora företag just när det\r\ngäller teknikutveckling, marknadsföring,\r\nexportsatsningar osv.</pre><pre>Arsenalen av arbetsmarknadspolitiska insatser\r\nmed näringspolitisk inriktning framstår rent av som\r\nabsurd med tanke på att den här regeringen och Per\r\nWesterberg samtidigt har vägrat att bedriva en\r\noffensiv sysselsättningspolitik. Man har envist sagt\r\nnej till att stimulera hemmamarknaden och man\r\nhar konsekvent rustat ner just de selektiva insatser\r\nsom jag anser vara själva näringspolitikens kärna. I\r\nstället har man valt att låta AMS och\r\nlänsarbetsnämnderna bedriva och bygga ut något\r\nsom liknar selektiv näringspolitik.</pre><pre>Anf. 26  Näringsminister PER WESTERBERG\r\n(m):</pre><pre>Fru talman! Jag blir ganska upprörd när jag hör\r\nuppgifter om att vi skulle vilja lägga ner\r\nutvecklingsfonderna. Varken någon enda motion\r\nsom jag tidigare har varit med om att skriva under\r\neller regeringen har syftat till detta, utan vi vill\r\nreformera utvecklingsfonderna och göra dem\r\neffektivare och mer slagkraftiga. Det är alltså inte\r\nett sant påstående som Bo Bernhardsson gjorde i\r\nsitt inlägg.</pre><pre>Det är riktigt att vi inom näringspolitiken inte\r\nbedriver någon sysselsättningspolitik, utan vi\r\nförsöker stärka det svenska näringslivet så, att det\r\nskall bli konkurrenskraftigt, kunna expandera och\r\nha förmåga att bära upp den svenska\r\nvälfärdsstaten. Detta gör vi framför allt inte genom\r\nkonsumtion utan genom investeringar i framtiden,\r\ni forskning och utveckling, i kompetensutveckling,\r\ni industrin, i infrastruktur, i industrirelevant\r\nforskning och genom en rad andra olika insatser.</pre><pre>Under dessa två och ett halvt år har vi sänkt\r\nbeskattningen av produktionen, dvs. av företagen,\r\nmed över 40 miljarder. Vi har tagit de första stegen\r\ntill en reformering av arbetsrätten. Vi har med\r\nlöntagarfondsmedel gjort en av de största\r\nsatsningarna i norra Europa på industrirelevant\r\nforskning. Vi har byggt ut teknikbrostiftelser för att\r\n''gifta samman'' forskningsresultaten på\r\nhögskolorna med entreprenörer och\r\nsmåföretagare. Vi har fördubblat industrifonden\r\nmed en nyföretagarfond för nya företag och nya\r\nprodukter. Vi har reformerat utvecklingsfonderna\r\nför att få ut deras lånekapital i arbete i företagen\r\noch för att få dem dominerade av företagare och\r\ninte av politiker. Vi skall under våren lägga fram\r\nförslag om innovationscentrum för att hjälpa nya\r\nprodukter och nya företag att komma fram. Vi har\r\nskapat en riskkapitalstruktur som har placerat över\r\n1 miljard i mindre och medelstora företag under det\r\nförsta verksamhetsåret. Vi håller på att titta på\r\nytterligare saker som kan bidra till att stärka\r\nförnyelsen av det svenska näringslivet. Därutöver\r\nhar vi från företagen och olika\r\nföretagarorganisationer inhämtat förslag på olika\r\ntyper av avregleringar som kan underlätta för\r\nföretagen. Till 90 % kommer dessa avregleringar\r\natt vara verkställda eller under verkställande fram\r\ntill augusti månad innevarande år. Vi är på väg att\r\nlägga fram ett förslag om att reformera\r\nelmarknaden för att därmed stärka svenskt\r\nnäringslivs konkurrenskraft. Vi har fått igenom en\r\nny konkurrenslag som också stärker svensk\r\nkonkurrenskraft och som därmed är bra för landet\r\nsom helhet. Totalt sett går vi igenom område för\r\nområde.</pre><pre>Jag kan även nämna att det i år kommer att lämnas\r\nförslag till förbättringar av konkurslagen, vilka är\r\nägnade att ta bort en del osund konkurrens. Det\r\ngörs stora satsningar i infrastrukturen som också de\r\nstärker företagen.</pre><pre>Detta löper över ett antal departement, allt i syfte\r\natt Sverige skall få det mest konkurrenskraftiga\r\nnäringsklimatet. Men jag medger gärna att detta i\r\nstor utsträckning är generella åtgärder för att höja\r\nteknikinnehållet och kompetensinnehållet i\r\nsvenska produkter för att vi i Sverige skall få sådana\r\nlönelägen som företagen orkar bära. I praktiken\r\nhar vi alltså genomfört hela det program som\r\nSmåföretagarnas riksorganisation och\r\nIndustriförbundet framförde vid föregående val\r\noch som de såg som nödvändigt för näringslivets\r\nåterhämtning. När jag ser till sammanställningen av\r\nallt som görs eller genomförs noterar jag att\r\nSocialdemokraterna har röstat nej på nästan\r\nvarenda punkt. T.o.m. kommunisterna har stött oss\r\nmera i förbättrandet av företagens position.</pre><pre>Till sist noterar jag också att det är generella\r\nåtgärder som är det centrala, att få ned ränta och\r\ninflation, att få ner de generella kostnaderna för\r\nföretagen när vi nu har en av de lägsta\r\nräntenivåerna och inflationsnivåerna på mycket\r\nlänge i Sverige, vilket stärker företagen och deras\r\nutveckling. Självfallet är det inte selektiva\r\nindustristödsinsatser som vi gör. Vi syftar till att\r\nstärka alla företag genom att ge dem det mest\r\nkonkurrenskraftiga näringsklimatet. Jag vågar säga\r\natt vi har kommit en mycket bra bit på den vägen.</pre><pre>Anf. 27  BO BERNHARDSSON (s):</pre><pre>Fru talman! Näringsministern blir upprörd när jag\r\npåstår att ambitionen och utgångspunkten var att\r\nlägga ner utvecklingsfonderna. Jag har inte med\r\nmig det dokumentet, men i den första\r\nsmåföretagspropositionen skrevs det uttryckligen\r\natt målsättningen var en riskkapitalmarknad utan\r\nstatlig inblandning. Jag kan inte tolka det på annat\r\nsätt -- och det finns andra citat som kan underbygga\r\ndetta påstående -- än att målsättningen var att det\r\ninte skulle vara någon statlig inblandning och\r\ndärmed att utvecklingsfonderna skulle avvecklas.\r\nNu blev det inte så.</pre><pre>Det är självklart att näringsministern kan peka på\r\nde generella åtgärder som har vidtagits och säga att\r\ndet bara är dessa som är det som är viktigt. Med det\r\nförsvarar han att det har skett en nedrustning av de\r\nselektiva insatserna. När man går in i en\r\nlågkonjunktur och när små och medelstora företag\r\nstår inför en situation med hårdnande konkurrens\r\när det naturligt att man också ser till att stärka de\r\nriktade selektiva insatserna, såsom t.ex.\r\nteknikutveckling och marknadsföring. Det hade\r\nvarit det naturliga. Men i stället slog man in på en\r\nväg som faktiskt innebar en nedrustning av just den\r\ndelen av näringspolitiken.</pre><pre>Som vanligt framhåller Per Westerberg regeringens\r\ninsatser när det gäller att sänka skatter och avgifter\r\nför företagen. Han borde då ha tillagt att baksidan\r\nav det myntet faktiskt är att man har ökat bördan\r\nför vanliga löntagare och för vanligt folk.</pre><pre>Jag påstår att det inte skapas några nya jobb genom\r\natt Westerberg beviljar sig själv och andra\r\naktieägare stora skattelättnader av det enkla skälet\r\natt företagen lever av den efterfrågan som just\r\nvanliga människor, vanliga löntagare riktar mot\r\nföretagen. Dessa har under den här tiden fått känna\r\nav stora försämringar, en ökad osäkerhet -- det\r\nsistnämnda är inte minst väsentligt -- och en ökad\r\notrygghet när det gäller jobben och framtiden. Det\r\när detta som är baksidan av de generella insatserna,\r\nsom Per Westerberg så gärna skryter med.</pre><pre>Visst kan Per Westerberg peka på finanspolitiska,\r\nforskningspolitiska och arbetsmarknadspolitiska\r\nåtgärder, men poängen är ju att det har skett en\r\nnedrustning av näringspolitiken på det område som\r\nnäringsministern har huvudansvaret för. Det är just\r\ndetta som är det nya. Det nya är inte att det också\r\nbedrivs finanspolitik, skattepolitik och\r\nregionalpolitik som kan understödja företag -- så\r\nhar det ju alltid varit -- utan det nya sedan\r\nWesterbergs tillträde är de signaler som gick ut på\r\natt de selektiva insatserna skulle rustas ner och att\r\nden typen av näringspolitik inte längre skulle\r\nbedrivas. Sedan har det inte gått riktigt så illa, men\r\ndet som har inträffat har varit illa nog.</pre><pre>Anf. 28  Näringsminister PER WESTERBERG\r\n(m):</pre><pre>Fru talman! Jag är fortfarande upprörd när Bo\r\nBernhardsson säger att jag vill avskaffa\r\nutvecklingsfonderna. Det har aldrig sagts och\r\nkommer inte att sägas. Det är en viss skillnad\r\nmellan att säga att vi skall ha en privat\r\nriskkapitalmarknad och att vi i annat fall skall ha\r\nutvecklingsfonderna kvar. Vi har alltid drivit den\r\nlinjen, både inom mitt parti, där det är jag själv som\r\nhar väckt motionerna, och i departementet. Något\r\nannat har aldrig kommit på fråga. Jag blir faktiskt\r\nganska upprörd när man misstror mig på mitt ord\r\noch när man inte med någonting kan belägga den\r\nandra åsikten som man vill försöka pådyvla mig.</pre><pre>Vi vill ha starka utvecklingsfonder, men de skall\r\nvara företagardominerade. De skall ha mera\r\nkaraktär av företagarfolkrörelse som arbetar delvis\r\npå marknadens villkor. Därmed ökar effektiviteten\r\npå de insatta medlen.</pre><pre>Sedan blir jag litet förvånad. Jag hade ändå räknat\r\nupp alla de åtgärder där kapitalinsatsen i\r\nförhållande till vad som gällde tidigare har\r\nmångdubblats, varav några har gjorts inom\r\nNäringsdepartementets område, som har gjorts för\r\natt stärka riskkapitalförsörjning till nya företag,\r\nnya produkter och innovationer samt till mindre\r\noch medelstora företags möjligheter. Ånyo:\r\nteknikbrostiftelserna, stark nysatsning,\r\nriskkapitalbolag, fördubbling av industri- och\r\nnyföretagarfonden, reformering och förstärkning\r\nav utvecklingsfonderna, inrättande av\r\ninnovationscentrum, en betydande avreglering av\r\nmycket av den byråkrati som finns, reformering av\r\nkonkurrenslagen och elmarknaden samt en rad\r\nandra åtgärder som har vidtagits under dessa två\r\noch ett halvt åren.</pre><pre>Jag måste säga att jag har större förståelse för den\r\nförre vice statsministern Odd Engströms yttrande i\r\nen debatt i Oslo för något år sedan att den bästa\r\nnäringspolitiken är en stram finanspolitik. Men det\r\ngäller sedan att komplettera den med offensiva\r\nframtidssatsningar, med investeringar i forskning\r\noch utveckling, i höjning av arbetskraftens\r\nkompetens, i infrastruktur i form av vägar och\r\nbroar, järnvägar, telekommunikationer och\r\nflygplatser samt med investeringar för att i Sverige\r\nåstadkomma ett näringsklimat där riskkapitalet\r\ninte är dyrare än i Tyskland eller i något annat land,\r\nså att vi verkligen får investeringarna och jobben till\r\nSverige. Vi skall ha kvalificerade jobb och\r\nkvalificerade produkter som orkar bära goda löner.</pre><pre>Fru talman! Vad det egentligen handlar om är om\r\nSverige skall konkurrera med lönenivåerna eller\r\nmed teknikinnehållet i produkterna och\r\nkompetensen i arbetskraften. En av mina främsta\r\nmålsättningar är att Sverige inte skall bli ett\r\nlåglöneland. Vi skall i stället konkurrera med\r\nkompetent och välutbildad arbetskraft, med goda\r\ninvesteringar i ett väl fungerande samhälle och med\r\nen forskningsmiljö där vi får kvalificerade\r\nprodukter som vi kan ta betalt för, varigenom vi kan\r\nbevara svenska lönenivåer och i framtiden kanske\r\nockså kan få höjda lönenivåer.</pre><pre>Anf. 29  BO BERNHARDSSON (s):</pre><pre>Fru talman! Först beträffande frågan om\r\nutvecklingsfonderna: Det kommer nu faktiskt att\r\nstå i protokollet att Per Westerberg för en stund\r\nsedan sade att regeringens avsikt var att skapa en\r\nprivat riskkapitalmarknad och att man ''i annat fall''\r\nskulle ha utvecklingsfonder. Ambitionen var alltså\r\natt det skulle skapas en privat riskkapitalmarknad\r\noch att utvecklingsfonderna skulle läggas ned. Det\r\nvar målsättningen, och det kommer uttryckligen att\r\nframgå av det protokoll som kommer att finnas\r\nefter denna debatt.</pre><pre>Självfallet tycker även vi socialdemokrater att det\r\när viktigt med generella åtgärder för att skapa bra\r\nförutsättningar för företagen. En annan sak är att\r\nvi sedan inte alltid är överens om vilka de generella\r\nåtgärderna skall vara. Men det som diskussionen\r\noch interpellationen handlar om är synen på de\r\nselektiva insatserna och det som har hänt på det\r\nområdet i förhållande till vad som händer på det\r\narbetsmarknadspolitiska området. Det är det som\r\nden här diskussionen handlar om, och jag vill\r\nåtervända till den.</pre><pre>Jag skulle vilja ställa några frågor. Har Per\r\nWesterberg och regeringen något grepp om\r\nomfattningen av de arbetsmarknadspolitiska\r\nåtgärder som bedrivs och som ligger mycket nära\r\ndet som vi kan kalla näringspolitik, ja, som rent av\r\när näringspolitik? Hur många uppfinnarverkstäder\r\nfinns det t.ex. i landet? Är de åtgärder som vidtas\r\nbra utifrån de behov som finns i de små och\r\nmedelstora företagen? Har Per Westerberg och\r\nregeringen i övrigt förberett någon utvärdering av\r\ndenna verksamhet? Det skulle vara bra att ha till\r\nnästa lågkonjunktur, så att man vet om man skall\r\narbeta med den typen av åtgärder eller om man\r\nskall använda de normala näringspolitiska\r\ninstrumenten för att bedriva liknande verksamhet.\r\nDet vore intressant att veta. Finns det någon\r\nframförhållning och beredskap att ta till sig och\r\nutvärdera erfarenheterna?</pre><pre>Det som är unikt med den politik som nu förs är,\r\nsom jag tidigare sagt, inte att det sätts in generella\r\nåtgärder eller stimulera företagande och skapa bra\r\nvillkor för företagen, utan det unika är, å ena sidan,\r\natt man har en ambition att spara och strama åt i\r\noffentlig verksamhet, minimera de politiska\r\ningreppen och låta marknaden ta över alltmer. Man\r\nsätter upp ett motstånd mot bedrivande av en\r\nselektiv näringspolitik. Å andra sidan växer det nu\r\ni stället upp en verksamhet finansierad med en\r\nupplåning i Arbetsmarknadsfonden. Det är detta\r\nsom är det unika och som jag har velat få en\r\ndiskussion om genom att framställa min\r\ninterpellation.</pre><pre>Anf. 30  Näringsminister PER WESTERBERG\r\n(m):</pre><pre>Fru talman! Jag skall försöka fatta mig kort. Jag\r\ntycker att det är något märkligt att Bo\r\nBernhardsson inte vill tro på mina ord när jag\r\nmycket klart och entydigt gång på gång säger att det\r\naldrig har funnits någon inriktning på nedläggande\r\nav utvecklingsfonderna. I stället försöker han vrida\r\noch vända på orden och få det till motsatsen. Det\r\när mycket beklagligt för debattklimatet.</pre><pre>När det gäller olika typer av insatser med\r\nmedverkan av Arbetsmarknadsstyrelsen vill jag\r\nförst påminna om att det finns ett nära samarbete\r\nmellan Närings- och teknikutvecklingsverket och\r\nAMS i ett antal av de projekt som pågår. Vi har god\r\nkontroll över vad som sker. Självfallet skall det\r\nutvärderas, men det är lika självfallet att\r\nnäringspolitiken inte bedrivs bara i lågkonjunktur.\r\nVi utvecklar näringslivet hela tiden och hjälper,\r\nsom jag sagt, till genom satsningarna på\r\ninvesteringar i framtiden. Det gäller\r\nindustrirelevant forskning, kompetensutveckling,\r\nkommunikationer och åtgärder för att få ett bra\r\nkostnadsläge.</pre><pre>Vi kan nu se att det börjar bli en mycket god\r\nutveckling i svenskt näringsliv. Vi har fått ett\r\nkraftigt sänkt kostnadsläge, snabbt ökande export,\r\nett av de största exportöverskotten i världen räknat\r\nper invånare och mycket stora överskott i\r\nbytesbalansen, som visar att kungariket Sverige\r\nånyo börjar gå med vinst. Jag är också glad för\r\ndetta, eftersom det är den typen av utveckling som\r\nvi behöver. Jag hoppas att vi är ense åtminstone på\r\nden punkten.</pre><pre>Överläggningen var härmed avslutad.</pre><pre>10 §  Hänvisning av ärenden till utskott</pre><pre>Föredrogs och hänvisades</pre><pre>Propositionerna</pre><pre>1993/94:119 till skatteutskottet</pre><pre>1993/94:133 till justitieutskottet</pre><pre>11 §  Bordläggning</pre><pre>Anmäldes och bordlades</pre><pre>Proposition</pre><pre>1993/94:65 En ändrad lagstiftning för statsanställda\r\nm.fl.</pre><pre>Motionerna</pre><pre>med anledning av prop. 1993/94:99 Ny\r\nmervärdesskattelag</pre><pre>1993/94:Sk32 av Holger Gustafsson (kds)</pre><pre>med anledning av prop. 1993/94:105 Förslag till\r\ntilläggsbudget till statsbudgeten för budgetåret\r\n1993/94</pre><pre>1993/94:Sk33 av Rolf Clarkson (m)</pre><pre>1993/94:K33 av Carl-Johan Wilson och Kenth\r\nSkårvik (fp)</pre><pre>med anledning av prop. 1993/94:110 Bättre kontroll\r\növer miljöfarligt avfall</pre><pre>1993/94:Jo16 av Jan Jennehag m.fl. (v)</pre><pre>1993/94:Jo17 av Per Olof Håkansson och Ines\r\nUusmann (s)</pre><pre>1993/94:Jo18 av Sven-Olof Petersson (c)</pre><pre>1993/94:Jo19 av Margareta Winberg m.fl. (s)</pre><pre>1993/94:Jo20 av Max Montalvo (nyd)</pre><pre>med anledning av prop. 1993/94:111 Med sikte på\r\nhållbar utveckling; Genomförande av besluten vid\r\nFN:s konferens om miljö och utveckling -- UNCED</pre><pre>1993/94:Jo21 av Lars Svensk (kds)</pre><pre>med anledning av prop. 1993/94:114\r\nGrundlagsändringar inför svenskt medlemskap i\r\nEuropeiska unionen</pre><pre>1993/94:K13 av Birgitta Hambraeus och Tage\r\nPåhlsson (c)</pre><pre>1993/94:K14 av Gudrun Schyman m.fl. (v)</pre><pre>1993/94:K15 av Thage G Peterson m.fl. (s)</pre><pre>med anledning av prop. 1993/94:115 Valperiodens\r\nlängd och vissa andra grundlagsfrågor</pre><pre>1993/94:K16 av Sten Andersson i Malmö (m)</pre><pre>1993/94:K17 av Ian Wachtmeister och Harriet\r\nColliander (nyd)</pre><pre>med anledning av prop. 1993/94:116\r\nNormgivningsfrågor på dataskyddsområdet, m.m.</pre><pre>1993/94:K18 av Göte Jonsson (m)</pre><pre>med anledning av prop. 1993/94:117 Inkorporering\r\nav Europakonventionen och andra fri- och\r\nrättighetsfrågor</pre><pre>1993/94:K19 av Bengt Harding Olson (fp)</pre><pre>1993/94:K20 av Lennart Fremling (fp)</pre><pre>1993/94:K21 av Gudrun Schyman m.fl. (v)</pre><pre>1993/94:K22 av Carl G Nilsson och Hans Dau (m)</pre><pre>1993/94:K23 av Sten Svensson (m)</pre><pre>1993/94:K24 av Berith Eriksson (v)</pre><pre>1993/94:K25 av Ingvar Carlsson m.fl. (s)</pre><pre>1993/94:K26 av Ian Wachtmeister och Harriet\r\nColliander (nyd)</pre><pre>1993/94:K27 av Lars Svensk (kds)</pre><pre>med anledning av prop. 1993/94:121 Kommunernas\r\nbetalningsansvar för viss hälso- och sjukvård m.m.</pre><pre>1993/94:So39 av Bengt Harding Olson (fp)</pre><pre>med anledning av skriv. 1993/94:127 Invandrar- och\r\nflyktingpolitiken</pre><pre>1993/94:Sf23 av Margareta Israelsson och Ingegerd\r\nSahlström (s)</pre><pre>med anledning av förslag 1993/94:TK1 Skrivelse\r\nfrån talmanskonferensen med överlämnande av\r\nRiksdagsutredningens principbetänkande och\r\nförslag om författningsändringar</pre><pre>1993/94:K28 av Thage G Peterson m.fl. (s)</pre><pre>1993/94:K29 av Birgitta Hambraeus (c)</pre><pre>1993/94:K30 av Lars-Erik Lövdén m.fl. (s)</pre><pre>1993/94:K31 av Harriet Colliander och Dan\r\nEriksson i Stockholm (nyd)</pre><pre>1993/94:K32 av Stefan Attefall (kds)</pre><pre>med anledning av förslag 1993/94:RR4 Riksdagens\r\nrevisorers förslag angående den svenska\r\nrymdverksamheten</pre><pre>1993/94:N16 av Birgitta Johansson m.fl. (s)</pre><pre>12 §  Anmälan om interpellation</pre><pre>Anmäldes att följande interpellation framställts</pre><pre>den 20 januari</pre><pre>1993/94:83 av Gudrun Schyman (v) till statsrådet\r\nUlf Dinkelspiel om medlemsförhandlingarna med\r\nEU:</pre><pre>Före jul rapporterades det i medierna om\r\ngenombrott i förhandlingarna med EU. Som grund\r\nför rapporteringen låg de presskonferenser som\r\nregeringsrepresentanter anordnade samt de\r\npressmeddelanden som sänts ut från UD:s\r\nhandelsavdelning och Miljö- och\r\nnaturresursdepartementet. Någon information till\r\nriksdagen har inte förekommit, och skriftlig\r\ndokumentation från själva förhandlingarna har inte\r\nkommit allmänheten till del, bortsett från att\r\nSvenska Dagbladet översatte överenskommelsen\r\nom utrikes- och säkerhetspolitiken. Som följd av\r\ndessa brister florerar nu olika myter och oklarheter\r\ni medierna om vad som egentligen uppnåddes i\r\nförhandlingarna mellan EU och ansökarländerna.\r\nNedan följer en lista på exempel som bidragit till\r\noklarheterna.</pre><pre>1. Systembolaget bibehålls, hävdade UD\r\ntvärsäkert. Vid en genomläsning av de brev från\r\nkommissinären Hans van den Broek som\r\nregeringen hänvisat till framgår det att breven\r\nsaknar juridiskt värde vid en prövning som EU-\r\ndomstolen kan tänkas göra, vilket även professorn\r\ni EG-rätt Ulf Bernitz påpekat. van der Broek säger\r\nuttryckligen att han inte kan föregripa ett\r\ndomstolsutslag, men att kommissionen inte på egen\r\nhand tänker anmäla det svenska Systembolaget till\r\ndomstolen. Men vad händer om något EU-land\r\neller företag anmäler Sverige? Vad som inte heller\r\nframkommit är att Sverige i motsats till Norge\r\nbackade i förhandlingarna; man gav från svensk\r\nsida upp övriga delar av alkoholmonopolet, något\r\nsom i praktiken kan undergräva\r\ndetaljhandelsmonopolet.</pre><pre>2. Sverige kan använda sig av miljögarantin om\r\nEU-länderna inte kommit i kapp Sveriges strängare\r\nregler på varuområdet före 1999, är en annan icke-\r\nverifierad ''framgång'' som rapporterats i\r\nmedierna. Miljödepartementets pressmeddelande\r\nantyder att Sverige har fått garantier att fortsätta\r\nmed strängare regler på de områden där\r\nförhandlingarna lett fram till tillfälliga undantag.\r\nMen enligt danska tidningen Information och\r\nSvenska Dagbladet tog Sverige inte strid i\r\nslutskedet för den s.k. miljögarantin enligt\r\nRomfördragets artikel 100 A, stycke 4.\r\nMiljögarantin har ännu inte prövats av EU-\r\ndomstolen, och det råder juridisk oklarhet\r\nhuruvida ett enskilt land kan åberopa miljögarantin\r\nom landet inte tidigare lagt förslag som blivit\r\nnedröstat i EU:s ministerråd. Här står alltså uppgift\r\nmot uppgift. Frågan är viktig och måste klaras ut.</pre><pre>3. När det gäller garantier för att svenska\r\nkollektivatal skall gälla för EG-företag verksamma\r\ni Sverige från första dagen, som särskilt\r\nsocialdemokraterna fört fram, så hänvisas det till\r\nett annat brev, undertecknat av kommissionär\r\nPadraig Flynn. Även detta brev saknar juridisk\r\nhållbarhet inför EU-domstolen.</pre><pre>4. Att Sverige måste införa tekokvoter har också\r\nrapporterats som en stor svensk framgång. Skälet\r\ntill framgången sägs vara att EU:s höjda kvoter inte\r\nstör det nuvarande svenska handelsmönstret.\r\nTekoimportörerna hävdar dock (Dagens Industri\r\nden 29 december) att uppgörelsen kommer att öka\r\nkostnaderna med 25 miljarder under en\r\ntioårsperiod.</pre><pre>5. Sverige får behålla Baltikumavtalen till dess att\r\nEU genomfört frihandelsavtal med dessa länder.\r\nDärefter kommer Sverige vid ett medlemskap att\r\nomfattas av EU:s handelsavtal. Detta är riktigt.\r\nMen vad som inte framhållits är att de svenska\r\nhandelsavtalen med Baltikum är mer generösa än\r\nde Europaavtal EU tecknat med Polen, Ungern\r\nm.fl. länder. Några garantier för ett permanent\r\nbibehållande av de svenska Baltikumavtalen\r\nuppnåddes således inte i förhandlingarna.</pre><pre>6. Sverige behöver inte tillämpa EU:s\r\nEuratomfördrag annorlunda än EU:s länder, vilket\r\nregeringen redan tidigare framställt som en stor\r\nförhandlingsframgång. Hade regeringen förväntat\r\nsig att Sverige som land skulle hamna ensamt i\r\nnegativ särställning när det gäller ett av EU:s\r\ngrundfördrag?</pre><pre>7. Sverige slipper genomföra försämringar på vissa\r\nmiljöområden som inte strider mot EU:s\r\ngemensamma regler, basuneras också ut som ett\r\ngenombrott från Miljödepartementet. Skulle något\r\nannat anses som rimligt?</pre><pre>8. Regeringen har också noga undvikit att redogöra\r\nför vilka krav man inte drivit i förhandlingarna. Det\r\ngäller exempelvis följande:</pre><pre>--  Det socialdemokratiska kravet från deras långa\r\nförhandlingslista när det gäller offentlighetsprincip\r\noch meddelarskydd för förordningar och direktiv\r\nsom kommer att gälla i Sverige.</pre><pre>--  Den sociademokratiska partikongressens beslut\r\nom att i förhandlingarna föra fram kravet på att\r\nSverige skall kunna föra en självständig\r\nutrikespolitik i EU, vilket skulle ha krävt undantag\r\nfrån delar av avsnitt V i Maastrichtfördraget.</pre><pre>--  Kravet på att Sverige likt Danmark och\r\nStorbritannien skulle kunna vänta med att besluta\r\nom deltagande i tredje steget av EMU. För detta\r\nskulle det behövts juridiska undantag från EMU-\r\ndelen av Maastrichtfördraget.</pre><pre>Förhandlingsresultatet handlar huvudsakligen om\r\nvilka delar av EU:s regelverk Sverige accepterat\r\noch vilka delar Sverige lyckats utverka undantag\r\nfrån. Undantagen måste vara juridiskt bindande\r\noch ha ett bestående värde. Det kräver att de finns\r\nmed i anslutningsfördraget och därmed blir en del\r\nav EU:s primärrätt. Handslag förhandlare emellan\r\neller hänvisning till olika brev som skrivits av EU-\r\ntjänstemän väger lätt i detta sammanhang. Det\r\ntycks egentligen bara vara frågan om snuset som\r\nhittills fått en hållbar och godtagbar juridisk\r\nlösning. Men också detta är osäkert eftersom\r\növerenskommelsen hittills inte presenterats\r\nskriftligt.</pre><pre>Jag vill med anledning av ovanstående fråga\r\nutrikeshandelsministern:</pre><pre>1.  Har regeringen för avsikt att i skriftlig form\r\noffentliggöra de resultat som hittills uppnåtts i\r\nförhandlingarna?</pre><pre>2.  Är det riktigt att Sverige från EU fått juridiskt\r\nbindande försäkringar om att miljögarantin i\r\nRomfördragets artikel 100 A, stycke 4, får\r\ntillämpas om EU inte kommit i kapp Sverige efter\r\nden fyraåriga övergångstiden?</pre><pre>3.  På vilka områden har Sverige fått permanenta\r\noch juridiskt hållbara undantag?</pre><pre>4.  Har regeringen också för avsikt att inför\r\nallmänheten redovisa de krav man släppt under\r\nförhandlingarnas gång?</pre><pre>13 §  Anmälan om frågor</pre><pre>Anmäldes att följande frågor framställts</pre><pre>den 20 januari</pre><pre>1993/94:311 av Arne Jansson (nyd) till statsrådet\r\nBo Könberg om arbetsskadebegreppet:</pre><pre>För mer än ett år sedan, närmare bestämt den 17\r\ndecember 1992, fattade Sveriges riksdag beslut med\r\nanledning av socialförsäkringsutskottets\r\nbetänkande 1992/93:SfU8.</pre><pre>Vad har ministern vidtagit för åtgärder för att följa\r\nriksdagens beslut beträffande färdolycksfall och\r\narbetsskadeförsäkring?</pre><pre>1993/94:312 av Lars Sundin (fp) till\r\nutrikesministern om de ryska trupperna i Baltikum:</pre><pre>Enligt uppgifter i medierna har Rysslands\r\nutrikesminister Andrej Kozyrev sagt att de ryska\r\ntrupperna i de baltiska staterna inte helt och hållet\r\nbör dras tillbaka. Dessa länder är av ''vitalt\r\nintresse'' för Ryssland enligt honom. De ryska\r\ntruppernas reträtt skulle leda till ett\r\n''säkerhetsvakuum'', som skulle fyllas av styrkor\r\nsom är fientliga mot Ryssland.</pre><pre>De ryska truppernas fortsatta närvaro i Baltikum\r\nskulle också försvara de etniska ryssarnas\r\nrättigheter i Estland, Lettland och Litauen.</pre><pre>Jag vill fråga utrikesministern:</pre><pre>Avser regeringen att ta upp frågan om\r\ntillbakadragandet av de ryska trupperna från\r\nBaltikum för att klarlägga vad den ryske\r\nutrikesministern verkligen sagt och menat?</pre><pre>1993/94:313 av Ivar Franzén (c) till utrikesministern\r\nom bärgning av färjan Jan Heweliusz:</pre><pre>Det är nu mer än ett år sedan den polska färjan Jan\r\nHeweliusz förliste. Färjan är fortfarande inte\r\nbärgad och flera av de svenskar som omkom vid\r\nolyckan är inte återfunna.</pre><pre>Nu har tyskarna börjat visa ett betydande intresse\r\nför att medverka till att färjan bärgas. Christof\r\nHinz, som är ansvarig tjänsteman för tyska\r\nkommunikationsdepartementets avdelning för\r\nsjöfart, har uttalat att ''vraket skall bärgas och får\r\ninte hindras av en strid om kostnaderna''.</pre><pre>Min fråga till utrikesministern är:</pre><pre>Vad gör svenska regeringen för att medverka till att\r\nbärgningen av färjan snabbt skall komma till stånd?</pre><pre>1993/94:314 av Harald Bergström (kds) till\r\narbetsmarknadsministern om skadestånd vid brott\r\nmot de arbetsrättsliga lagarna:</pre><pre>ARK 92 tar i SOU 1993:32, avsnitt 20, upp frågan\r\nom skadestånd vid brott mot de arbetsrättsliga\r\nlagarna. Man förordar ett nytt synsätt då bl.a.\r\njämkningsmöjligheterna bör ökas beroende på den\r\nskadeståndsskyldiges ekonomiska bärkraft liksom\r\natt båda parters motiv och avsikter skall beaktas.\r\nÄr lagbrottet ursäktligt skall skadestånd inte dömas\r\nut.</pre><pre>I prop. 1993/94:67 valde regeringen att inte ta upp\r\nfrågan om skadestånd utan avser återkomma i ny\r\npropositon.</pre><pre>Speciellt för små företag tycks frågan om\r\nskadestånd och reglerna för dessa verka hämmande\r\nvid behov av nyanställning av personal, det blir i\r\nstället övertid för de redan anställda. Med dagens\r\nhöga arbetslöshet är detta otillfredsställande.</pre><pre>I betänkandet 1993/94:AU4 tar utskottet upp\r\nfrågan i ett svar på en kds-motion och skriver på s.\r\n51: ''Utskottet anser att skadeståndsfrågan är så\r\nangelägen att regeringen skyndsamt bör\r\nåterkomma till riksdagen i denna del.''</pre><pre>När avser arbetsmarknadsministern uppfylla detta\r\nriksdagens önskemål om att skyndsamt förelägga\r\nriksdagen en proposition i denna del?</pre><pre>den 21 januari</pre><pre>1993/94:315 av Elvy Söderström (s) till\r\njustitieministern om regeringens promemoria\r\n''Ökat skydd för barn'':</pre><pre>I samband med riksdagens muntliga frågor till\r\nregeringen torsdagen den 20 januari gjordes\r\ngällande att regeringens promemoria ''Ökat skydd\r\nför barn'' var klar redan i maj 1993.</pre><pre>Min fråga till justitieminister Gun Hellsvik är\r\ndärför:</pre><pre>Var regeringens promemoria ''Ökat skydd för\r\nbarn'' klar redan i maj 1993?</pre><pre>1993/94:316 av Ulla Pettersson (s) till statsministern\r\nom regeringens information om riksdagsarbetet:</pre><pre>Vid den muntliga frågestunden den 20 januari sade\r\nstatsministern bl.a. följande som svar på en fråga\r\nom åtgärder för att motverka barnpornografi: ''Vi\r\nhar alla blivit tagna på sängen av denna utveckling,\r\nsom jag inte tror vi visste var så vidrig som den var.\r\nJag erkänner gärna själv att jag inte visste att dessa\r\nvidrigheter var så vidriga som de var. Om någon\r\nannan visste det borde vederbörande ha slagit larm\r\ni denna kammare. Det gjorde ingen.''</pre><pre>Frågan om kriminalisering av innehav av\r\nbarnpornografi har av socialdemokratiska\r\nledamöter väckts i motioner, debatter,\r\ninterpellationer och frågor till statsråd vid ett flertal\r\ntillfällen under 1993. Även ledamöter från andra\r\npartier har varit aktiva på området.</pre><pre>Ämnar statsministern vidta någon åtgärd för att\r\nförsäkra sig om att han i framtiden är bättre\r\nunderrättad om vad som händer i riksdagen?</pre><pre>den 24 januari</pre><pre>1993/94:317 av Chatrine Pålsson (kds) till\r\nsocialministern om stöd till barnpornografioffer:</pre><pre>De senaste dagarnas fruktansvärda avslöjanden om\r\nbarnpornografi har upprört många människor. Det\r\när beklagligt att det skall behöva gå så långt innan\r\nde stora politiska partierna tar upp frågan. Trots\r\ndetta konstaterande är det nu bra att många lovat\r\natt agera snabbast möjligt.</pre><pre>Det är dock väsentligt att ha en både långsiktig och\r\nkortsiktig strategi. Innehav av barnpornografi\r\nmåste förbjudas. Men vi får samtidigt inte glömma\r\nbort de barn som redan har drabbats och deras\r\nbehov av hjälp.</pre><pre>En fråga som snabbt måste få mer uppmärksamhet\r\när hur de utsatta barnen mår. Särskilt nu när alla\r\nmedier lyft fram frågan i både text och bild. Säkert\r\nhar många av dessa barn, som vi kunnat läsa i brev\r\nde själva skrivit, på nytt genomlidit den\r\ntraumatiska upplevelsen som det innebär att bli\r\nutsatt för dessa hemska övergrepp.</pre><pre>Med anledning av ovanstående vill jag rikta\r\nföljande fråga till socialministern:</pre><pre>Vilka åtgärder är socialministern beredd att vidta\r\nför att möta barnens särskilda behov av hjälp och\r\nstöd?</pre><pre>14 §  Kammaren åtskildes kl. 14.07.</pre><pre>pFörhandlingarna leddes av talmannen.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}