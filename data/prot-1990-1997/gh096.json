{"dokumentstatus":{"dokument":{"hangar_id":"2349272","dok_id":"GH096","rm":"1993/94","beteckning":"6","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"6","slutnummer":"0","datum":"1993-10-13 00:00:00","systemdatum":"2005-10-27 13:35:43","publicerad":"1993-10-13 00:00:00","titel":"Riksdagens snabbprotokoll 1993/94:6 Onsdagen den 13 oktober","subtitel":null,"status":null,"htmlformat":null,"relaterat_id":null,"source":"webbnav","sourceid":"{79F0E13F-F383-463C-B3CB-5F5EDAC50692}","dokument_url_text":"http://data.riksdagen.se/dokument/GH096/text","dokument_url_html":"http://data.riksdagen.se/dokument/GH096","dokumentstatus_url_xml":"http://data.riksdagen.se/dokumentstatus/GH096","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1993/94:6</div>\r\n<div class=\"sidhuvud_datum\">Onsdagen den 13 oktober</div>\r\n<div class=\"sidhuvud_klockslag\">Kl. 9.05</div>\r\n<hr class=\"sidhuvud_linje\">\r\n<pre>1 §  Utökning av antalet suppleanter i\r\nnäringsutskottet</pre><pre>Valberedningen hade enligt ett till kammaren\r\ninkommet protokollsutdrag tillstyrkt att antalet\r\nsuppleanter i näringsutskottet utökades från 23 till\r\n24.</pre><pre>Kammaren biföll denna framställning.</pre><pre>2 §  Val av suppleant i näringsutskottet</pre><pre>Företogs val av ny suppleant i näringsutskottet.</pre><pre>Kammaren valde i enlighet med valberedningens\r\nförslag till</pre><pre>suppleant i näringsutskottet</pre><pre>Ola Karlsson (m)</pre><pre>3 §  Justering av protokoll</pre><pre>Justerades protokollet för den 7 oktober.</pre><pre>4 §  Hänvisning av ärenden till utskott</pre><pre>Föredrogs och hänvisades</pre><pre>Propositionerna</pre><pre>1993/94:27 till bostadsutskottet</pre><pre>1993/94:32 och 33 till försvarsutskottet</pre><pre>1993/94:52 till socialförsäkringsutskottet</pre><pre>1993/94:56 till skatteutskottet</pre><pre>1993/94:57 till lagutskottet</pre><pre>Skrivelse</pre><pre>1993/94:13 till näringsutskottet</pre><pre>Motionerna</pre><pre>1993/94:Ub1--Ub47 till utbildningsutskottet</pre><pre>5 §  Allmänpolitisk debatt</pre><pre>Ekonomisk politik</pre><pre>Anf. 1  GÖRAN PERSSON (s):</pre><pre>Fru talman! Under de gångna fyra veckorna har jag\r\nfört en rad samtal med olika personer. Somliga av\r\ndem är kvalificerade ekonomer och analytiker,\r\nandra är erfarna företrädare för näringslivet och de\r\nfackliga organisationerna.</pre><pre>De flesta ger följande bild av Sverige i dag: Genom\r\nkronans fall har den svenska industrins\r\nkonkurrenskraft förbättrats avsevärt.\r\nMarknadsandelarna för exportindustrin ökar och\r\nbytesbalansen förbättras kraftigt.</pre><pre>Men enbart denna injektion i samhällsekonomin\r\nförmår inte att vända utvecklingen.</pre><pre>Alltjämt arbetar den svenska ekonomin långt\r\nunder sin produktionsförmåga.\r\nKapacitetsutnyttjandet är mycket lågt. Gapet\r\nmellan möjlig och faktisk produktion är närmare\r\n10 %. Så många som 600 000 människor står\r\nutanför arbetsmarknaden.</pre><pre>Förklaringen till detta är att samtliga inhemska\r\nefterfrågekomponenter fortsätter att falla.\r\nKonjunkturinstitutet beräknar i sin höstrapport att\r\nden privata konsumtionen i år faller med 5 %.\r\nSparkvoten beräknas ligga runt 10 %.</pre><pre>Raset i den inhemska efterfrågan gör att nedgången\r\ni bruttonationalprodukten fortsätter. Följdriktigt\r\nfaller sysselsättningen i alla sektorer mellan åren\r\n1992 och 1993. Även nästa år, då produktionen i\r\nden konkurrensutsatta industrin kan väntas ta fart,\r\nfortsätter arbetslösheten att öka. Den höga\r\narbetslösheten har förödande konsekvenser för de\r\noffentliga finanserna. Med fortsatt hög arbetslöshet\r\nkommer budgetunderskottet att vara fortsatt stort.</pre><pre>Fru talman! Så här skulle jag kunna fortsätta att\r\ntala om den svenska ekonomin. Men det är inte\r\nbara med nyckeltal som det går att beskriva den\r\nverklighet som vi alla möter.</pre><pre>Ett mer vardagligt språk berättar om samma sak,\r\nfast på annat sätt. Vi läser i tidningen och ser på TV\r\natt läget har vänt och att det är strålande tider för\r\nexportföretagen och för börsen, men vi märker inte\r\ndetta i vår vardag. Vi är rädda för att ytterligare\r\nnågon i familjen skall förlora sitt arbete. Vi vågar\r\ninte ta några risker att byta ut den gamla bilen eller\r\natt köpa en cykel till lillgrabben. Vi vågar inte åka\r\npå semester, därför att vi inte vet hur familjens\r\nekonomi kommer att utvecklas den närmaste tiden.\r\nVi undrar hur det blir med pensionerna,\r\nsjukförsäkringen, föräldraförsäkringen och de\r\nandra sociala trygghetssystemen.</pre><pre>Så här låter det i många svenska hem runt\r\nköksborden. Bakom de nakna och abstrakta\r\nnyckeltalen döljer sig en handfast verklighet, en\r\nverklighet där allt fler känner djup oro och\r\nosäkerhet inför framtiden.</pre><pre>Fru talman! Det är just i ett sådant läge som vi\r\nfolkvalda politiker har ett alldeles särskilt ansvar.\r\nInsikt och lyhördhet måste prägla både våra ord och\r\ngärningar.</pre><pre>Det vore enkelt för mig att t.ex. här och nu\r\nironisera över regeringens många misstag och\r\nprognosmissar i den ekonomiska politiken -- för\r\nden listan är mycket lång, alldeles för lång. Det vet\r\nvi alla.</pre><pre>Fru talman! Låt mig i stället bara konstatera att\r\nregeringen har misslyckats på de tre viktigaste\r\nområdena när det gäller människors trygghet och\r\nfrihet.</pre><pre>För det första: Av den stolta parollen från\r\nregeringens första finansplan i januari 1992, i vilken\r\ndet sades att regeringen skulle ''återupprätta\r\nSverige som en tillväxt- och företagarnation med en\r\nstark och växande ekonomi'', blev det i själva\r\nverket intet.</pre><pre>Tillväxten är negativ och ekonomin krymper. För\r\ntredje året i rad sjunker tillväxten i Sverige. Bland\r\nOECD-länderna ligger vi i botten. 30 000 svenska\r\nföretag har gått i konkurs.</pre><pre>För det andra: Arbetslösheten är naturligtvis\r\nregeringens ojämförligt största misslyckande.\r\nNärmare 400 000 jobb har försvunnit sedan\r\nregeringen trädde till. Massarbetslösheten är en\r\nrealitet. Runt 600 000 människor står utanför den\r\nordinarie arbetsmarknaden.</pre><pre>För det tredje: Regeringen har förlorat kontrollen\r\növer statsbudgetens utveckling. Man har\r\nfullständigt misslyckats med att uppskatta\r\nbudgetsaldots storlek. Avvikelser har uppgått till\r\növer 100 miljarder kronor, från finansplanen ena\r\nåret till kompletteringspropositionen andra året.</pre><pre>Så här är det, och så här har det varit allt sedan den\r\nhöstdag för två år sedan då retoriken började flöda\r\nom ''den enda vägen'' och den enda vägens politik''.\r\nFelaktiga prognoser och bedömningar har avlöst\r\nvarandra.</pre><pre>Ytligt sett är dessa många misslyckanden en tillgång\r\nför oppositionen. Men det är faktiskt inte så jag ser\r\npå saken. För bakom dessa många misstag och\r\nmissbedömningar döljer sig ett allvar som kräver\r\nmer än ironi och retorik.</pre><pre>Den ekonomiska situationen är nu så\r\nbekymmersam för så många människor att\r\nuppgiften att ändra inriktningen på den\r\nekonomiska politiken måste överordnas varje\r\nfrestelse att vinna kortsiktiga poäng i den allmänna\r\ndebatten. Ju fler som på sakliga grunder övertygas\r\nom det felaktiga i regeringens strategi, desto bättre.</pre><pre>En kursändring för den ekonomiska politiken\r\nhandlar först och främst om nödvändigheten av en\r\nny och annorlunda analys av den ekonomiska\r\nsituationen, än den som regeringen bygger sin\r\npolitik på.</pre><pre>Huvuddragen i en sådan analys är följande:</pre><pre>Den låga inhemska efterfrågan måste ställas i fokus\r\nför den ekonomiska politiken.</pre><pre>Den låga efterfrågan tar sig bl.a. uttryck i ett\r\nextremt högt hushållssparande. Hade hushållens\r\nvilja att spendera sina inkomster varit oförändrad\r\nsedan 1991 hade efterfrågan i dag varit 75 miljarder\r\nkronor högre.</pre><pre>Sparkvoten är nu högre än på årtionden. Det\r\nsammanhänger inte minst med den osäkerhet som\r\nmånga hushåll känner inför framtiden. Man oroas\r\nav arbetslöshetens utveckling och av hur det blir\r\nmed förändringarna i trygghetssystemen. Kort sagt,\r\nman oroas över hur det blir med den lilla världens\r\nekonomi.</pre><pre>Så länge hushållen och företagen inte konsumerar\r\noch investerar kommer efterfrågan att fortsätta att\r\nfalla. Detta skärper kraven på att penningpolitiken\r\nläggs om. Den enskilt viktigaste ekonomisk-\r\npolitiska åtgärden är sänkt ränta. Samtidigt måste\r\nfinanspolitiken avpassas efter efterfrågeläget och\r\nbidra till att stimulera ekonomin.</pre><pre>Genom den rekordhöga arbetslösheten har de\r\noffentliga finanserna urholkats, och gigantiska\r\nunderskott uppstått. Detta sammanhänger dels\r\nmed vikande inkomster, dels med ökade utgifter för\r\narbetslösheten. Bara kontantstödet kommer\r\ntroligen att nästa år närma sig 45 miljarder kronor.\r\n45 miljarder kronor i a-kasseersättningar och\r\nkontantstöd!</pre><pre>Det gigantiska budgetunderskottet kan direkt\r\navläsas i växande statsskuld och ökande\r\nränteutgifter, utgifter som tränger ut andra och\r\nbetydligt mer angelägna utgifter ur statsbudgeten.</pre><pre>I grund och botten är detta en moralisk fråga. För\r\nlång tid framöver kommer generationer efter oss att\r\ntvingas betala för 90-talets massarbetslöshet.\r\nÄreminnet över vår generation riskerar att bli\r\nsynonymt med statsskuldsräntor.</pre><pre>Det är den här analysen av vårt lands ekonomiska\r\nproblem som måste genomsyra en omläggning av\r\nden ekonomiska politiken. Insikten om behovet av\r\ndenna omläggning finns också bland allt fler\r\nkvalificerade bedömare. Då tänker jag även på\r\nmånga borgerliga ekonomer och analytiker.\r\nRegeringen blir mer och mer isolerad i den seriösa\r\nekonomisk-politiska debatten.</pre><pre>Nu skall politiken läggas om. Det är vår bestämda\r\nuppfattning och mening. Direktavskrivningar för\r\ninvesteringar, rekryteringsstöd,\r\nutbildningssatsningar och byggsatsningar är några\r\nav våra förslag. Skicka inte ut vårdens och skolans\r\nanställda i arbetslöshet i denna dystra konjunktur!</pre><pre>Utöver det måste den ekonomiska politiken bygga\r\npå en analys där de relevanta sambanden görs\r\ntydliga, så att människor förstår innebörden och\r\ninnehållet. Utan efterfrågan, ingen produktion.\r\nUtan produktion, ingen sysselsättning. Utan högre\r\nsysselsättning, ingen långsiktig sanering av statens\r\nfinanser.</pre><pre>Fru talman! Låt mig för ett ögonblick rikta\r\nstrålkastarljuset mot den sista länken i kedjan; de\r\noffentliga finanserna.</pre><pre>Statsfinanserna är urholkade, budgetunderskottet\r\nrekordstort och statsskulden växande. Inget annat\r\nland har på så kort tid försämrat sina statsfinanser\r\nså kraftigt som Sverige under regeringen Bildts\r\nregim. Sverige har det största lånebehovet inom\r\nOECD-området och den snabbast växande\r\nstatsskulden.</pre><pre>Den grundläggande förklaringen till detta är\r\ngivetvis den låga aktiviteten i ekonomin och den\r\nhöga arbetslösheten. Men till detta måste adderas\r\ndet höga pris som svenska folket nu får betala för\r\natt regeringskoalitionen över huvud taget skall\r\nhålla ihop. Konkret tar sig detta uttryck i\r\nofinansierade skattesänkningar och ekonomiskt\r\noförsvarbara nya reformer av typen\r\nvårdnadsbidrag.</pre><pre>Det är i ljuset av detta budgetpolitiska moras som\r\nman skall granska regeringens verbala ambition att\r\nhäva de växande underskotten. För när man synar\r\nregeringens så omhuldade saneringsplan för\r\nstatsfinanserna, visar det sig att det i själva verket\r\ninte finns särskilt mycket mer än luft i den.</pre><pre>Dagens Nyheters ledarsida, som ju inte direkt kan\r\nbeskyllas för att vara en av regeringens värsta\r\nkritiker, skrev så här om regeringens plan den 27\r\naugusti i år:</pre><pre>''Vårbudgetens upphaussade extra sparplan på 81\r\nmiljarder kronor för de närmaste fem åren bestod\r\ntill 35 miljarder av begränsningar i offentlig\r\nkonsumtion som tre av regeringspartierna använt\r\nsommaren för att ta avstånd från.''</pre><pre>Tidningen fortsatte: ''Besparingsposterna i övrigt\r\nutgjordes av kommande pensionsreformer som\r\nregeringen ännu inte skaffat sig riksdagsmajoritet\r\nför, en ny arbetslöshetsförsäkring som inte är\r\nutarbetad, sänkt ersättningsnivå i\r\nföräldraförsäkringen som socialministern sedan\r\nstoppat, höjda patientavgifter efter en utredning\r\nsom inte blir färdig för beslut förrän efter nästa val\r\nsamt minskade bostadssubventioner om fyra, fem\r\når.''</pre><pre>Så långt Dagens Nyheters ledarsida. För min egen\r\ndel drar jag följande slutsats: Den här regeringen,\r\nliksom tidigare borgerliga koalitionsregeringar,\r\ninnehåller så starka centrifugala krafter att det i\r\npraktiken är omöjligt att föra en konsekvent och\r\nfast finanspolitik. Kittet som håller ihop borgerliga\r\nkoalitionsregeringar är att varje partis väljargrupp\r\nförr eller senare måste få just sin hjärtefråga\r\nexpedierad -- alldeles oavsett om\r\nbudgetunderskottet skenar.</pre><pre>Mot den här bakgrunden är det inte konstigt att\r\nmånga -- på samma sätt som inför valet 1982 --\r\nriktar blickarna mot socialdemokratin och hur vi\r\nser på budgetunderskottet, statsskulden och\r\nräntebördan.</pre><pre>Låt mig därför vara mycket tydlig. Vi har gjort det\r\nförr. Det är inte första gången vi socialdemokrater\r\nfår ärva ett gigantiskt budgetunderskott, som vi\r\nsteg för steg, krona för krona, tvingas ta ned. En\r\nslapp finanspolitik är för oss främmande. Vi vet\r\nvilka förödande ekonomiska och\r\nfördelningspolitiska konsekvenser ett stort\r\nbudgetunderskott och en växande statsskuld har.</pre><pre>Följdriktigt är det mandat som jag och andra\r\nsocialdemokratiska ledamöter av denna kammare\r\nfått av vår partikongress tydligt och entydigt:\r\nUnderskotten skall ned; genom ökad tillväxt och\r\nsysselsättning, skatter och avgifter, men också\r\ngenom utgiftsnedskärningar som fördelas rättvist\r\nmellan medborgarna.</pre><pre>På den här punkten viker jag mig inte en tum. Att\r\nfå inkomster och utgifter att balansera är en\r\ngammal god socialdemokratisk tradition, och den\r\ntänker jag fullfölja.</pre><pre>Fru talman! Om knappt ett år går svenska folket till\r\nval. En lång valrörelse ligger framför oss. De frågor\r\nsom var och en måste ställa sig inför vägvalet den\r\n18 september är följande:</pre><pre>--Blev Sverige bättre med regeringen Bildt?</pre><pre>--Fick du som är pensionär bättre levnadsvillkor\r\noch större trygghet med en borgerlig regering?</pre><pre>--Fick du som är hyresgäst lägre boendekostnader\r\noch större svängrum med en borgerlig\r\nbostadspolitik?</pre><pre>--Fick du som är anställd i den offentliga sektorn en\r\nbättre vardag och större arbetslust med en borgerlig\r\nregering?</pre><pre>--Har rättvisan, jämställdheten och friheten ökat\r\nmed en borgerlig politik?</pre><pre>För mig och tusentals andra svenskar är svaren på\r\nde här frågorna givna.</pre><pre>Vi socialdemokrater kommer att göra allt för att\r\növertyga väljarna om att vårt land behöver en ny\r\nregering som får mandat att föra Sverige ur den\r\nekonomiska krisen.</pre><pre>Säkert kommer debattens vågor att gå höga mellan\r\noss. Det är lätt att hårda ord växlas i stridens hetta.\r\nMen låt oss inte under valåret glömma att det som\r\ngjort det här landet starkt och rikt och till ett bra\r\nland att leva i är att människor kunnat mötas i\r\nsamverkan och samförstånd och därmed kunnat\r\nöka allas vår frihet.</pre><pre>Vi socialdemokrater inbjuder alla goda krafter att\r\nsamverka om att föra Sverige ur den ekonomiska\r\nkrisen. Enskilda medborgare, de politiska\r\npartierna, löntagare och företagare -- alla måste vi\r\nsamlas kring den uppgiften.</pre><pre>Bara genom att öka tillväxten och sysselsättningen\r\nkan vi utveckla välfärden och säkerställa\r\nmänniskors trygghet och frihet.</pre><pre>Bara i samverkan kan vi skapa klara spelregler för\r\narbete och företagande och ge långsiktiga besked\r\nom socialförsäkringar och pensioner.</pre><pre>Fru talman! Så ser den dagordning ut som jag anser\r\nligger framför mig och denna riksdag. Det är\r\nomkring den dagordningen vi socialdemokrater\r\nbjuder in till samverkan -- för att rädda välfärden,\r\nför att slå vakt om jobben och för att fördela\r\nbördorna rättvist. (Applåder)</pre><pre>Anf. 2  IAN WACHTMEISTER (nyd):</pre><pre>Fru talman! Vem är det vi jobbar för, vi som jobbar\r\ni riksdagen? Jo, vi jobbar för det svenska folket, får\r\nvi hoppas, eftersom det är svenska folket som\r\nbetalar våra löner och därmed också betalar för de\r\nmisstag som eventuellt begås -- och det sker dess\r\nvärre.</pre><pre>Men inte nog med det! Det är inte bara det svenska\r\nfolket som betalar, utan det är det svenska folk som\r\ninte ens finns i dag -- även barn, barnbarn och\r\nbarnbarns barn får vara med och betala. Därför är\r\ndet så viktigt att vi kan prestera någonting som vi\r\nmed stolthet kan lämna över till dem, och det gör\r\nvi inte i dag, fru talman. Den attityd som finns i\r\nSverige till budgetunderskott, statsskuld och\r\nalltihop är en helt annan. Det visar att vi inte bryr\r\noss tillräckligt. Après nous le déluge, finns det något\r\nsom heter. Det är franska och betyder ''Efter oss\r\nsyndafloden''.</pre><pre>Det är de som i dag finns i Sveriges regering och\r\nriksdag -- Socialdemokraterna går givetvis inte\r\nfria -- som en gång kommer att framstå som de stora\r\nbanditerna, de som är skyldiga till att vi inte kunde\r\nvidta motåtgärder i den mycket prekära situation\r\nsom Sverige i dag befinner sig i efter en lång tids\r\nvanstyre. Jag skall inte ta till överord, men det här\r\när faktiskt inga överord. Vi kommer att kritiseras\r\nför att vi inte kom loss. Vi kommer att framstå som\r\nde hjärntvättade ledarna som inte kunde tänka om.</pre><pre>När den kritiken en gång framställs kommer alla\r\ngivetvis att skylla ifrån sig. I en demokrati är ju\r\ningen ansvarig -- utom när det går bra; då är det\r\nregeringens förtjänst. Tänk om vi kunde samarbeta\r\noch ta till vara alla utomordentliga förslag och idéer\r\nsom finns -- de finns t.o.m. här i riksdagen. De finns\r\nockså ute i landet. Problemen vi har är nämligen\r\ngemensamma. De har ingenting med olika partier\r\natt göra. De har med människor att göra.\r\nLösningen av dessa problem borde därför vara ett\r\ngemensamt intresse. Eller hur, fru talman?</pre><pre>Det budgetår som nu har börjat kommer svenska\r\nstaten att gå med en förlust på 217 miljarder kronor.\r\nHär i riksdagen bollar man med miljarder som om\r\ndet vore kronor. Man vet knappt hur många nollor\r\ndet är i beloppen -- det spelar ju ingen roll.</pre><pre>Hur mycket är 217 miljarder kronor? Om vi antar\r\natt Medelsvensson tjänar 170 000 kr om året är det\r\nden inkomstskatt som fyra och en kvarts miljon\r\nmänniskor i Sverige skulle jobba ihop på ett år.\r\nMed så mycket går Sverige i förlust. De pengarna\r\nkommer alltså aldrig in!</pre><pre>Dessutom finns inte dessa fyra och en kvarts miljon\r\nmänniskor som arbetskraft i dag -- hela\r\narbetskraften är 3,9 miljoner. Och de människorna\r\nhar redan betalat sin skatt. Jag vill på det här viset\r\nbara försöka få folk att begripa vilka enorma\r\nförluster vi gör.</pre><pre>Man tänker kanske att 200 miljarder hit eller dit\r\ninte spelar så stor roll; det kanske innebär att det\r\nskiljer litet grand mellan inkomsternas storlek och\r\nutgifternas. Men det är inte så! Det är därför vi\r\nbrukar använda ölbackar för att beskriva det här.\r\nIntäkterna är ganska små -- de är bara 350\r\nmiljarder -- och utgifterna är 550 miljarder. Det\r\ninnebär skillnaden mellan en liten stapel och en stor\r\nstapel. Det är en jättesmäll det handlar om!</pre><pre>Och statsskulden är på väg upp i rymden: 1 000\r\nmiljarder! Det är en miljon miljoner. Den nivån\r\npasserade vi när baren stängdes här i somras. Och\r\nsnart är det 1 200 miljarder, och sedan blir det 1 400\r\nmiljarder. Statsskulden är den skuld som staten\r\nsom institution eller som juridisk person -- kan vi\r\nsäga -- har, och då har man ändå inte räknat in den\r\nskuld vi har till alla pensionärer t.ex. Vi har som\r\nstat ett åtagande. Vi har en gång i tiden fått in\r\npengar från dem som skall pensioneras, och de\r\npengarna finns inte heller med i den här kalkylen.\r\nI verkligheten är skulden alltså ännu mycket större.</pre><pre>I Sverige finns det två bilder -- Göran Persson var\r\ninne på det. En är att de svenska företagen, framför\r\nallt exportföretagen, går bra. Visst, de går bra. Men\r\ndet gör inte AB Sverige självt. AB Sverige har kört\r\nfel och sköts fel, och det är kris. Om jag inte vore i\r\nriksdagen skulle jag använda ett mycket starkare\r\nord, men det här håller på att gå åt skogen eller åt\r\npepparn. Och de skyldiga, som vi nu skall tala om,\r\nheter Det politiska etablissemanget.</pre><pre>Vad skall man då göra åt ett företag som är i så\r\neländigt skick som detta och som gör en sådan\r\njättelik förlust? Jo, givetvis skall man skära i alla\r\nkostnader som det går att skära i. Man säger inte\r\nmeddetsamma: Men det går inte att skära i det här!\r\nDet kan vi inte göra. Vi måste vänta.</pre><pre>De flesta beslut här i kammaren gäller vad man\r\nskall göra 1995, 1998, eller liknande. Men man\r\nmåste ju skära direkt! Man måste gå på de onödiga\r\nutgiftsposterna som en slåttermaskin. Finns det\r\nsådana då? Här säger man: Det kan vi inte göra --\r\ndå minskar vi efterfrågan. Vad är det för\r\nefterfrågan som minskar om vi hårt går fram över\r\nett paket bestående av organisationsstödet,\r\npartistödet till oss själva, presstödet,\r\nbiståndspolitiken, som är ineffektiv och inte ger\r\nnågonting alls för pengarna, och flyktingpolitiken.\r\nDet är områden där man inte gjort ett dugg förut.\r\nÄr inte det fantastiskt?</pre><pre>Nu har man kommit fram till en annan lösning, och\r\ndet för att Bengt Westerberg inte skall bli sur och\r\nför att Alf Svensson inte skall lämna regeringen.\r\nHär i riksdagen skall alla som företräder\r\norganisationer och fack -- vare sig ni jobbar för dem\r\neller de för er -- kunna fortsätta att smörja dem på\r\nnågot sätt. För detta får svenska folket en nota på\r\n100 miljarder kronor -- det är som jag sade i början\r\nfolket som betalar allt det här.</pre><pre>Om man undantar flyktingpolitiken -- den får man\r\nju inte tala om, för då går folk här i spinn -- är det\r\nfråga om ungefär 35 miljarder kronor. Då har jag i\r\nstället lagt till landstingsbyråkratin. Säg att det är\r\n35 miljarder kronor. I ett krisläge skulle man direkt\r\nkunna minska det till hälften. Jag känner inte till\r\nnågot företag, stort eller litet, som inte skulle göra\r\ndet. Men det finns någon sorts\r\nhandlingsförlamning, därför gör man inte så. Kom\r\nnu inte dragande med den inhemska efterfrågan!\r\nDet handlar inte om den.</pre><pre>Krismedvetandet är inte tillräckligt. Man seglar\r\nvidare med ett annat sikte framför sig som heter\r\nnästa val eller någonting annat. Det handlar inte\r\nom nästa val. Det handlar faktiskt om Sverige.</pre><pre>Att få ner utgifterna är en sak. En annan är att öka\r\nintäkterna, att få Sverige att fungera. Man måste gå\r\npå vissa fel. Ett fel i Sverige är facket. Jag menar\r\ninte fackföreningarna ute på företagen utan facket\r\nsom stor institution. Detta vågar man inte säga här\r\ninne. Det är farliga saker. Man måste ta en match,\r\ndärför att facket vill bevisligen inte få i gång\r\nföretagen. Det visar de reaktioner som har varit.\r\nFöretagen måste komma i gång.</pre><pre>Det har snart gått hundra år sedan Ådalen. Jag\r\nhoppas att Göran Persson är ett exempel på att\r\nSocialdemokraterna har lämnat den gammaldags\r\nattityden och förstår att vi har moderna problem år\r\n1993. Då måste man ändra arbetsrätten och göra\r\nnågonting ordentligt. Regeringen kommer litet fegt\r\nmed småförslag. Då dyker socialdemokraterna\r\nomedelbart upp och säger: När vi kommer tillbaka\r\ntill makten skall vi riva upp dessa beslut.</pre><pre>Fru talman! Detta är ett illavarslande tecken på att\r\nSverige är ett land som inte låter sig moderniseras\r\ndärför att de som styr och ställer biter sig fast i\r\nbordskanten. Det låter som om elefanterna vill\r\nbehålla sin makt i det längsta. Jag vill påminna om\r\natt de gjorde det i Östtyskland också.</pre><pre>Måste det gå åt skogen? Nej, det är klart att det inte\r\nmåste. Men man måste kvickna till och förstå att\r\nt.ex. företagandet -- det som en gång var det kapital\r\nsom var så förfärligt och som alla skulle resa sig\r\nemot -- kanske är en tillgång. Det kanske inte alls är\r\nfult att det finns folk som lyckas i affärer och tjänar\r\npengar. Dessa människor skapar ju jobb, inte bara\r\nåt sig själva utan åt alla. De bygger ett välstånd.</pre><pre>Sverige består i dag inte av en massa otäcka typer\r\nsom är osolidariska, såvida inte stora, feta\r\norganisationer håller reda på dem. Det finns en\r\nsolidaritet i Sverige som jag tror är självklar. Jag har\r\ni varje fall inte träffat folk -- trots att jag har\r\nförsökt -- som är osolidariska i den bemärkelsen att\r\nde inte bryr sig om hur det går för andra människor.\r\nDet finns en självklar inställning att vi måste hjälpa\r\ndem som inte kan hjälpa sig själva. Så är det. Jag\r\ntror att det överallt i Sverige finns en stolthet inför\r\nde gamla. Man vill inte skämmas för att de gamla\r\nen gång får det dåligt. Man vill tvärtom garantera\r\natt de får det bra. Jag tror att det är en uppfattning\r\nsom vi har gemensamt. Problemet är snömoset,\r\nsom ligger ovanpå det här.</pre><pre>Vad skall vi satsa på om vi nu inte skall satsa på\r\nföretagen? Jag menar riktiga satsningar, inte\r\nhalvdana. Skall vi göra en nysatsning på\r\nlandstingen, LO, Sveriges Radio eller något annat?\r\nVi måste ju satsa på något som kan ge någonting.\r\nDet vet alla. På Socialdemokraternas kongress\r\nfastställde man detta. Alla svamlar om detta och\r\nsäger att det skall göras. Gör det då! Var inte så\r\nrädda för det! Kom loss! Det behövs något nytt.</pre><pre>När vi nu har de här gemensamma problemen har\r\ndet från många håll föreslagits att man skall lösa\r\ndem utan att ta kontakt med Ny demokrati. På det\r\nviset har man visat sitt storslagna politiska och\r\ndemokratiska sinnelag, eller hur? Man skall mobba\r\nNy demokrati. Det skrivs artiklar av\r\nsocialdemokrater. Det hoppar upp andra gubbar,\r\nt.ex. Westerberg, som säger: Det är riktigt. Ny\r\ndemokrati skall vi inte ha något att göra med.</pre><pre>Låt mig i all ödmjukhet säga att vi faktiskt är de\r\nenda som har haft rätt i de stora viktiga frågorna.\r\nVi talade om hur det var för ett år sedan. Då satte\r\nni alla upp seglen och var med på att köra rakt in i\r\nbergväggen. Det gör att halva Sverige sjunker i dag.\r\nDå sade vi ifrån. Det går inte att slå ihjäl\r\nbudbäraren, som ni försöker göra. Det är bättre att\r\nlyssna.</pre><pre>Innan det här anförandet är slut vill jag säga att vi\r\nhär inne egentligen kan göra ganska litet jämfört\r\nmed vad man kan göra genom penningpolitiken.\r\nPenningpolitiken sköts på Riksbanken. Det finns\r\ninget bättre sätt att snabbt förstöra ett lands\r\nfinanser än att använda penningpolitiken. Det tar\r\nlängre tid att förstöra landet med finanspolitik, som\r\nvi snackar om. Med penningpolitiken går det så att\r\ndet visslar.</pre><pre>Den stora tabben som gjordes för ett år sedan var\r\natt ni alla, i stort sett, backade upp den\r\npenningpolitik som var vansinnig. Den gjorde att\r\ndet skapades en situation som i pengar räknat\r\nbetyder en förlust på kanske 100 miljarder kronor\r\noch en arbetslöshet för 100 000 människor. Den\r\ntokiga penningpolitiken började 1989/90.</pre><pre>Tack!</pre><pre>(Applåder)</pre><pre>Anf. 3  GÖRAN PERSSON (s) replik:</pre><pre>Fru talman! Vi har hört Ian Wachtmeister beskriva\r\nNy demokratis roll i svensk politik. Han beskriver\r\nnydemokraterna som mobbade och utstötta, som\r\ndem som saknar inflytande. Vi som har följt\r\ndebatten och sett uppgörelserna här i kammaren\r\noch i finansutskottet vet att det är en beskrivning\r\nsom inte är sann.</pre><pre>Ian Wachtmeister tillhör regeringsunderlaget. Den\r\nekonomiska politik som har spikats i det här landet\r\nhar kunnat spikas därför att Ny demokrati har gjort\r\nupp med regeringen. Efter det att dessa\r\nuppgörelser har träffats har omvärlden värderat\r\nSverige. Betyget har inte blivit särskilt gott. Det\r\nkanske vi alla förstår när vi har hört detta\r\nframträdande i talarstolen.</pre><pre>Anf. 4  IAN WACHTMEISTER (nyd)\r\nreplik:</pre><pre>Fru talman! Jag vill först göra ett förtydligande, så\r\natt alla kan hänga med. Det jag talade om tidigare\r\nnär jag nämnde penningpolitiken var allt det som\r\nhade att göra med att kronan skulle flyta.</pre><pre>Göran Persson sade att vi tillhör\r\nregeringsunderlaget. Vi får väl höra med\r\nregeringspartierna sedan om de anser att det är så.\r\nI politiken tillhör ju Ny demokrati ingenting. Det\r\när farligt att ens ta i oss.</pre><pre>Jag anser att vi tillhör Sverige. Det är det viktiga.\r\nVår uppgift är att lösa problem för Sverige. Jag har\r\nförsökt göra en analys av situationen i Sverige. Den\r\nanalysen hade Göran Persson tydligen ingenting att\r\ninvända emot. Det tackar jag så mycket för.</pre><pre>Anf. 5  GÖRAN PERSSON (s) replik:</pre><pre>Fru talman! Vad jag är kritisk mot när det gäller Ny\r\ndemokrati är de dubbla rollerna. Ena stunden\r\nkostar man på sig den här typen av våldsamma\r\nutfall, raljerande beskrivningar och ibland mycket\r\ndrastiska uttryck. I nästa ögonblick utgör man\r\nunderlag för den ekonomiska politik som\r\nregeringen lägger fast. Det är klart att sådant\r\nskadar Sverige. Att man i samma andetag står och\r\ntalar om att man tillhör Sverige och står för något\r\nslags nationell samling är faktiskt att inte uttrycka\r\nsig på ett logiskt och klart sätt.</pre><pre>I dagarna kommer vi att få bevittna nästa stora\r\nteater med Ny demokrati och regeringen. Det\r\nhandlar om vårdnadsbidraget. Nydemokraterna\r\nkommer att säga: Vi kommer inte att släppa igenom\r\nförslaget om vårdnadsbidrag. Det fäller vi.</pre><pre>Regeringen kommer att säga att man vägrar\r\nkompromissa med Ny demokrati. Medan den\r\nteatern pågår kommer räntor att stiga, och\r\nomvärlden kommer faktiskt att värdera Sverige allt\r\nlägre. Så småningom kommer Ian Wachtmeister\r\nåterigen till den punkt då han får böja sig. Han får\r\nkrypa till korset. Så blir det. Det är den typen av\r\ndubbelspel från Ny demokratis sida som måste\r\navslöjas och göras tydlig. Ny demokrati är\r\ningenting annat än Anne Wibbles trogna stödtrupp\r\nnär det gäller den ekonomiska politiken. Och det\r\nhar drabbat den svenska kronan.</pre><pre>Anf. 6  IAN WACHTMEISTER (nyd)\r\nreplik:</pre><pre>Fru talman! Den här debatten är rolig redan från\r\nbörjan. Anne Wibble har födelsedag i dag. Men jag\r\ntror inte ens att hon med sitt gladaste\r\nfödelsedagshumör skulle påstå att Ny demokrati är\r\nhennes trogna trupp. Hon har i denna kammare\r\nsagt att jag är usel, att det är tur att Ny demokrati\r\ninte har något inflytande på svensk politik osv.</pre><pre>Göran Persson har synpunkter på mitt sätt att tala.\r\nDet är mycket intressant att han har det. Jag har\r\ninga synpunkter på Göran Perssons sätt att tala.\r\nHan får gärna fortsätta som han har börjat.</pre><pre>När det gäller Ny demokrati tycker jag dock att\r\nman skall komma ihåg att det finns 400 000,\r\n500 000, 800 000 eller kanske t.o.m. en miljon\r\nmänniskor som faktiskt tycker så här konstigt som\r\nvi. Det är väl ganska märkligt, och dem kanske man\r\nskall lyssna på.</pre><pre>Jag vill ta upp en sak som Göran Persson var inne\r\npå sitt anförande. Ni tror att det går att lösa\r\nproblem som vi har i Sverige i dag med samma\r\nmedicin som man använde förr i tiden. Det går inte.\r\nDe monopol som nästan alla i detta rum tycker så\r\nmycket om och umgås så mycket med utgör en stor\r\nfara i Sverige. Ni måste vara med och spränga loss\r\nde här bitarna. Göran Persson är fortfarande\r\nrelativt oförstörd och skulle kunna vara med och\r\ngöra något sådant. Jag skulle t.o.m. kunna\r\nsamarbeta med honom -- bara en sådan sak. Det\r\nhär var ingen invit.</pre><pre>Den fria konkurrensen är så viktig. Vem är det som\r\ngynnas av den fria konkurrensen? Det är inte de\r\nstora elefanterna. Det är folk. Det är faktiskt\r\nmänniskor som röstar på alla dessa partier, även\r\nSocialdemokraterna. Därför skall man köra på de\r\nhär nya fräscha linjerna och ta litet nya tag. Göran\r\nPersson är inte så dum i alla fall.</pre><pre>Talmannen anmälde att Göran Persson anhållit att\r\ntill protokollet få antecknat att han inte ägde rätt\r\ntill ytterligare replik.</pre><pre>Anf. 7  JOHAN LÖNNROTH (v):</pre><pre>Fru talman! Göran Persson talade med rätta om hur\r\nviktigt det är att vi lyfter ner den ekonomiska\r\ndebatten i vardagen. Ulla-Karin jobbade deltid\r\nsom kanslist på ett kommunalt bibliotek 1989 och\r\n1990 och fick då ut ungefär 6 500 kr i månaden efter\r\nskatt. Hon utbildade sig till bibliotikarie, men när\r\nhon var klar hade den kommunala krisen slagit till.\r\nHon fick inget jobb och lever nu på a-kassan. Hon\r\nförlorar 600 kr i månaden på de försämringar\r\nriksdagen beslutade om i våras. Nu får hon ut\r\nknappt 4 000 kr efter skatt. Hon har tre barn, och\r\nhennes sambo riskerar också att förlora sitt jobb.\r\nHon säger att hon aldrig har känt sig så osäker inför\r\nframtiden och sparar in på allt hon kan.</pre><pre>Jag har jämfört Ulla-Karins ekonomi med min\r\negen. Jag tjänar betydligt mer och har fått skatten\r\nkraftigt sänkt sedan 1989. Jag sparar ganska mycket\r\ndels för att jag inte hinner konsumera, dels för att\r\njag liksom Ulla-Karin är osäker om framtiden -- och\r\ndå tänker jag på pensionssystemet snarare än på\r\nriksdagsplatsen.</pre><pre>Ulla-Karins och mitt beteende förklarar den\r\nsvenska krisen i ett nötskal: Hon som behöver\r\nkonsumera mer och kommunen som skulle behöva\r\nhennes arbetskraft har inte råd. Vi som har fått\r\nsänkt skatt har råd att konsumera mer men gör det\r\ninte, eftersom de väldiga budgetunderskott som\r\narbetslöshetsunderstödet för sådana som Ulla-\r\nKarin och skattesänkningarna för sådana som mig\r\nhar åstadkommit att vi har blivit osäkra om\r\nframtiden.</pre><pre>Man kan också utgå ifrån Ulla-Karin och mig för att\r\nta reda på vad som behöver göras. Höj skatten för\r\nmig och andra höginkomsttagare och använd\r\npengarna till att ge tillbaks pengarna som staten\r\ntagit från kommunerna. Använd de pengar som jag\r\nbetalar mer i skatt för att betala mellanskillnaden\r\nmellan Ulla-Karins a-kassa och hennes kommunala\r\nlön. Arbetslösheten skulle då minska utan att\r\nbudgetunderskottet skulle öka och fördelningen\r\nskulle bli mer rättvis.</pre><pre>Krisen är akut. Det måste hända något nu. Det tar\r\nlitet tid att ändra i skattesystem och statliga\r\nutbetalningar till kommunerna. Men nu handlar\r\ndet om psykologi mer än om reda pengar. Det\r\nskulle räcka om mina borgerliga meddebattörer\r\nLars Tobisson, Per-Ola Eriksson, Lars Leijonborg\r\noch Stefan Attefall -- någon skulle kanske rent av\r\nlyssna på Ian Wachtmeister -- gick upp här och sade\r\natt det faktiskt ligger något i vad alla våra\r\nkommunalpolitiker säger. Det är vetttigt att stärka\r\nkommunernas ekonomi i dag. Då skulle det\r\nomedelbart påverka både personal- och\r\nbudgetplaner i kommunerna, vilket det just nu\r\npågår arbete med. Effekten på arbetslösheten\r\nskulle bli omedelbar.</pre><pre>Men det räcker inte med akuta åtgärder mot dagens\r\narbetslöshet. Det krävs också ett långsiktigt\r\nhållbart program för att sanera rikets finanser, ett\r\nprogram som övertygar Ulla-Karin och mig om att\r\ndet inte är våra barn och barnbarn som ensamma\r\nskall betala både den stora statsskulden och den\r\nmiljöskuld som våra generationer har dragit på oss.\r\nOckså det programmet handlar mycket om\r\npsykologi och moral. Människor måste helt enkelt\r\nfå en ny tro på framtiden.</pre><pre>Avgörande för att ett sådant långsiktigt program\r\nskall hålla är också att den stora majoriteten av\r\nmedel- och arbetarklass som har rimligt stabila jobb\r\noch hyggliga inkomster upplever bördorna som\r\nrättvist fördelade. För detta krävs dels att de stora\r\nskattehöjningarna och besparingarna drabbar\r\nhårdast högst upp i samhällspyramiden, dels att det\r\nkan visas att de pengar man avstår ifrån blir\r\neffektivt använda.</pre><pre>Det finns i dag ett sug efter enkla budskap, att det\r\nbara är att återvända till det gamla, att talet om\r\nunderskott bara är bluff, att det räcker med att\r\navslöja skurkarna som slarvat bort våra pengar och\r\natt det räcker att byta regering. Vänsterpartiet\r\nklämmer mycket gärna åt banksvindlarna, och vi\r\nvill mycket gärna bli av med regeringen Bildt\r\nomedelbart. Vi vet att högern inte klarar att sanera\r\nrikets finanser, eftersom den inte kan ge sig på sina\r\negna stödtrupper bland höginkomsttagarna.</pre><pre>Men det räcker inte att säga det. Vi måste också\r\nforma ett tydligt alternativ som skall bära upp en ny\r\nmajoritet. Det alternativet kommer att betyda\r\nuppoffringar också för den stora majoriteten i\r\nSverige. Skall vi kunna ha en bra skola och en bra\r\nsjukvård för alla måste en större del av våra pengar\r\ngå till gemensamma ändamål och en mindre del av\r\ndem till privat förbrukning.</pre><pre>Den svenska vänsterns och arbetarrörelsens stora\r\noch svåra uppgift i dag är att förklara varför också\r\nmedelklassen måste finna sig i uppoffringar. Vi som\r\nhar det materiellt bra i dag och som kanske rent av\r\ntjänar pengar på att låna till staten mot hög ränta,\r\nblir också i längden förlorare om kursen inte\r\nändras. Vi måste kunna visa att även om det kan\r\nvara behagligt ett tag att sköta sig själv och skita i\r\nandra bakom låsta dörrar, så får man så småningom\r\nsitta rädd bakom tredubbla lås och med glassplitter\r\npå villamuren.</pre><pre>Sista delen av mitt inlägg är riktat till Göran\r\nPersson. Han är välkommen till våra debatter.\r\nEfter att ha hört honom i dag förstår jag alla de\r\nomdömen om honom som jag hört där det sägs att\r\nhan är en lysande pedagog. Jag kan instämma i hela\r\nhans analys av den borgerliga politiken och dess\r\nmisslyckanden. Däremot tycker jag fortfarande att\r\nhans budskap är ganska otydligt. Vad är det för\r\nförslag som Göran Persson kommer att lägga fram\r\nsom eventuell framtida finansminister?</pre><pre>Göran Persson sade att budskapet från\r\nSocialdemokraternas kongress var tydligt.\r\nKongressen ställde sig bakom en motion från\r\nKalmar som bl.a. sade att ''Socialdemokratisk\r\npolitik har reducerats till att justera en förtorkad\r\nborgerlig åtstramningspolitik.'' Detta måste väl\r\nändå vara rent sakligt fel. Snarare var det väl\r\nborgarna som fullföljde den åtstramning som\r\ninleddes redan i och med valutakrisen och den\r\nsocialdemokratiska regeringens krispaket på\r\nhösten 1990. Rätta mig gärna om jag har fel, Göran\r\nPersson.</pre><pre>Ni socialdemokrater har ju också här i riksdagen\r\nanklagat oss vänsterpartister för att inte stödja\r\nåtstramningar under överhettningen i slutet av 80-\r\ntalet, och vi har delvis krupit till korset. Skall man\r\nuppfatta kongressbeslutet om Kalmarmotionen så\r\natt ni tar tillbaka den kritiken nu?</pre><pre>I Kalmarmotionen hette det också att ''Något klart\r\noch tydligt socialdemokratiskt alternativ saknas.''\r\nDetta stämmer bättre med min och Vänsterpartiets\r\nuppfattning. Ni avslog i våras våra förslag att höja\r\nskatten för höginkomsttagare och finansierade bara\r\nen liten del av era egna förslag. Ni skällde på\r\nborgerliga indragningar av kommunala pengar,\r\nmen ställde inte upp när vi tog votering på mer\r\npengar till kommunerna. Ni ville inte heller tala\r\nom -- Göran Persson talar inte heller om det i dag --\r\nvar de långsiktiga besparingarna skall göras när\r\nkonjunkturen vänder uppåt.</pre><pre>I övrigt är det som Göran Persson säger om behovet\r\nav långsiktiga besparingar och budgetunderskottets\r\nallvar helt i överensstämmelse med vad vi säger i\r\nvåra ekonomiska motioner och har sagt under\r\nmycket lång tid. Ändå finns det de som tolkat det\r\nekonomiska programmet på kongressen så att ni\r\navvisar ett samarbete med Vänsterpartiet. Claes-\r\nGöran Kjellander skrev i en krönika i Dagens\r\nNyheter att ett yrkande på kongressen som kunde\r\ntolkas så att LO och Vänsterpartiet skulle ersätta\r\nFolkpartiet som samarbetspartner i det\r\nekonomiska programmet avslogs med stor\r\nmajoritet av kongressen.</pre><pre>Göran Persson efterlyser klara besked om\r\nsocialförsäkringarna. Ingvar Carlsson har antytt att\r\nhan kan tänka sig generella sänkningar av\r\nersättningsnivåerna i socialförsäkringarna för alla.\r\nVi har sagt att vi föredrar att man i stället sänker\r\nersättningsnivåerna för höginkomsstagarna. För\r\ndetta har vi fått våldsamma angrepp på oss från\r\nledande socialdemokrater och i A-pressen som\r\npåstår att våra förslag, som är fördelningspolitiskt\r\nmera rättvisa, skulle stå till höger om den\r\nsocialdemokratiska politiken -- den\r\nsocialdemokratiska politik som jag inte riktigt kan\r\nse vad den innebär.</pre><pre>Jag har också hört referat från möten där ledande\r\nsocialdemokrater påstått att man inte kan lita på oss\r\ni Vänsterpartiet därför att vi inte kan klara av att\r\nstå för impopulära beslut. Jag är en av dem som\r\nefter stor tvekan blev en anhängare av att vi skulle\r\nkompromissa med Göran Persson vid beslutet om\r\nkommunaliseringen av lärartjänsterna.</pre><pre>Jag blev utskälld efter noter på en rad möten med\r\nlärare i Göteborg. Jag fick uppleva att gamla\r\nvänner lämnade partiet på grund av att\r\nVänsterpartiet hade ställt upp för Göran Persson.\r\nVi fick däremot -- såvitt jag kunde märka -- av\r\nmassmedia inte del av äran för reformen. Den äran\r\ntog Göran Persson på sig ensam.</pre><pre>Mot denna bakgrund vill jag ställa tre raka frågor\r\ntill Göran Persson.</pre><pre>Ställer socialdemokratin upp på att långsiktigt höja\r\nskatten för höginkomsttagare? Jag talar om\r\nlångsiktighet. Jag kan inte ta en tillfällig höjning av\r\nskatten mitt i en lågkonjunktur på allvar. Det är ett\r\nså knäppt förslag att jag inte tror att Göran Persson\r\nsjälv tar det på allvar.</pre><pre>Ställer socialdemokratin upp på att ge mer pengar\r\ntill kommunerna?</pre><pre>Litar socialdemokratin mer på Folkpartiet än på\r\nVänsterpartiet? Har ni för avsikt att i valrörelsen\r\nsatsa på Folkpartiet som samarbetspartner?\r\nAvvisar ni samarbete med oss?</pre><pre>Anf. 8  IAN WACHTMEISTER (nyd)\r\nreplik:</pre><pre>Fru talman! Jag skall inte svara på den sista frågan.\r\nMen jag skulle tro att Göran Persson gärna arbetar\r\ntillsammans med både Vänstern och Folkpartiet.</pre><pre>Jag vill anknyta till vad Lönnroth sade om\r\nkommunerna. Lönnroth är inte alls så tokig.\r\nLönnroth sitter i finansutskottet. Han har t.o.m.\r\nflyttat fram till bordet, vilket är mer än vad de flesta\r\ni finansutskottet önskar att jag hade gjort. Men jag\r\nsitter där i alla fall.</pre><pre>Påpekandet om kommunen är väsentligt. Vad\r\nLönnroth säger om vad som görs i dag är helt\r\nriktigt. Man tar bort dem som producerar. Jag sade\r\ndetta i partiledardebatten, och jag vill säga det igen.\r\nDet är otroligt korkat att göra så. Man tar alltså\r\nbort dem som producerar. I den offentliga sektorn\r\när det fråga om dem som ger sjukvården och ger\r\nutbildningen, dvs. lärare, läkare, biträden,\r\nsjuksköterskor osv. Detta är lika korkat som om\r\nVolvo vid en rationalisering skulle sluta producera\r\nbilar. Vi skall komma ihåg att AB Sverige inte har\r\nden möjlighet som AB Volvo har, nämligen att sälja\r\nsig självt till Frankrike.</pre><pre>Jag är inte vänsterpartist. Men ibland har Vänstern\r\nrätt. Bankerna har gjort fel. Jag vill inte kalla dem\r\nför banksvindlare, även om det antagligen finns\r\nsådana också. Men bankerna är en del i det system\r\nsom inte har fungerat i Sverige. De har bidragit till\r\natt det har gått sämre genom att inte ge krediter,\r\nvilket de är till för. De har i stället försatt företag i\r\nkonkurs.</pre><pre>Bankernas roll är att skapa ett kreditsystem. Det är\r\nalldeles riktigt. Men när bankerna skall\r\nrationalisera -- det måste även bankerna och den\r\noffentliga sektorn göra -- blir effekten mycket viktig\r\ni vårt land, nämligen att räntan går ned. Det gäller\r\ninte den ränta som riksbankschefen sitter och spelar\r\nmed. Det gäller den ränta som vanliga människor\r\nbetalar. Den s.k. spreaden minskar, dvs. den\r\nmarginal som bankerna låter er betala för att täcka\r\nkostnaderna. Bankerna spelar givetvis en stor roll.</pre><pre>Det är klart att vi inte kan göra något här i Sverige\r\nom inte de stora elefanterna ändrar sitt beteende.\r\nDet gäller bankerna och, som jag nämnde förut,\r\nfacket.</pre><pre>Anf. 9  JOHAN LÖNNROTH (v) replik:</pre><pre>Fru talman! Om jag minns rätt fanns det ett förslag\r\ni det ursprungliga nydemokratiska programmet --\r\nnär ni kom in i riksdagen -- som gick ut på att ta\r\nifrån kommunerna alla anslag till barnomsorgen.\r\nEn rad undersökningar visar att barnomsorgen är\r\nsamhällsekonomiskt lönsamt. Era förslag skulle ha\r\nbetytt en nästan total skrotning av hela den\r\nkommunala barnomsorgen.</pre><pre>Tror Ian Wachtmeister att det finns en chans att alla\r\nde arbetslösa som då skulle komma från\r\nbarnomsorgen skulle få jobb i det privata\r\nnäringslivet? Var någonstans vill Ian Wachtmeister\r\nfixa de nya jobben åt dem?</pre><pre>Visst är det nödvändigt att rationalisera. Men det\r\nsom hände i det svenska banksystemet i slutet av\r\n80-talet var till mycket stor del ett resultat av att Ian\r\nWachtmeisters ideologiska vänner hade fått igenom\r\nsina önskemål, dvs. att släppa praktiskt taget allting\r\nfritt. Man lät bankerna låna ut hur mycket som\r\nhelst. Man lät fastighetshajarna köpa fastigheter i\r\nLondon och Bryssel och låna hur mycket som helst.\r\nDet berodde på att det ekonomiska system som Ian\r\nWachtmeister vill ha genomfördes i rasande takt i\r\nSverige i slutet av 80-talet. Jag förstår inte hur Ian\r\nWachtmeister kan undvika att också själv ta på sig\r\nen liten del av det ideologiska ansvaret för det\r\nmycket olyckliga som hände i det svenska\r\nkreditsystemet.</pre><pre>Anf. 10  IAN WACHTMEISTER (nyd)\r\nreplik:</pre><pre>Fru talman! Det är bra att Johan Lönnroth gör klart\r\nför alla att jag inte är vänsterpartist. Det är jag\r\nfaktiskt inte alls. Tack för det.</pre><pre>Johan Lönnroth säger att vi inte vill ge något ansvar\r\ntill kommunerna i fråga om barnomsorgen -- eller\r\nhur det nu var. Jag vet inte vad Johan Lönnroth har\r\nläst för något. Vi vill ge ansvaret till föräldrarna.\r\nDet är föräldrarna som skall ha ansvaret för både\r\nbarnen och barnomsorgen. Det är alldeles riktigt\r\natt vi går emot socialiseringen av barnen i Sverige.</pre><pre>Det går givetvis att privatisera den offentliga\r\nsektorn. Det går alldeles utmärkt. De som arbetar\r\ndär får jobb även i framtiden. De kan utföra sina\r\njobb i konkurrens med andra.</pre><pre>Jag är faktiskt inte skyldig i fråga om\r\nfastighetsskojare -- eller vad det nu var fråga om.\r\nMen låt mig fråga Johan Lönnroth en annan sak.\r\nEn kamrat till Johan Lönnroth sade en gång att han\r\nvar så upprörd över att husläkare i det nya systemet\r\nt.o.m. skulle kunna tjäna mer än ett landstingsråd.\r\nDet var ungefär som om han fick slag vid blotta\r\ntanken. Jag tycker, fru talman, att alla läkare skall\r\ntjäna dubbelt så mycket som landstingsråd. Jag\r\ntycker att de gör dubbelt så mycket nytta.\r\nDessutom tycker jag att det över huvud taget inte\r\nskall finnas några landstingsråd.</pre><pre>Anf. 11  JOHAN LÖNNROTH (v) replik:</pre><pre>Fru talman! På denna konkreta fråga kan jag svara\r\natt jag också upplever det som rimligt att\r\nåtminstone vissa läkare tjänar mera pengar än\r\nlandstingsråd. Jag har också varit en av dem i\r\nriksdagen som har talat för att både våra egna\r\narvoden och över huvud taget höga löner i staten\r\ngott kan sänkas.</pre><pre>Jag har aldrig hört någon som skulle ha antytt att\r\nIan Wachtmeister är en vänsterpartist. Däremot\r\nupplevde jag till min förfäran den senaste valdagen\r\nhur unga arbetargrabbar, som förr om åren\r\nbrukade ta en valsedel för mitt parti, gick raka\r\nvägen fram till Ny demokratis valsedelsutdelare\r\noch tog Ny demokratis valsedlar. Jag har funderat\r\nen hel del på detta och också pratat med några\r\nstycken som röstade på Ny demokrati. Det hela\r\ngällde just att Ny demokrati var nytt och fräscht och\r\nvar ett parti som var emot etablissemanget. Vi, de\r\ngamla partierna, var litet grand grå och trista.</pre><pre></pre><pre>Ian Wachtmeister försöker fortsätta att spela den\r\nhär rollen. Han talar om de stora elefanternas dans,\r\nom etablissemanget osv. Jag tror inte, Ian\r\nWachtmeister, att det längre håller. Man upplever\r\nIan Wachtmeister som en av de där elefanterna.</pre><pre>Ian Wachtmeister tillhör numera det svenska\r\netablissemanget mycket mer, tror jag, än vad\r\nexempelvis Johan Lönnroth gör. Den rollen kan\r\nIan Wachtmeister aldrig komma ifrån. Ny\r\ndemokratis ledning tillhör det svenska\r\netablissemanget.</pre><pre>Talmannen anmälde att Ian Wachtmeister anhållit\r\natt till protokollet få antecknat att han inte ägde rätt\r\ntill ytterligare replik.</pre><pre>Anf. 12  GÖRAN PERSSON (s) replik:</pre><pre>Fru talman! Först vill jag tacka Johan Lönnroth för\r\nde vänliga orden. Vi får väl se hur långt\r\npedagogiken räcker. Det är en svår uppgift som vi\r\nhar framför oss. Jag kan på en gång säga: Jag har\r\ninget emot att samarbeta med alla konstruktiva\r\nkrafter. Vi skall titta på de förslag som ni lägger\r\nfram och skärskåda dem. Vi skall konstruktivt\r\nbidra till att en rättvis fördelning tillvaratas och\r\nhävda den fulla sysselsättningen. Det är alltså klart\r\natt vi kan samverka.</pre><pre>Men Johan Lönnroth skall komma ihåg att vi har\r\nen erfarenhet, nämligen den att Vänsterpartiet inte\r\nfanns där förra gången då överhettningen i den\r\nsvenska ekonomin skulle bekämpas och vi försökte\r\nfå till stånd allianser 1989 och 1990 kring en\r\nåtstramningspolitik. Det resulterade i att den\r\nregering som jag då satt med i fick avgå. Den avgick\r\njust därför att vi inte fick stöd från Vänsterpartiet.</pre><pre>Det finns alltså sår, och det finns erfarenheter som\r\nhar gjort att många av oss som har ansvaret för den\r\nsocialdemokratiska politiken har frågat oss: Kan vi\r\nverkligen lita på Vänsterpartiet? Finns man där när\r\ndet bränner till?</pre><pre>Jag tackar också för Johan Lönnroths insats i\r\nskolpolitiken. Jag kände inte till den förut. Annars\r\nvar det ju Johan Lönnroths f.d. partikamrat Ylva\r\nJohansson som vid det aktuella tillfället drog ett\r\nväldigt tungt lass. Hon gjorde det dessutom på ett\r\nutomordentligt sätt och har vid flera tillfällen fått\r\nuppskattning för detta.</pre><pre>Så till Johan Lönnroths tre konkreta frågor.</pre><pre>Skattereformen ligger fast. Vi har gjort ett avsteg\r\nfrån skattereformen. Det gäller värnskatten. Jag\r\nuppfattade att Johan Lönnroth var kritisk på den\r\npunkten. Men jag tycker att det är rimligt att vi som\r\nhar jobb och som tjänar bra är med och delar\r\nkrisens bördor. Under den här hemska\r\nlågkonjunkturen och under den här hårda\r\nåtstramningen måste vi faktiskt visa att de som har\r\ndet bäst ställt får vara med och bidra.</pre><pre>När det gäller att komma åt människor med goda\r\ninkomster och att föra det här resonemanget i ett\r\nfördelningsperspektiv tror jag inte att\r\nskattesatserna i skatteskalorna är ett verkningsfullt\r\ninstrument. Jag tycker att det i så fall är\r\nintressantare att titta på förmögenhetsskatten, på\r\ndet som nu skall göras beträffande\r\naktiebeskattningen. Det är en intressantare\r\nfördelningspolitisk diskussion. Där har vi ju en\r\ndebatt här i kammaren framför oss. Vi får se hur\r\ndet blir med positionerna där. Vi kommer definitivt\r\natt hävda fördelningspolitiken i de sammanhangen.</pre><pre>Vad gäller kommunerna har vi sagt att vi kopplade\r\nden kompensation som kommunerna rimligen fått\r\nför det borttagna grundavdraget, de 4,5\r\nmiljarderna, till att kommunerna inte skulle säga\r\nupp människor. Vi har gjort den mycket enkla\r\nanalysen att människor i dag går från kommunal\r\ntjänst som lärare eller vårdanställda ut i\r\narbetslöshet. Efter utstämpling från a-kassan\r\nkommer de så småningom in i den kommunala\r\nekonomin igen, men då i form av ekonomiskt\r\nbistånd via kommunens socialkontor.</pre><pre>Det är en orimlig politik som vi inte på något sätt\r\nkan stödja, utan den måste motverkas. För 1994 har\r\nvi pekat på vilken lösning vi vill se och vilken\r\nlösning vi har valt.</pre><pre>Anf. 13  JOHAN LÖNNROTH (v) replik:</pre><pre>Fru talman! När det gäller överhettningen i slutet\r\nav 80-talet förekom det ju en rad turer. Vi avvisade\r\nförslagen om införande av strejkförbud t.ex., och\r\ndet är något som vi står fast vid också i dag. Det var\r\nrätt att avvisa dessa förslag. Om jag minns rätt har\r\nvi i efterhand för övrigt stöd också från Kjell-Olof\r\nFeldt.</pre><pre>Däremot har vi här upprepade gånger erkänt att vi\r\nhade kunnat bete oss mera konstruktivt då olika\r\nförslag var på gång om att strama åt när det gällde\r\növerhettningen. I och för sig sade vi också då\r\nallmänt att vi kunde tänka oss att höja skatten för\r\nhöginkomsttagare. Men vi var inte tillräckligt\r\nkonstruktiva -- det är riktigt.</pre><pre>Frågan är: Hur länge skall ni socialdemokrater leva\r\npå detta? Jag har redogjort för frågan om lärarna.\r\nDet finns också andra exempel i det avseendet.</pre><pre>Skattereformen ligger fast, säger Göran Persson.\r\nSedan talar han om värnskatten, den tillfälliga\r\nhöjningen av skatten för höginkomsttagare. Jag har\r\ntalat med en rad ekonomer om detta. Jag tror inte\r\nsärskilt mycket på ekonomer i största allmänhet.\r\nMen på den här punkten tror jag att alla är överens.\r\nAtt genomföra tillfälliga skattehöjningar mitt i en\r\nlågkonjunktur och att sedan ta bort dem när\r\nkonjunkturen är en annan är rena\r\nvansinnespolitiken. Det kan inte vara allvarligt\r\nmenat, Göran Persson!</pre><pre>För att vi skall klara av det stora\r\nbudgetunderskottet måste vi långsiktigt höja\r\nskatten för sådana som Göran Persson och Johan\r\nLönnroth, dvs. för höginkomsttagarna. Talet om\r\nförmögenhetsskatten är i och för sig bra. Men såvitt\r\njag förstår avvisade den socialdemokratiska\r\npartistyrelsen och kongressen motioner som\r\nhandlade just om en höjning av\r\nförmögenhetsskatten. Men all right, kommer ni\r\nmed sådana förslag är det mycket bra. Vi har lagt\r\nfram sådana förslag under en lång tid.</pre><pre>Till sist några ord om kommunerna. Göran Persson\r\nfortsätter att beskriva rundgången. Det som sägs är\r\nalldeles riktigt. Vi ansluter oss till den kritiken.\r\nMen jag kunde inte uppfatta något som helst\r\nkonkret besked när det gäller följande: Ställer ni\r\nför att förhindra en ökad arbetslöshet bland de\r\nkommunalanställda upp på att nu, i detta akuta\r\nläge, ge kommunerna mera pengar?</pre><pre>Anf. 14  GÖRAN PERSSON (s) replik:</pre><pre>Fru talman! Jag tar den sista frågan först. Beskedet\r\nför 1994 var tydligt. Däremot vägrar jag att här i\r\nkammaren binda mig för 1995, 1996 och 1997. Om\r\nvi, Johan Lönnroth, skall få en debatt som är\r\nallvarlig och som utgår från krisens djup skall vi\r\nvara väldigt försiktiga innan vi ställer ut nya\r\nåtaganden för staten.</pre><pre>Någon konsekvens får det så att säga vara också i\r\nfråga om Johan Lönnroths nyvunna insikt om\r\nkrisens allvar och djup. Begär inte att vi nu skall\r\nlova guld och gröna skogar. Det har andra gjort\r\nförut, och vi ser resultatet av den politiken just i\r\nSverige i dag. Johan Lönnroth skall passa sig väldigt\r\nnoga.</pre><pre>Jag förstår inte Johan Lönnroths resonemang om\r\nvärnskatten. Han lutar sig mot ekonomerna, och\r\ndet må han väl göra. Det är många som har gjort\r\ndet. Av och till har det dock visat sig vara ett\r\nbräckligt stöd. När det gäller värnskatten får väl\r\nfrågan ses också från en politisk dimension. Jag\r\nskall ut, Johan Lönnroth, och möta arbetslösa,\r\nsjuka, pensionärer och alla dem som har fått sin\r\nstandard drastiskt sänkt med motivet att staten inte\r\nlängre förmår bära de kostnader som du\r\nrepresenterar. Så rått och hårt har det hela gjorts\r\noch beskrivits.</pre><pre>Om man skall hålla ihop en nation och tala om\r\nfördelningspolitik är det anständigt att säga,\r\noavsett vad Johan Lönnroths ekonomer tycker, att\r\nockså vi som har kommit lindrigt undan i krisen,\r\nsom har jobb och som tjänar bra skall känna att vi\r\när med och bidrar. Det får inte finnas en gräddfil för\r\noss, för då saknar politiken fullständigt\r\ntrovärdighet.</pre><pre>Om Vänsterpartiet ansluter sig till kritiken mot\r\nvärnskatten på grundval av de bedömningar som\r\nnationalekonomer och andra gör -- det är möjligt\r\natt ni då följer någon gammal lärobok som Adam\r\nSmith ursprungligen skrev -- är ni fjärran från det\r\nfördelningspolitiska ideal som jag faktiskt trodde\r\nåtminstone fortfarande gällde som rättesnöre för\r\nstora delar av vänstern.</pre><pre>Anf. 15  JOHAN LÖNNROTH (v) replik:</pre><pre>Fru talman! Göran Persson talar om ''mina\r\nekonomer''. Jag tog faktiskt med mig en bok som\r\nkom ut i går, och som jag har skrivit. Den heter\r\nSchamanerna och handlar om ekonomerna i\r\nSverige. Jag tänkte överlämna den till Göran\r\nPersson.</pre><pre>Vår kritik av den tillfälliga värnskatten utgår inte\r\nfrån ekonomerna. Den utgår just från de sjuka,\r\npensionärerna och alla dem som Göran Persson\r\ntalade om. Vi anser att man permanent och\r\nomedelbart måste höja skatten för\r\nhöginkomsttagare. Ni föreslår en tillfällig\r\nskattehöjning mitt i en lågkonjunktur. Det är alltså\r\nvi som vill tala om hur man långsiktigt skall\r\nfinansiera pensioner och sjukersättningar och i\r\npraktisk handling visa solidaritet med en riktig\r\nlångsiktig och hållbar värnskatt.</pre><pre>Kommunerna får i år fortfarande ett visst\r\növerskott. Man drar in och sparkar folk därför att\r\nman är orolig för utvecklingen åren 1995 och 1996.\r\nDet kommunerna behöver är just besked om den\r\nlångsiktiga utvecklingen. Är socialdemokraterna\r\nberedda att prioritera den kommunala expansionen\r\noch ge de nödvändiga pengarna just till sjukvården\r\noch till skolan? Jag talar nu inte om\r\nkonjunkturpolitik utan om strukturpolitik. Är ni\r\nberedda att sätta den offentliga, nödvändiga\r\ngemensamma konsumtionen före den privata?</pre><pre>Ni vågar uppenbarligen inte ta ställning till den\r\nfrågan, och det är mycket beklagligt. Det alla de\r\npensionärer och sjuka som vi träffar, Göran\r\nPersson, behöver veta är inte att den borgerliga\r\nregeringen har ställt till elände. Det vet de i alla fall.\r\nDe behöver veta vilken politik som ni och vi\r\ngemensamt efter nästa val skall sätta i den\r\nborgerliga politikens ställe.</pre><pre>Anf. 16  LARS TOBISSON (m):</pre><pre>Fru talman! De senaste veckorna har varit en dålig\r\nperiod för dem som önskar att den borgerliga\r\npolitiken skall misslyckas. Det har varit tätt med\r\nrapporter om allt fler ljusglimtar i ekonomin.\r\nOrderingången ökar, inte bara till exportindustrin\r\nutan också från hemmamarknaden.\r\nIndustriproduktionen stiger. De lediga platserna\r\nblir fler och konkurserna färre.</pre><pre>Utan tvivel ökar aktiviteten i näringslivet. Och\r\nkanske viktigast av allt: Hushållens optimism stiger.\r\nFör första gången sedan 1986 är det nu fler som tror\r\natt vi går mot bättre tider än motsatsen.</pre><pre>Men självfallet kvarstår betydande problem. Vi\r\nmoderater sade redan före valet att saneringen av\r\nSveriges ekonomi blir både mödosam och\r\ntidskrävande. Trots mer omfattande\r\narbetsmarknadspolitiska åtgärder än någonsin\r\ntidigare ligger den öppna arbetslösheten på en\r\nmycket hög nivå. Det stora underskottet i\r\nstatsbudgeten och det ännu större\r\nupplåningsbehovet utesluter de traditionella\r\nmotmedlen att inrätta fler jobb i den offentliga\r\nsektorn och att med subventioner påskynda\r\nbostadsbyggandet. Dessutom är det angeläget att\r\nnu låta den konkurrensutsatta delen av ekonomin\r\nexpandera.</pre><pre>En viktig skillnad mot den förra nedgångsperioden\r\nrunt 1980 är att underskottet i bytesbalansen då\r\nväxte parallellt med budgetunderskottet, vilket\r\nframtvingade upplåning utomlands. Nu visar våra\r\naffärer med utlandet överskott, vilket betyder att\r\ndet offentliga upplåningsbehovet kan tillgodoses\r\nmed inhemskt sparande.</pre><pre>I längden är det naturligtvis inte tillfredsställande\r\natt det privata sparandet placeras i statsskulden --\r\ndet bör kanaliseras till nya satsningar i näringslivet.\r\nMen jag kan inte förstå dem som ser det som ett\r\nproblem att det privata sparandet i Sverige, från att\r\nlänge ha varit negativt, nu når upp till nivåer som\r\när jämförbara med andra länders.</pre><pre>Förbättringen av sparandet betyder mycket för att\r\nhålla nere prisstegringen. Det är i dag populärt att\r\ndödförklara inflationen som politiskt problem.\r\nInget kan vara mera förhastat. Inflationen måste\r\nständigt bekämpas. Det duger inte att lägga ned\r\nvapnen tills den åter hunnit växa sig stark. Den\r\nförsvagade kronkursen ger upphov till utifrån\r\nkommande prisimpulser, som kommer att göra sig\r\npåminda när den inhemska efterfrågan ökar. Att i\r\ndagens läge stimulera den privata konsumtionen\r\nmed t.ex. en momssänkning framstår därför som\r\nytterst lättsinnigt. Det är ett säkert sätt att beställa\r\nen räntehöjning, som skulle bryta den begynnande\r\ninvesteringsuppgången.</pre><pre>Skattepolitiken är förvisso strategisk i detta\r\nsammanhang. Men lättnaderna bör sättas in på\r\nutbudssidan. Regeringens kommande förslag om\r\nslopad flyttskatt underlättar för människor att\r\nbosätta sig där jobben finns. När nu beskattningen\r\nav småföretagen justeras ned till de nivåer som\r\ngäller för de stora aktiebolagen, betyder det en\r\nstimulans för den del av företagsamheten som skall\r\nge framtidens nya jobb. Och syftet med att slopa\r\ndubbelbeskattningen av aktier är naturligtvis inte\r\natt göda kapitalägarna. Det är att förbättra den\r\nförsörjning med riskkapital som den nödvändiga\r\nutbyggnaden av näringslivet kräver.</pre><pre>Sänkta skatter betyder mycket för möjligheterna\r\ntill nya, flera och riktiga jobb. Därtill är det viktigt\r\natt öka flexibiliteten i arbetslivet. Det skall ske på\r\nhuvudsakligen två vägar. Först och främst är det\r\nangeläget att få till stånd en decentralisering av\r\nlönebildningen, vilket medger en bättre avkänning\r\nmot marknadens krav. Detta är i allt väsentligt en\r\nuppgift för arbetsmarknadens parter. På det\r\npolitiska systemet vilar den andra huvuduppgiften,\r\nnämligen att i grunden reformera arbetsrätten. De\r\nförändringar för framför allt småföretagsamhetens\r\ndel som regeringen aviserat är ett första steg för att\r\nförbättra möjligheterna för friställda och\r\nnytillträdande på arbetsmarknaden att få\r\nmeningsfull sysselsättning.</pre><pre>På samma sätt verkar det kommande förslaget om\r\nen allmän arbetslöshetsförsäkring, där den hårda\r\nkopplingen till facket och därmed till en viss\r\nbransch upphävs. Även i övrigt är det angeläget att\r\ninföra mera av försäkringsmässigt tänkande i\r\nsocialförsäkringssystemet, t.ex. på\r\npensionsområdet. Strävan skall vara att låta\r\nindividen bygga upp egna tillgångar till skydd mot\r\ninkomstbortfall, som kan medföras vid skiften i\r\nyrkeskarriären. Inte minst en ökande frekvens av\r\narbetsbyten över gränserna gör nationella\r\nenhetslösningar otillräckliga.</pre><pre>Detta för över till den största utmaningen i svensk\r\npolitik under 1990-talet: att lotsa vårt land in i det\r\neuropeiska integrationsarbetet. Den kvardröjande\r\novissheten beträffande svenskt medlemskap i EG\r\nverkar starkt avhållande på tillkomsten av nya\r\njobb. Det är en viktig uppgift för oss riksdagsmän,\r\nsom ju ändå till nästan hundra procent är positiva\r\ntill ett svenskt medlemskap i EG, att klart och\r\ntydligt också säga detta och att arbeta för att\r\nskingra de tvivel som ännu råder bland\r\nmedborgarna. Mindre möjlighet har vi kanske att\r\npåverka tillkomsten av ett nytt GATT-avtal, men\r\nett sådant skulle få stor betydelse för jobben och\r\nvälfärden i vårt land.</pre><pre>Fru talman! Jag vill också hälsa Göran Persson\r\nvälkommen i gänget. Själv har jag varit mitt partis\r\nförsteman i finansutskottet sedan 1979 och\r\nekonomisk talesman åtminstone sedan 1981. Jag\r\nhar sett mina motsvarigheter på den andra sidan\r\nkomma och gå. Först var det Kjell-Olof Feldt,\r\nsedan Mats Hellström och Arne Gadd, som ofta tog\r\nhjälp av Bo Södersten. Därpå följde Anna-Greta\r\nLeijon och nu senast Hans Gustafsson och Allan\r\nLarsson. Nu undrar jag hur länge Göran Persson\r\nblir kvar.</pre><pre>Jag är ledsen att behöva säga det, men egentligen\r\när uppgiften hopplös. Den som kan något om\r\nekonomi inser att med socialdemokratisk politik\r\ngår det inte att sanera Sveriges finanser. Det\r\nbörjade med att Kjell-Olof Feldt gav upp. För att\r\navlösa honom som finansminister fick man ordna\r\ntill en hel regeringskris. Förre vice statsministern\r\nOdd Engström har sedan lämnat politiken, liksom\r\nErik Åsbrink, Klas Eklund och många andra med\r\nerfarenhet från finansdepartementet. Motivet för\r\nAllan Larssons avgång bekräftar att rollen är\r\nomöjlig. Hans nuvarande uppgift sägs ju vara att\r\nuppfinna den nya teori som skall göra det möjligt\r\natt i dagens läge motivera fortsatt offentlig\r\nutgiftsexpansion och högskattepolitik.</pre><pre>Socialdemokraterna tycktes sedan inse dessa\r\nsvårigheter. Man inledde mot slutet av sin\r\nregeringsperiod en frigörelse från gamla dogmer\r\ngenom bl.a. valutaregleringens avskaffande,\r\nskatteomläggningen och ansökan om medlemskap i\r\nEG. Förra årets krisuppgörelser innebar att de gick\r\nmed på vissa utgiftsneddragningar, även om de\r\nsamtidigt försökte bromsa fondavvecklingen och\r\nprivatiseringsarbetet. Men under våren skedde en\r\nklar omsvängning tillbaka till traditionell\r\nsocialdemokratisk ekonomisk politik. Trots\r\nutfästelserna att liksom regeringen redovisa\r\nbesparingar på 12 miljarder kronor orkade man\r\naldrig ta fram ett färdigt förslag. När Ingvar\r\nCarlsson avvisade Internationella valutafondens\r\nförord för fortsatta utgiftsnedskärningar i augusti,\r\nförsvagades kronan och räntan steg. Samma sak\r\ninträffade när partikongressen krävde återgång till\r\nkeynesianism av gammalt märke. Ovissheten om\r\nden framtida kursen får arbetsgivarna att möta\r\nefterfrågeökningen med maximalt uttag av övertid\r\ni stället för att inrätta nya jobb.</pre><pre>Nyfikenheten på Göran Persson är nu stor. Vilken\r\nväg skall han välja? Eller rättare sagt: Skall han\r\nfärdas framåt eller bakåt på den enda vägen? Om\r\nSocialdemokraterna återkommer till\r\nregeringsmakten, skall han då återinföra\r\nflyttskatten? Skall han skärpa skatten för\r\nsmåföretagen? Skall han återställa\r\ndubbelbeskattningen? Tänker han återgå till\r\ndagens arbetsrättsliga regelverk? Vill han upphäva\r\nden allmänna arbetslöshetsförsäkringen? Avser\r\nGöran Persson att engagera sig i opinionsarbetet\r\nför svenskt medlemskap i EG? Jag fäste mig vid att\r\ndet inte fanns ett ord om detta i det anförande han\r\ndebuterade med här i rollen som ekonomisk\r\ntalesman. Det är många som väntar på svar på\r\ndessa frågor, inte minst de som skulle gå miste om\r\nde riktiga jobb som den borgerliga ekonomiska\r\npolitiken hjälper dem till.</pre><pre>(Applåder)</pre><pre>Anf. 17  GÖRAN PERSSON (s) replik:</pre><pre>Fru talman! Lars Tobissons avslutning var\r\nmagnifik: alla de riktiga jobb som den sittande\r\nregeringen har skapat! Detta kostar man på sig att\r\nsäga i en situation med 670 000 människor utanför\r\narbetsmarknaden. Det ligger inte så litet av cynism\r\ni den typen av syn på verkligheten.</pre><pre>Sedan frågade Lars Tobisson hur länge jag skall\r\nvara kvar i den här funktionen. Målet är att vi skall\r\nsitta ett år till i finansutskottet. Sedan är målet att\r\nflytta in i kanslihuset. Lars Tobisson lär, oavsett\r\nvilken regering som sitter, få vara kvar i\r\nfinansutskottet. Det kan man kanske förstå när han\r\nvinklar anförandet på så sätt som han gjorde.</pre><pre>Allan Larssons roll består i och kommer att bestå i\r\natt för socialdemokratins del vara med och\r\nformulera en politik på europeisk nivå för full\r\nsysselsättning och rättvis fördelning. Vi\r\nsocialdemokrater är övertygade internationalister.\r\nDet är vårt idéarv. Jag är en stark anhängare av en\r\nökad europeisk gemenskap och ett svenskt\r\nmedlemskap. Men vårt problem i\r\nopinionsbildningsarbetet består i att Lars Tobisson\r\noch hans partikamrater motiverar attackerna på det\r\nsvenska välfärdssamhället med att vi måste göra så,\r\ndärför att vi skall gå med i EG. Nu anpassar vi den\r\nsvenska arbetslöshetsnivån till den som gäller i\r\nEuropa. Detta accepterar inte vi socialdemokrater.\r\nMed den typen av EG-debatt i Sverige går vi mot\r\nett säkert nej i en kommande folkomröstning om\r\nTobissons verklighetsbild får gälla.</pre><pre>Därför är vår ansats att låta Allan Larsson visa hur\r\nman tillsammans i Europa kan stimulera\r\nekonomin, kan satsa på utbildning och\r\nkompetenshöjning, kan använda den politiska kraft\r\nsom alla de socialdemokratiska partierna\r\nrepresenterar. Därför är Allan Larssons arbete\r\nutifrån vår EG-diskussion inom socialdemokratin\r\nav oerhört stor betydelse.</pre><pre>Egentligen borde det vara så att Tobisson och hans\r\npartikamrater och andra i denna kammare också\r\nutnyttjade sina möjligheter att föra ut diskussionen\r\nutanför det egna nationella partiet. Moderaterna\r\nslår sig ofta för bröstet för att de umgås i så fina\r\nkretsar internationellt. När hörde man dem i de\r\nsammanhangen ta upp arbetslösheten, rättvisan,\r\nutbildningssystemen? Aldrig! Det är den klassiska\r\ngamla högerpolitiken, och detta skrämmer\r\nmänniskor. Mot det tänker vi sätta en motkraft i en\r\ngemensamt formulerad socialdemokratisk politik\r\nför tillväxt och arbete i Europa.</pre><pre>Anf. 18  LARS TOBISSON (m) replik:</pre><pre>Fru talman! Tänker Göran Persson avgå som\r\nekonomisk talesman om nu -- med Olof Palmes\r\nord -- olyckan skulle vara framme och han fick bli\r\nminister om ett år? Kjell-Olof Feldt gjorde\r\nvisserligen det, men det dröjde åtskilliga år. Jag är\r\nglad om jag får sitta kvar i finansutskottet och där\r\nföreträda en politik som jag tycker vinner allt större\r\ngehör och har gjort under de nu drygt tio år som jag\r\nspelat den roll jag har.</pre><pre>Göran Persson gjorde ett för mig förvånansvärt\r\nuttalande. Han säger att regeringen syftar till att\r\nanpassa arbetslöshetsnivån i Sverige till EG-nivån.\r\nDet är den raka motsatsen: genom att arbeta för en\r\nanslutning till EG skapar vi möjligheter till nya\r\nriktiga jobb i Sverige. Om vi inte skulle komma\r\nmed i EG -- Göran Persson gjorde ingenting nu för\r\natt försöka att hjälpa till med detta -- kan han vara\r\nsäker på att det då blir arbetslöshet i Sverige.</pre><pre>Göran Persson tyckte att det var märkvärdigt när\r\njag talade om att vi skapar nya riktiga jobb med vår\r\nekonomi. Jag erinrar om att antalet lediga platser\r\nökar. Vad som håller igen -- jag påminner därmed\r\nom den myckna övertiden -- är just oron för att\r\nsocialdemokraterna kommer tillbaka till makten\r\noch ändrar på de många reformer som vi i den\r\nborgerliga regeringen har kunnat genomföra. Det\r\när ju onekligen oklart vad socialdemokraterna skall\r\nföra för politik. Men ovissheten är stark och rädslan\r\nblir betydande när man talar om att man, som\r\nGöran Persson sade, skall stimulera både\r\nfinanspolitiken och penningpolitiken.</pre><pre>Jag vill citera ur en ledare i Aftonbladet efter förra\r\nveckans debatt här i kammaren. Man skriver:\r\n''Socialdemokratins ekonomiska alternativ är ännu\r\nofullgånget. Det saknas konkreta besked om hur\r\nräntorna ska sänkas och statsbudgeten långsiktigt\r\nsaneras.'' Vad som behövs är ''en mer nyanserad\r\nsyn på förändringarna av arbetsrätten och de små\r\nföretagens och egenföretagarnas ställning och\r\nkapitalförsörjning''.</pre><pre>Hur står det till med det här, Göran Persson?\r\nKommer ni att stötta regeringen i ansträngningarna\r\natt skapa förutsättningar för nya riktiga jobb eller\r\nkommer ni, på grund av fackets motstånd och med\r\nandra förklaringar, att bromsa denna nödvändiga\r\nutveckling?</pre><pre>Anf. 19  GÖRAN PERSSON (s) replik:</pre><pre>Fru talman! Jag tror säkert Lars Tobisson blir kvar\r\ni finansutskottet, så vi behöver inte diskutera den\r\nsaken. Min framtida arbetsuppgift kommer att\r\nhandla om att vara med och formulera en politik\r\nsom vi skall regera på och som skall ta Sverige\r\ntillbaka till full sysselsättning. Då handlar det också\r\nom rättvis fördelning. Det är där vi skiljer oss åt och\r\ndet är där jag anklagar moderaterna för att inte\r\nförstå den dimensionen i Europapolitiken. Där\r\nbidrar statsministern och vice partiordföranden,\r\nTobisson, mer till nej-sidan i kampanjen än till ja-\r\nsidan. Denna insikt har spridit sig i allt vidare\r\nkretsar. Det är bra att det sägs i klartext här i\r\nkammaren.</pre><pre>Vad gäller vår ekonomiska politik finns det två\r\nskolor i debatten.</pre><pre>Den ena skolan står för den normpolitik som\r\nTobisson har varit med och formulerat som den\r\nenda vägens politik. Det är en normpolitik som har\r\nhaft en bred uppslutning av de nationalekonomer\r\nsom det här tidigare talades om från Lönnroths\r\nsida, men som nu allt fler ekonomer överger. Som\r\njag sade är jag inte bergsäker på att dessa\r\nekonomer är de mest hållfasta och stadiga att luta\r\nsig emot, men om man följer debatten råder det\r\ninga tvivel om att den som i dag står isolerad är\r\nregeringen. Normpolitiken har misslyckats.\r\nTillväxten har utplånats. Arbetslösheten har gått i\r\nhöjden. Och Tobisson sysslar med den typ av\r\nreformer som kallas för strukturella, nämligen att\r\nge sig på arbetsrätten.</pre><pre>Det är en sak som jag vill ha sagt. Jag sträckte\r\ntidigare ut handen och inbjöd till samarbete över\r\nblockgränserna. Denna invit inbegriper inte\r\nModerata samlingspartiet. Gränsen går vid Lars\r\nTobisson. Det är bra att ha detta sagt, eftersom det\r\nhär finns en så avgörande skillnad i synsätt. Vi talar\r\nom två helt olika samhällen. Det går inte att\r\nsamarbeta med Moderaterna, om man vill ha en\r\nrättvis fördelning. Det är viktigt att de som följer\r\ndenna debatt via TV och här i kammaren ställer sig\r\nfrågan i höst, när gåvorna i form av sänkt\r\naktievinstbeskattning skall delas ut till dem som\r\nredan har, hur detta kan anses vara rättvist i en tid\r\ndå många gamla inom vården just därför att\r\nresurserna saknas inte får den tillsyn och omsorg\r\nsom de rimligen borde ha. Där skiljer vi oss åt,\r\nTobisson. Därför finns det inte någon möjlighet till\r\nsamverkan mellan moderater och\r\nsocialdemokrater.</pre><pre>Anf. 20  LARS TOBISSON (m) replik:</pre><pre>Fru talman! Det finns en likhet, Göran Perssson.\r\nMin uppgift är att vara med och formulera den\r\npolitik som vi skall regera utifrån. Jag hoppas att\r\njag skall kunna fortsätta med det även nästa år och\r\nåren därefter.</pre><pre>Jag konstaterar att här gavs inga besked inför\r\nframtiden. Göran Persson har ingen replik kvar,\r\nmen till skillnad från mig lär han kunna återkomma\r\ni debatten, så han har möjlighet att precisera sig.\r\nGöran Persson har haft många roller: skolminister,\r\nordförande i jordbruksutskottet och så småningom\r\nledamot i näringsutskottet. Han lanseras nu som\r\nden som skall bidra till en annan syn på\r\nsmåföretagen inom det socialdemokratiska partiet.\r\nDet finns uttalanden av Göran Persson, som han\r\nhar gjort i anslutning till publiceringen av en\r\nsocialdemokratisk programskrift som heter Blågul\r\ntillväxt. Där säger Göran Persson: ''Vi har haft en\r\nlitet njugg inställning till småföretagen, men en\r\nomprövning har varit på gång länge, och nu har vi\r\nsatt ner foten.'' På vilka punkter har man då satt ner\r\nfoten? Jo, man skall sänka skatterna för\r\negenföretag så, att de jämställs med aktiebolag.\r\nMan skall ompröva regler som försvårar för\r\nsmåföretagen -- detta gäller även LAS. Vidare\r\nsäger Göran Persson att de arbetsrättsliga lagarna\r\nkom till mest med tanke på storföretagen och att\r\ndessa lagar måste ses över. Att t.ex. låta\r\nsmåföretagen undanta en eller två personer från\r\nturordningsreglerna är inte särskilt dramatiskt.\r\nDetta är förslag som nu kommer att läggas fram.</pre><pre>När nu Göran Persson i sin nya roll konfronteras\r\nmed sina tidigare uttalanden, säger han att\r\nsmåföretagen inte behöver några skattesänkningar,\r\nutan de behöver kunder. Han försöker att\r\ntillbakavisa att han har gjort uttalanden som skulle\r\nöppna för reformer av arbetsrätten. Vad är det som\r\ngäller? Det finns tillfällen för Göran Persson att\r\nprecisera detta. Den frågan kommer att förfölja\r\nhonom under de närmaste månaderna.</pre><pre>Vad har Göran Persson emot en allmän\r\narbetslöshetsförsäkring, att alla yrkesverksamma\r\nfår tillgång till försäkring på lika villkor? Jag skall\r\nförvåna Göran Persson genom att berätta att jag\r\nsjälv en gång var initiativtagare till en erkänd\r\narbetslöshetskassa. När vi då inom SACO startade\r\ndenna arbetslöshetskassa sade vi samtidigt att vi såg\r\ndetta som en övergångslösning på vägen mot en\r\nallmän försäkring. Det har nu gått över 20 år sedan\r\ndess, och det är först när det kommer en borgerlig\r\nregering till stånd som man kan räkna med att få ett\r\nfullgott skydd för alla yrkesverksamma vid\r\narbetslöshet.</pre><pre>Jag upprepar mina frågor: Kommer Göran Persson\r\natt på olika sätt släcka de ljustecken som nu kan\r\nskönjas i ekonomin? Jag är rädd för att Göran\r\nPerssons framträdande här i dag kommer att få den\r\neffekten ute på marknaden.</pre><pre>Talmannen anmälde att Göran Persson anhållit att\r\ntill protokollet få antecknat att han inte ägde rätt\r\ntill ytterligare replik.</pre><pre>Anf. 21  IAN WACHTMEISTER (nyd)\r\nreplik:</pre><pre>Fru talman! Det var ett intressant replikskifte som\r\nvi fick höra. Göran Persson är redan i kanslihuset.\r\nLars Tobisson kommer aldrig dit. Och de skall\r\naldrig samarbeta. För ett år sedan samarbetade de\r\nriktigt bra, då de gjorde upp om ett krispaket, en\r\növerenskommelse som bägge två nu gör allt vad de\r\nkan för att bryta emot. Politiken är förunderlig.</pre><pre>Åter till Lars Tobissons anförande. Det är nu kris,\r\noch jag har en fråga till honom. Ny demokrati har\r\nföreslagit att man skall skära rakt över när det\r\ngäller de kostnader som staten inte har råd med,\r\neftersom budgetunderskottet är så oändligt stort.\r\nVarför gäller inte ersättningsnivån 80 %, som gäller\r\nför arbetslöshetsförsäkringen, för t.ex. biståndet?\r\nSkall vi blåsa på med biståndet, när vi inte kan\r\nbetala de arbetslösa? Varför skall det vara en låg\r\nersättningsnivå i sjukförsäkringen men inte i\r\nföräldraförsäkringen? Skall det det vara bättre,\r\nrättvisare och lönsammare att vårda sjukt barn än\r\natt själv vara sjuk? Vi menar att man måste kapa\r\nrakt över. Det tycker vi att också Moderaterna\r\nborde mena, men det har vi aldrig hört någonting\r\nom.</pre><pre>Nästa fråga till Tobisson: Lars Tobisson sade att det\r\ninte går att genomföra någon momssänkning,\r\ndärför att räntan då går upp -- de som bestämmer\r\növer ränteläget sitter ju inte här inne, men det är\r\nmycket möjligt att räntan går upp. Hur är det med\r\ntjänstemomsen, denna fullständigt vansinniga skatt\r\nsom innebär en extra skatt på arbete -- tjänster\r\nrepresenterar nämligen arbete? Vi har haft\r\ntjänstemomsen i cirka tre år, och i dag utgör den en\r\nklump i arbetslöshetens Sverige. Tjänstemomsen\r\nhöjdes från 0 % till 25 % för ett par tre år sedan.\r\nRegeringen utreder nu frågan för att man -- såvitt\r\njag förstår -- med en ganska feg tidsplan i\r\nvalrörelsen skall kunna tala både om att ta bort\r\ntjänstemomsen och om att kanske inte göra det.\r\nUtredningsförslaget skall komma så sent att det\r\ninte kan bli något beslut, eller också blir det ett\r\nbeslut. Vad detta handlar om är dynamiska\r\neffekter. Vilket samhälle det än är fråga om, är det\r\nfullt av dynamik. Gör man någonting dumt medför\r\nde dynamiska effekterna att det blir tio gånger\r\ndummare. Gör man någonting bra, kan det bli tio\r\ngånger bättre.</pre><pre>Jag vill erinra om att det finns dynamiska effekter i\r\ntjänstemomsen. Moderater, övriga regeringspartier\r\noch Socialdemokrater tyckte för ett år sedan att det\r\nvar kanonfint med bensinskatten. Vad blev det av\r\ndessa dynamiska effekter? Man höjde\r\nbensinpriserna. Svenska folket fick inte köra lika\r\nmycket bil. Konsumtionen gick ned 6 %. Och si,\r\nvad bidde det av bensinskatten? Ni trodde att ni\r\nskulle få in 6 miljarder. Vad blev nettonotan? Såvitt\r\nvi vet blev den i stället ca 1 miljard. Det finns\r\nmycket av dynamiska effekter. Jag vill gärna ha en\r\nkommentar om tjänstemomsen och om\r\nbensinskattens effekter, herr Tobisson.</pre><pre>Anf. 22  LARS TOBISSON (m) replik:</pre><pre>Fru talman! Ian Wachtmeister undrade om inte vi\r\nmoderater ville skära rakt över, som han uttryckte\r\ndet. Den s.k. osthyvelsmetoden kan man begagna\r\nsig av i början av ett saneringsprogram, innan man\r\nriktigt har tänkt igenom vad som skall ske och\r\nmedan det finns litet överflöd här och var. Men när\r\nman har kommit i gång med saneringen går det inte\r\natt arbeta på det viset. Då måste man avväga var\r\ninsatserna görs. Det finns onekligen vissa områden\r\nsom är lättare att hantera, som är lättare att\r\növerföra till enskild verksamhet. Andra områden\r\nmåste det offentliga svara för, det kan vi inte\r\nkomma ifrån, och där är det svårare att\r\nåstadkomma besparingar.</pre><pre>Vi håller just nu på att arbeta med utformningen av\r\nbesparingarna i den kommande\r\nbudgetpropositionen, som naturligtvis skall ligga i\r\nlinje med det saneringsprogram som riksdagen\r\nbl.a. med Ian Wachtmeisters hjälp antog i våras.</pre><pre>Vad beträffar tjänstemomsen ingick en sänkning av\r\nden s.k. turistmomsen som en del i uppgörelsen.\r\nDet pågår, som Ian Wachtmeister själv sade, ett\r\nfortsatt utredningsarbete på den här punkten.</pre><pre>Jag skulle vilja återkomma till något som Ian\r\nWachtmeister sade i sitt anförande och som jag hört\r\nhonom tala om då och då, ett allmänt råskäll riktat\r\nmot räntepolitiken och mot att man inte sänker\r\nräntan. Jag kan försäkra att det inte finns någon\r\nsom inte vill sänka räntan. Jag skulle kunna säga:\r\nVarför skulle inte jag vilja göra det? Jag är, utöver\r\nföreträdare för en regeringspolitik som jag vill skall\r\nlyckas, en av dessa utskällda fastighetsägare som\r\nnaturligtvis har ganska höga räntor. Men jag kan\r\nändå inte hävda att man rakt upp och ner skall\r\nbestämma sig för att kraftigt sänka räntan. Jag har\r\ntidigare sagt till Ian Wachtmeister att det som\r\nRiksbanken förfogar över är den korta räntan.\r\nSänker man den kraftfullt, får man som ett brev på\r\nposten ökade inflationsförväntningar och en\r\nuppgång i den långa räntan, och det är den långa\r\nräntan som är betydelsefull för vår ekonomi, för\r\ninvesteringar och för långsiktiga satsningar. Därför\r\nmåste vi gå vidare på den väg vi har valt, att ta ned\r\nden korta räntan, när utrymme för detta finns, utan\r\natt den långa räntan stiger.</pre><pre>Jag tror att jag vågar försäkra Ian Wachtmeister om\r\natt den här politiken kan fortsätta. Men det blir då\r\ni takt med att ränteläget ute i Europa sjunker,\r\nframför allt den tyska räntan. Då kan vi också få\r\nutrymme för den här förändringen.</pre><pre>Den stora risken vad gäller den långa räntan är att\r\nmarknaden börjar misstänka att vi får ett\r\npolitikombyte i landet, där man släpper loss\r\nfinanspolitiken, man släpper loss penningpolitiken\r\noch inflationen stiger. Därmed får vi inte den\r\nräntesänkning som vi alla rimligen eftersträvar.</pre><pre>Anf. 23  IAN WACHTMEISTER (nyd)\r\nreplik:</pre><pre>Fru talman! Att kapa 20 % rakt av när det gäller\r\nbyråkratin, bistånd och allt möjligt, är inte fråga om\r\nnågon osthyvling. Det skulle i så fall bli tjocka\r\nskivor. Det skulle i så fall räcka med fem skivor för\r\natt hela osten skall ta slut. Det är i stället fråga om\r\nkraftfulla åtgärder, och dessa är rättvisa. Det finns\r\nnågon sorts logik i det hela. Det som nu har gjorts\r\nfinns det ingen logik i, exempelvis familjepolitiken\r\ndär man inte kan sänka föräldraförsäkringen. Det\r\ngör exempelvis att det är gynnsammare att vårda ett\r\nsjukt barn än att vara sjuk själv -- en massa\r\ndumheter. Jag hoppas att vi kan återkomma till den\r\nfrågan senare.</pre><pre>Politiker skyddar och vårdar sitt eget träsk. Det får\r\nman inte säga, men jag säger det igen därför att det\r\när vad man gör. Det är detta som är ohållbart. Man\r\nkan inte säga att vi inte kan hålla på med osthyvlar\r\nosv. Men vi måste angripa alla de stora frågorna\r\noch, för att föregå med gott exempel, allra helst de\r\nsom drabbar oss politiker själva.</pre><pre>Råskäll mot räntepolitiken hjälper inte. Nej, det\r\nvet jag, så mycket som jag har skällt på den.\r\nRäntepolitiken har varit ungefär lika dum hela\r\ntiden. Men vad jag säger är att vi inte skall göra\r\nnågot som är plötsligt och dumt. Vi skall i stället\r\ngöra något som är klokt -- det kan göras successivt --\r\neller vidta en stor åtgärd som denna regering och\r\ndessa regeringspartier hade all chans att göra för\r\nnärmare ett år sedan, då vi i denna kammare -- jag\r\ntror att det var vid detta tillfälle -- föreslog just att\r\nman skulle göra ett stort finanspaket, låta svenska\r\nkronan flyta och sänka räntan. På så sätt kan man\r\nfå en kraftigare räntesänkning.</pre><pre>Sedan vill jag rikta en fråga till herr Tobisson om\r\nvårdnadsbidraget, som nu regeringen brottas med\r\noch som vi väl alla skall brottas med. Vad kostar\r\ndet? Finns det någon prislapp på detta? Jag förstår\r\natt kostnaden skall presenteras så småningom. I\r\ndetta sammanhang skulle jag vilja ställa frågan litet\r\nspetsigare. Vår familjepolitik, i ett land som går\r\nmed jätteförlust, kostar skattebetalarna\r\n73 miljarder kronor. Anser herr Tobisson att denna\r\nkostnad ytterligare skall ökas genom att man\r\novanpå alltihop lägger till något som kallas för\r\nvårdnadsbidrag? Vi nydemokrater har som bekant\r\nsagt att vi inte har något emot tankegången om\r\nvårdnadsbidrag. Men hur man i dag kan föreslå\r\nriksdagen att anta en ökning av den mest generösa\r\nkostnadspost som finns i hela budgeten, förstår inte\r\njag. Detta måste alltså finansieras inom\r\nfamiljepolitikens ram. Detta vore intressant att få\r\nett svar på. Då kanske t.o.m. börsen skulle\r\nreagera -- man vet aldrig.</pre><pre>Anf. 24  LARS TOBISSON (m) replik:</pre><pre>Fru talman! Ian Wachtmeister säger nu att han vill\r\nskära 20 % rakt över, oavsett vad det rör sig om --\r\ndet är rättvist och bra. Jag försökte klargöra att det\r\när litet olika på olika områden inom politiken\r\nbeträffande vad som går att lyfta ut och vad man\r\nrimligen måste bevara i statlig verksamhet.</pre><pre>Jag kan inte ställa någon fråga till Ian\r\nWachtmeister, eftersom han inte har någon\r\nreplikrätt. I stället blir mitt konstaterande att Ian\r\nWachtmeister faktiskt vill skära ned 20 % av\r\nutgifterna för Polisen. Vad tror han att gamla,\r\nåldringar, svaga, kvinnor osv. som oroar sig för\r\notryggheten tycker om detta? Ian Wachtmeister\r\nvill, efter de stora nedskärningar som redan har\r\ngjorts, skära ned 20 % av försvarsutgifterna. Det är\r\nrättvist och bra -- hugg till bara! Men så kan vi inte\r\nlägga upp politiken. Det finns områden som måste\r\nhanteras varligt, medan man kan ta större grepp på\r\nandra.</pre><pre>När det sedan gäller familjepolitiken vill jag säga\r\natt syftet med vårdnadsbidrag liksom med det som\r\njag tycker har kommit i skymundan, men som jag\r\nfäster lika stor vikt vid, införandet av rätt till\r\nskatteavdrag för barntillsynskostnader, är att\r\nåstadkomma rättvisa mellan olika barnfamiljer.\r\nHittills riktas den stora subventionen enbart till\r\ndem som har barn på kommunala daghem.</pre><pre>Vi kommer inte att ha något emot att man väljer\r\natt ha sina barn på kommunala daghem. Även de\r\nkommer att få vårdnadsbidrag och avdragsrätt,\r\nmen de får räkna med att daghemsavgifterna\r\nkommer att stiga i motsvarande mån. Detta bidrar\r\ntill finansieringen. Dessutom blir det en ökad\r\nvalfrihet, som innebär att man söker sig till mycket\r\nbilligare tillsynsformer än daghemmen. Totalt sett\r\ninnebär det naturligtvis en kraftig besparing\r\njämfört med den hittillsvarande politiken, dvs. att\r\nförsöka bygga ut daghemsverksamheten till s.k. full\r\nbehovstäckning. Jag kan hålla med Ian\r\nWachtmeister om det han sade sist: Visst skall vi\r\nfinansiera reformerna för familjepolitiken inom\r\nfamiljepolitikens ram.</pre><pre>Talmannen anmälde att Ian Wachtmeister anhållit\r\natt till protokollet få antecknat att han inte ägde rätt\r\ntill ytterligare replik.</pre><pre>Anf. 25  JOHAN LÖNNROTH (v) replik:</pre><pre>Fru talman! Jag begärde replik närmast därför att\r\nLars Tobisson sade att vi måste få ut ett tydligt\r\nbudskap om att Sverige skall gå med i EG, detta för\r\natt minska den osäkerhet som i dag finns inom\r\nnäringslivet.</pre><pre>Jag undrar om Lars Tobisson verkligen på allvar\r\ntror att det är möjligt att skapa en sådan säkerhet i\r\nett läge när en mycket stor majoritet av svenska\r\nfolket uppenbarligen säger nej till svenskt\r\nmedlemskap i den europeiska unionen. Det hjälper\r\nju inte om Göran Persson här håller en stor\r\npredikan om att han anser att vi skall gå med i den\r\neuropeiska unionen. Den osäkerheten kommer ni\r\natt få leva med, Lars Tobisson, oavsett vad vi säger\r\nhär i kammaren.</pre><pre>Jag skulle vilja att Lars Tobisson funderade litet\r\növer vad det egentligen är som skapar osäkerheten\r\ni EG-frågan. Det har varit en våldsam oro och\r\nturbulens i EG:s valutasamarbete.\r\nKonjunkturinstitutet konstaterade i sin höstrapport\r\natt valutsamarbetet, med den frivilliga knytningen\r\nav den svenska kronan till EG-valutan, ledde till\r\nhögre räntor här i landet än vad den låga\r\nefterfrågeutvecklingen motiverade.</pre><pre>Vi har nyligen fått en rapport från\r\nFinansdepartementet i vilken det sägs att svenska\r\nklädkonsumenter förlorar i storleksordningen\r\n5 miljarder kronor på att vi vid medlemskap tvingas\r\nåterreglera inom teko.</pre><pre>Det är också tydligt att anslutningen till den\r\neuropeiska unionen innebär en mycket stor\r\nåterbyråkratisering av svensk jordbrukspolitik.\r\nSlutligen kommer vi dessutom att netto få betala i\r\nstorleksordningen 10 miljarder för att få vara med,\r\nvilket ytterligare kommer att späda på\r\nbudgetunderskottet.</pre><pre>Jag skulle vilja att Lars Tobisson tog sig en\r\nfunderare över frågan: Kan det rent av vara så att\r\nsjälva strävan från Lars Tobissons och alla hans\r\nkamraters sida, att vi absolut och till varje pris skall\r\nvara med i denna dyra europeiska union, snarare\r\nskapar osäkerhet inom näringslivet?</pre><pre>Anf. 26  LARS TOBISSON (m) replik:</pre><pre>Fru talman! När jag talade om riskerna med en\r\novisshet beträffande anslutningen till EG, riktade\r\njag mig till Göran Persson. Det råder inget tvivel\r\nom att det ute i näringslivet finns en oro för att satsa\r\ni Sverige så länge man inte har klart för sig att alla\r\ngoda krafter verkligen vill se till att vi får det\r\nmedlemskap i EG som landet behöver.</pre><pre>Jag skall ta en liten omväg här. Johan Lönnroth är\r\nju ekonom-historiker och vet därför att det många\r\ngånger i historien förekommit ekonomiska kriser.\r\nFöre andra världskriget hade dessa kriser inte\r\npolitiska orsaker. Nu har det blivit alltmer vanligt\r\natt kriserna skapas inom politiken. Det gäller i allra\r\nhögsta grad den kris som vi nu upplever. Den\r\npolitik som fördes under 1980-talet under\r\nsocialdemokratisk ledning ledde fram till den\r\nmycket svåra situation som vi nu skall arbeta oss ut\r\nur.</pre><pre>Det är alldeles klart att det som har skapats på\r\npolitisk väg också måste åtgärdas på politisk väg,\r\nmen knappast med samma slags åtgärder som\r\norsakade krisen utan snarare med motsatsen. Det\r\nkrävs strukturella lösningar som kan skapa\r\nförutsättningar för näringslivet att arbeta.</pre><pre>Då kommer jag tillbaka till Johan Lönnroths fråga.\r\nSvenska företag går inte dåligt. Tvärtom växer de\r\noch frodas. Men skillnaden är att de gör detta\r\nutomlands. De gjorde det under slutet av 1980-\r\ntalet. Just nu börjar vi känna av en viss\r\nåterflyttning. Det är alltså inte fel på företagen utan\r\npå den politiska miljön där de skall verka.\r\nFöretagen är oroliga för att den politiska miljön i\r\nSverige inte skall vara så tillrättalagd att de har\r\nsamma möjligheter att verka här som inom EG.\r\nDet är därför betydelsefullt att alla som tycker att\r\nvi skall vara med i EG talar ut på denna punkt. Den\r\nsenaste mätningen visade att andelen nej-sägare\r\nhade minskat i samtliga borgerliga regeringspartier.\r\nI det socialdemokratiska lägret hade däremot\r\nantalet nej-sägare ökat och antalet ja-sägare\r\nminskat. Därför är det angeläget att alla som tror\r\npå EG inser betydelsen -- det tror jag inte att Johan\r\nLönnroth gör -- av att man också arbetar aktivt för\r\natt förverkliga medlemskapet i syfte att skapa flera\r\nnya och riktiga jobb.</pre><pre>Anf. 27  JOHAN LÖNNROTH (v) replik:</pre><pre>Fru talman! Det är riktigt att den politiska miljön\r\när viktig för företagsamheten. Jag läste för ett tag\r\nsedan en mycket intressant insändare av Percy\r\nBarnevik om EG-frågan. Han skrev att om det\r\nskulle vara så att fransmännen lyckas sabotera\r\nGATT-förhandlingarna kan Sverige inte gå med i\r\nden europeiska unionen. De resonemang som jag\r\nhört Percy Barnevik föra innebär en mycket stark\r\npolitisk kritik mot den europeiska unionen.</pre><pre>Jag har studerat en del ekonomisk historia. Jag är\r\ninte någon proffshistoriker, men jag har åtminstone\r\nlärt mig mycket efter att ha läst en del böcker om\r\nutvecklingen i USA och EG-länderna under 1980-\r\ntalet. Bl.a. har en mycket känd amerikansk\r\nekonom som heter Krugman skrivit om detta ämne.\r\nDet är nu ett historiskt faktum att den enda vägens\r\npolitik, den högerpolitik som Lars Tobisson\r\nförsöker föra in här i Sverige, har kapitalt\r\nmisslyckats i såväl USA som EG-länderna.</pre><pre>Den ekonomiska historien visar också att alla stora\r\nblock med imperieambitioner och med ambitionen\r\natt styra för mycket centralt kapsejsar med tiden.\r\nFramgångsrika ekonomiska system är de system\r\nsom bygger på demokrati underifrån. Det gör inte\r\nden europeiska unionens projekt. Det är också en\r\nav anledningarna till att jag tror att er nästan\r\ndogmatiska vilja att till varje pris få in oss i den\r\neuropeiska unionen skapar osäkerhet även inom\r\nden svenska företagsamheten.</pre><pre>Anf. 28  LARS TOBISSON (m) replik:</pre><pre>Fru talman! Jag har hört flera företagare säga:\r\nEgentligen kommer det oss inte riktigt vid vad ni\r\npolitiker håller på med, om ni får in oss i EG eller\r\ninte. Oavsett om ni lyckas kommer vi alltid med i\r\nEG. Vi flyttar över gränsen.</pre><pre>Men detta vill inte jag se. Jag vill se att vi i Sverige\r\nhar livaktiga möjligheter att bedriva näringsliv och\r\nföretagsamhet och få till stånd jobb. Därför arbetar\r\njag aktivt för detta medlemskap.</pre><pre>Johan Lönnroth gjorde en liten lustig krumelur, när\r\nhan citerade Percy Barnevik, som skulle ha sagt att\r\nSverige inte kan gå med i EG om Frankrike\r\nsaboterar GATT-förhandlingarna. Det intressanta i\r\ndetta sammanhang är ju att vi just genom att\r\nFrankrike är med i EG har press på fransmännen\r\natt inte bedriva den protektionistiska linje som de\r\nannars vill bedriva. Det är just inom EG som dessa\r\ndiskussioner förs i syfte att tillrättaföra Frankrike\r\noch kanske andra sydeuropeiska länder med mer\r\nprotektionistiska vanor. Länder såsom Tyskland,\r\nHolland och Storbritannien är angelägna om att vi\r\nskall komma med i EG för att förstärka\r\nfrihandelssidan inom EG. Vi kan i de\r\nmedlemskapsförhandlingar som vi nu bedriver\r\nverka för att man inte behöver återkalla de\r\nframsteg som har gjorts beträffande frihandeln med\r\nteko, något som Johan Lönnroth tidigare var inne\r\npå. Genom att öppna stora marknader inom EG\r\nkan vi nå fram till någonting.</pre><pre>Johan Lönnroth talade om en stor centraliserad\r\nkoloss. Så är inte fallet. Själva idén är att det skall\r\nvara mindre politiskt inflytande. Genom att man\r\ntar bort tullar och andra handelshinder av olika slag\r\nsom politiker sätter upp skapar man möjligheter för\r\nmarknaden att fungera. Därmed skapar man också\r\nett större välstånd för alla och en ökad\r\nsysselsättning för alla grupper, inte bara i Sverige\r\nutan även i andra europeiska länder där\r\narbetslösheten tidigare har varit hög på grund av\r\ntidigare misskötsel genom en interventionistisk\r\npolitik som varit gällande i många länder. Det\r\nhjälper inte att Johan Lönnroth kommer dragande\r\nmed vänsterekonomen Paul Krugman, som är\r\nganska ensam om sina omdömen. Det visar sig ändå\r\natt det är de länder som arbetar med en fri\r\nmarknadsekonomi som har lyckats bäst. Det gäller\r\nbåde den utvecklade världen och inte minst bland\r\nutvecklingsländerna, där just frihandel och\r\nmarknadsekonomi har inneburit stora uppsving,\r\nt.ex. i Sydostasien.</pre><pre>Talmannen anmälde att Johan Lönnroth anhållit att\r\ntill protokollet få antecknat att han inte ägde rätt\r\ntill ytterligare repliker.</pre><pre>Anf. 29  LARS LEIJONBORG (fp):</pre><pre>Fru talman! Detta är en dag för gratulationer. Vi\r\nsänder en tanke till den frånvarande\r\nhuvudpersonen, som firar sin 50-årsdag, och vi\r\ngratulerar Göran Persson till hans befordran inom\r\ndet socialdemokratiska partiet. En sådan\r\npersonförändring som Socialdemokraterna nu har\r\ngenomfört ger ju, om man så vill, en del öppningar.\r\nDet skall bli intressant att se om Göran Persson vill\r\nutnyttja förändringen på det sättet.</pre><pre>Jag tycker mig känna Göran Persson ganska väl\r\nefter våra gemensamma år i utbildningspolitiken.\r\nDär åstadkom vi ett och annat positivt, men\r\nframför allt tog vi del i ett par av efterkrigstidens\r\nvärsta praktgräl på utbildningspolitikens område.\r\nSom Johan Lönnroth påpekade här blev det en\r\nmycket betydande misstämning inom skolväsendet\r\nefter de reformer som Göran Persson initierade.\r\nDet har förekommit kraftfulla demonstrationer\r\näven mot den nuvarande regeringen -- det skall jag\r\ninte förneka -- men på den tiden var det\r\ndemonstrationer ända till Centralstationen av\r\nmänniskor som protesterade mot Göran Persson.\r\nSkall man säga någonting utifrån den tiden kan man\r\nsäga att om Göran Persson har planer på att försätta\r\nsvensk ekonomi i det skick i vilket han efter ett par\r\når lämnade svenskt skolväsende, är det bäst för\r\nSverige att han inte får den möjligheten.</pre><pre>Jag tänkte tala om proportionerna mellan\r\nkonfrontation och samarbete i politiken. Båda\r\nföreteelserna behövs i en demokrati, men det är\r\nviktigt i den ekonomiska politiken för närvarande\r\natt proportionerna förskjuts till mer av samarbete.\r\nJag har läst en intressant intervju med Göran\r\nPersson. Där sade han att om han blir\r\nfinansminister vore det första han skulle göra att\r\nsträcka ut en hand till oppositionen.</pre><pre></pre><pre>Det yttrandet vittnar först och främst om en\r\nrealistisk syn på regerandets villkor. Vill man vara\r\nelak kan man säga att det möjligen också vittnar om\r\nen realistisk syn på hur långt socialdemokratisk\r\npolitik räcker. Men jag skall i dag försöka avstå från\r\nden typen av enkla elakheter, eftersom jag tycker\r\natt det är rätt intressant att ta fasta på\r\nmöjligheterna till mer av samarbete i den\r\nekonomiska politiken. I ett litet land med en öppen\r\nekonomi, som hela tiden möter förändrade men\r\nhårdnande konkurrensvillkor från omvärlden\r\nmåste man ibland hålla ihop och hävda landets\r\nintressen gemensamt.</pre><pre>Jag tror att vi ofta tänker på oppositionsrollen i ett\r\nanglosaxiskt perspektiv, där man har bilden att\r\nregeringen regerar och oppositionen opponerar.\r\nMen det gäller i ett annat valsystem, och framför\r\nallt tror jag att det har gällt i en annan tid. I vårt\r\nvalsystem med proportionella val och i den\r\nsituation som Sverige nu befinner sig i har också\r\noppositionen ett stort ansvar för landet.</pre><pre>Men om man har den insikten att man, om man\r\nskulle bli finansminister, omedelbart skall sträcka\r\nut en hand till oppositionen, måste man naturligtvis\r\nockså, för att det skall bli trovärdigt, i\r\noppositionsrollen vara beredd att ta emot de\r\nhänder som regeringen sträcker fram.\r\nHandlingsutrymmet i den ekonomiska politiken är\r\ninte särskilt stort. Större länder än Sverige har\r\nmärkt att det inte går att föra en ekonomisk politik\r\nhelt på tvärs mot omvärldens. Men vi kan vidga\r\nhandlingsutrymmet en aning genom att samarbeta\r\nmer, eftersom det ökar trovärdigheten i politiken.\r\nJag tänker beröra några områden som vi tycker är\r\nviktiga.</pre><pre>Jag vill först beröra småföretagen. Vi är alla\r\növerens om -- det verkar i varje fall som om\r\nsocialdemokraterna verbalt ansluter sig till det -- att\r\ndet är därifrån som de nya jobben måste komma.\r\nRegeringen har länge haft den inriktningen. Vi har\r\nslopat skatten på arbetande kapital, och nu\r\nkommer förslaget om att slopa\r\ndubbelbeskattningen. Vi rättar också till en del\r\noformligheter i arbetsrätten. Detta är tankar som\r\nGöran Persson själv har varit inne på. Han har talat\r\nom vikten av riskkapital, och han har uttryckligen\r\npå en småföretagarriksdag, som anordnades så sent\r\nsom i augusti, sagt att han kan tänka sig\r\nförändringar i arbetsrätten som gäller\r\nturordningsreglerna, rätten till provanställning och\r\nannat. Men i sin nya position har han tagit avstånd\r\nfrån detta. Detta måste Göran Persson reda ut.</pre><pre>Som Lars Tobisson varit inne på har oppositionen\r\nmöjligheten att förta en del av de positiva\r\neffekterna av sådana här ändringar. Om de som\r\nskall satsa känner en osäkerhet, grundad på att de\r\nvid ett eventuellt regeringsskifte på nytt kan hamna\r\ni de nuvarande orimliga reglerna, är risken att man\r\nväljer att skjuta satsningarna på framtiden. Det gör\r\natt vi går miste om många nya jobb.</pre><pre>Jag hade utgått från att Göran Persson skulle\r\nanvända detta tillfälle till att klara ut det här, men\r\ndet har han inte gjort. Jag tror att det är mycket\r\nviktigt att han använder någon replik till att göra\r\ndet. För jobbens skull, Göran Persson: Ge besked\r\natt det som gäller är att socialdemokraterna är med\r\npå att göra dessa förbättringar för småföretagen!</pre><pre>En annan viktig fråga som har tangerats här är en\r\nrobust pensionsreform. Det har talats om att man\r\nvill öka konsumtionen. Folk sparar för mycket,\r\nsäger Göran Persson, och det kan i ett\r\nkonjunkturperspektiv ligga något i det. Men en av\r\nde viktigaste anledningarna till att folk nu skjuter\r\nupp konsumtion och sparar är osäkerheten om\r\nframtidens pensionssystem. Regeringen försöker få\r\nmed socialdemokraterna på en robust och rejäl\r\nreform.</pre><pre>Jag vill bara stämma av med Göran Persson att han\r\nsom ekonomisk talesman delar bedömningen att\r\ndet är mycket angeläget att vi snabbt kommer fram\r\ntill en bra och robust pensionsreform. Det kommer\r\ninte bara att stimulera konsumtionen på kort sikt.\r\nDet är kanske det minst viktiga. Det mest viktiga är\r\natt det är en mycket betydelsefull strukturreform,\r\nsom till omvärlden skickar just den signal som\r\nbehövs, nämligen att svenskarna nu har fattat att vi\r\ninte kan lova ut mer i välfärdssystemen än vad\r\nproduktionen räcker till.</pre><pre>Som sista område vill jag ta upp kommunerna, som\r\nockså har varit uppe i debatten. Ett problem är att\r\nvi har skapat en offentlig sektor som på 80-talet\r\nvisade sig vara större än vad svensk ekonomi kan\r\nbära. Samtidigt fyller den viktiga funktioner, och\r\nman har ställt kravet att verksamheterna måste\r\nrationaliseras.</pre><pre>Detta gick länge mycket trögt. Socialdemokraterna\r\nvar dogmatiskt inställda till en del av\r\nförändringsinstrumenten -- alternativa\r\ndriftsformer, entreprenader och sådant -- men nu\r\nhar det ändå blivit en väldig fart på arbetet. Ett\r\nkortsiktigt perspektiv som har tagits upp här gäller\r\natt de som nu friställs inte, som hade varit fallet på\r\n80-talet, kan få nya jobb. Frågan är då om man i\r\navvaktan på att arbetsmarknadssituationen\r\nförbättras kan göra någonting på den punkten. Det\r\nstora problemet är att om kommunerna gör\r\nnågonting, kan det uppfattas som en signal från\r\nderas sida att de kan skjuta upp rationaliserings-\r\noch effektiviseringsarbetet.</pre><pre>Till den känslan bidrar att socialdemokraterna har\r\nvarit mycket förvirrade och förvirrande i sina\r\nbesked om kommunsektorns ekonomiska villkor.\r\nOm vi fick beskedet att socialdemokraterna håller\r\nmed om att den kommunala verksamheten måste\r\nklaras inom oförändrade eller rent av krympande\r\nresursramar och att kommunerna skall få ha kvar\r\nde möjligheter de har fått att pröva alternativa\r\ndriftsformer, skulle regeringens möjligheter att\r\nhitta någon lösning på detta huvudsakligen\r\nkortsiktiga problem vara betydligt större. Då skulle\r\nsignalen inte missuppfattas.</pre><pre>Jag har tagit upp några viktiga frågor. Jag hade\r\nkunnat ta upp många fler, t.ex. det\r\nsaneringsprogram som rimligen också\r\nsocialdemokraterna till mycket stor del måste\r\ngenomföra, om de kommer i regeringsställning.\r\nDet hade inte bara varit bra utan också mycket\r\nrimligt att socialdemokraterna hade givit detta\r\nprogram ett aktivt stöd. Också EG-frågan har varit\r\nuppe. Jag har dock nöjt mig med dessa frågor, inte\r\nminst därför att de har direkt betydelse för\r\nmöjligheterna att skapa nya jobb.</pre><pre>Ingvar Carlsson har någon gång sagt att man inte\r\nkan begära av socialdemokraterna att de skall ta\r\nmera ansvar, eftersom de har gjort mera än de\r\nbehöver göra i opposition. Jag tror att det är ett\r\nresonemang som vanligt folk inte begriper. Man\r\nmåste väl göra det som läget kräver. Det är det som\r\nmänniskorna kräver av oss. Vilken roll vi än har\r\nmåste vi i detta läge ta gemensamma tag.</pre><pre>Till sist, herr talman, blir alltså frågan till Göran\r\nPersson om han är öppen för att göra upp med\r\nregeringen om en långsiktig politik, som hanterar\r\nbudgetunderskottet, som ger oss ett robust\r\npensionssystem och som skapar fler jobb i\r\nsmåföretagen. Beskeden från socialdemokraterna\r\nhar hittills varit förvirrande. Ge i dag det besked\r\nsom många längtar efter, att det finns en öppenhet\r\nfrån socialdemokratins sida att ibland samverka\r\nmed regeringen för att lösa Sveriges viktigaste\r\nproblem!</pre><pre>(Applåder)</pre><pre>Anf. 30  GÖRAN PERSSON (s) replik:</pre><pre>Herr talman! Jag vill först tacka Lars Leijonborg\r\nför välkomsthälsningen, även om den inte var\r\nalldeles befriad från de enklare elakheter som han\r\ntalade om. Jag erinrar mig vår skolpolitiska tid\r\ntillsammans. Det var en del strider. Jag erinrar mig\r\nockså att Lars Leijonborg högtidligt deklarerade\r\natt om bara hans parti kom i regeringsställning,\r\nskulle det som den hemske Göran Persson hade\r\ndrivit igenom omedelbart rivas upp. Ingenting av\r\ndet har ändrats.</pre><pre>Så är det, och av detta lär jag mig att man skall vara\r\nförsiktig med att lova att riva upp det som tidigare\r\nregeringar har gjort, såvida det inte är principiellt\r\nvidriga saker. Ett av de verkligt principiellt viktiga\r\nområden som regeringen nu attackerar är\r\narbetsrätten. Jag har tidigare, på\r\nsmåföretagarriksdagen och i samband med andra\r\nevenemang, redovisat min linje, som har utgått och\r\nutgår från att arbetsrätten är dispositiv. Det innebär\r\natt parterna har ett utrymme att förhandla om.\r\nDetta regleras i kollektivavtal.</pre><pre>Detta är en grundbult i svensk arbetsmarknad. Nu\r\nhar såväl TCO:s ordförande som\r\nLandsorganisationens ordförande sagt att de är\r\nberedda att förutsättningslöst sätta sig ned och\r\nprata med arbetsgivarsidan om eventuella\r\nfelaktigheter och kantigheter i lagstiftningen. Ingen\r\nsådan förhandlingsinvit har kommit.</pre><pre>Då går regeringen fram med ett lagstiftningsförslag\r\noch bryter mot en av de absolut mest centrala\r\nprinciperna på svensk arbetsmarknad, nämligen\r\ndetta att parterna genom kollektivavtal reglerar\r\nförhållandet sig emellan. Samtidigt hör vi hur\r\nWachtmeister står här och beskriver det som\r\nregeringen har gjort som någonting som är futtigt i\r\nsak, något som inte påverkar det hela mera\r\navgörande.</pre><pre>Om man på den borgerliga kanten tycker att det är\r\nfuttigt i sak men ändå är beredd att göra detta\r\nenorma ingrepp i kollektivavtalsrätten, tycker jag\r\natt Lars Leijonborg är mig svaret skyldig -- precis\r\nsom Bengt Westerberg, som har varit ute i samma\r\ndebatt som jag, är mig svaret skyldig -- varför man\r\ngör det här och varför man inte låter parterna\r\nhantera frågan, när de har sagt att de är beredda att\r\ngöra det. Det är där diskussionen finns, och det är\r\ndet debatten gäller.</pre><pre>Om man ser så här lätt på\r\nkollektivavtalsregleringen, vilket är nästa område\r\nsom regeringen i så fall tänker ge sig på? Det är\r\ndetta som förorsakar vår ilska, och det är därför vi\r\nhar protesterat så våldsamt mot det som nu sker.</pre><pre>Anf. 31  LARS LEIJONBORG (fp) replik:</pre><pre>Herr talman! Det kanske var bra att jag tog upp det\r\ndär med skolan, därför att det fick Göran Persson\r\natt säga att man skall vara mycket försiktig med att\r\nlova att riva upp saker och ting. Man skall bara riva\r\nupp sådant som är principiellt vidrigt, sade han. Om\r\ndet kommer att prägla Socialdemokraternas politik\r\nefter en eventuell valseger, tror jag att det är ganska\r\nbetryggande för en del. Så räntan borde väl kunna\r\nsjunka några punkter efter ett sådant uttalande, för\r\nså mycket som är principiellt vidrigt ens ur Göran\r\nPerssons synvinkel har vi väl trots allt inte\r\ngenomfört.</pre><pre>När det gäller det här med kollektivavtal vet jag att\r\nvi många många gånger har hört socialdemokrater\r\nsäga så här: Arbetarrörelsen består av två grenar.\r\nVi arbetar först fackligt för att uppnå vissa mål,\r\nmen när det inte går tar vi till lagstiftningsvägen.\r\nDet är alltså inte alls något konstigt eller orimligt\r\natt man lagstiftar för att få bort missförhållanden,\r\noch det har för övrigt skett tidigare att man genom\r\nlagstiftning har undanröjt kollektivavtal.</pre><pre>Det är ju en sådan bred samstämmighet om att det\r\nfinns missförhållanden. Om Björn Rosengren och\r\nStig Malm nu plötsligt inser det, så är det ju en\r\nomvändelse under galgen, men om de har insett det\r\ntidigare, varför har de då inte åtgärdat det som är\r\nfel? Man kan inte gärna skylla det på att de inte har\r\nfått någon inbjudan från arbetsgivarna.</pre><pre>Socialdemokraterna inbjöd några småföretagare.\r\n50 stycken fick de ihop. En bad man t.o.m. prata,\r\nBritt-Marie Börjeson, VD för Svenska Body Shop.\r\nHon hade alltså möjlighet att tala på en sådan här\r\nsmåföretagarriksdag, och bland det hon efterlyste\r\nvar just förändringar i arbetsrätten det viktigaste.</pre><pre>Det är bred uppslutning kring att detta behövs. Vi\r\ngör just de marginella förändringar som det är bred\r\nuppslutning kring. Varför inte säga att\r\nSocialdemokraterna på denna punkt stöder\r\nregeringens förslag?</pre><pre>Anf. 32  GÖRAN PERSSON (s) replik:</pre><pre>Herr talman! Jag är ledsen att behöva säga det, men\r\nLars Leijonborg går runt den principiellt stora\r\nfrågan, den som är avgörande i diskussionen, synen\r\npå kollektivavtalen. Bakgrunden till att jag tycker\r\natt det är allvarligt är ju att det inte har kommit\r\nnågon förhandlingsframställan på arbetsrättens\r\nområde från arbetsgivarsidan.</pre><pre>Då säger Leijonborg att TCO och LO skall vara de\r\nsom begär att få förhandla om att ändra i\r\narbetsrätten. Var och en som följer den här\r\ndebatten begriper naturligtvis att det är det\r\nomvända som skall gälla. Rimligen bör\r\narbetsgivarsidan ta det här initiativet, och facket\r\nhar sträckt ut handen. Detta struntar\r\nuppenbarligen regeringen i och går bara på.</pre><pre>Jag tycker att det är utomordentligt allvarligt, och\r\ndet bådar illa för framtiden, för vi kommer inte att\r\nklara en krisbekämpning i Sverige om det skall ske\r\npå kollissionskurs med fackföreningsrörelsen och\r\nom det skall ske på kollissionskurs med\r\ngrundläggande principer som har styrt svensk\r\narbetsmarknad. Den kritiken är principiell och den\r\när tung, och den har inte Lars Leijonborg svarat på.\r\nDet är det första.</pre><pre>Sedan det andra. Jag vill gärna se ett fortsatt samtal\r\nmed Lars Leijonborg om synen på den ekonomiska\r\npolitiken. Jag läste häromdagen i DN -- det är inte\r\nalla morgnar man hinner läsa tidningen Folket, som\r\när ens liv- och husorgan -- en artikel av Nils-Eric\r\nSandberg, som varit på ett SNS-seminarium. Han\r\nförde ett mycket intellektuellt och öppet samtal\r\nomkring den ekonomiska politikens framtida\r\ninriktning, fyllt av tvekan och vägval.</pre><pre>Då tänkte jag: Tänk, om den sittande regeringen\r\nför två år sedan, när den formulerade sin politik,\r\nhade haft samma intellektuella förhållningssätt,\r\ninsett att det inte fanns bara en sanning, en enda\r\nväg, utan en lång rad olika val som man skulle\r\nbehöva träffa, och haft denna sökande attityd.</pre><pre>Nu ser vi hur allt fler ekonomer överger Wibble,\r\nsom står alltmer ensam och isolerad. De ansluter sig\r\ntill vår syn att det fordras en kortsiktig stimulans för\r\natt komma ur depressionen.</pre><pre>Vi skall inte i det läget vara övermodiga. Vi\r\ninbjuder till samverkan omkring hur en sådan\r\npolitik skall utformas, självklart, men vi noterar ju\r\natt det är vi som i dag får uppslutning från den\r\ngrupp som tidigare stod bakom regeringen.</pre><pre>Detta tycker jag att Lars Leijonborg också borde\r\nfånga i debatten, och jag möter gärna Leijonborg\r\nför fortsatta samtal omkring hur politiken skall\r\nutvecklas i riktning mot att skapa arbete och fördela\r\nbördorna rättvist.</pre><pre>Sedan beklagar jag också, herr talman, att\r\nstatsrådet Wibble inte är närvarande. Vi vet att hon\r\nfyller 50 år, och jag har överseende med det\r\nnaturligtvis. Då kan jag meddela kammaren att när\r\ndebatten är slut tänker jag söka upp Anne Wibble\r\npå Handelshögskolan, gratulera henne på 50-\r\nårsdagen och presentera henne en gåva från den\r\nsocialdemokratiska riksdagsgruppen, en bokgåva\r\nom Gunnar Sträng, en finansminister som säkert\r\nbåde Anne Wibble och jag har väldigt mycket att\r\nlära av.</pre><pre>Vi har saknat Anne Wibble här i debatten i dag,\r\nsom sagt, men vi önskar henne en fin 50-årsdag.</pre><pre>Anf. 33  LARS LEIJONBORG (fp) replik:</pre><pre>Herr talman! Göran Persson sade att han överser\r\nmed att Anne Wibble fyller 50 år, och det tackar vi\r\nsärskilt för.</pre><pre>Att riva upp kollektivavtal är något som\r\nsocialdemokratiska regeringar har föreslagit och\r\nockså drivit igenom i riksdagen. Så skedde\r\nexempelvis när medbestämmandelagen infördes, så\r\ndet är i och för sig inget principiellt nytt.</pre><pre>Om det finns ett intresse från fackets sida att ändra\r\navtalen på det sätt som regeringen nu föreslår, då\r\när det väl heller inte så stor fara om lagstiftningen\r\nändras? Men då kan man ju skynda sig att göra\r\nändringar i avtalen, så behöver inte lagstiftningen\r\nändras.</pre><pre>Det är fel att påstå att många ekonomer inte delar\r\nregeringens grundläggande bedömning att\r\nhandlingsutrymmet för närvarande är mycket litet.\r\nDe som har att professionellt bedöma Sveriges\r\nekonomi är mycket bekymrade över det stora\r\nbudgetunderskottet och en politik som, även om\r\nman påstår att det är momentant, kraftigt skulle\r\nöka detta underskott. Det skulle med stor\r\nsannolikhet höja räntorna, och därmed är man\r\ntillbaka där man började. Den stimulanseffekt man\r\nville åstadkomma försvinner genom att den höjda\r\nräntan stamar åt i stället.</pre><pre>Så det är inte så mycket vi kan göra. Men det vi kan\r\ngöra är sådana strukturreformer som också\r\nkortsiktigt har bra effekt, t.ex. att nu snabbt få fram\r\nbesked om att vi kan lita på att vi i framtiden\r\nkommer att få pensioner, möjligen inte exakt enligt\r\nde regler vi hittills har trott men att det finns en\r\nbred uppslutning kring ett robust pensionssystem.\r\nDet skulle vara bra om Göran Persson ville\r\nkommentera det också.</pre><pre>Jag vill kommentera frågan om kommunerna. Ni\r\nsocialdemokrater har varit inne på att kommunala\r\nvarsel inte skall fullföljas. Delar Göran Persson min\r\nuppfattning om att det ligger en fara i att ge\r\nkommunalpolitikerna intrycket att\r\nförnyelsearbetet kan avstanna? Skulle det inte vara\r\nbra om vi gemensamt kunde ge signalen att det inte\r\när så?</pre><pre>Förste vice talmannen anmälde att Göran Persson\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 34  IAN WACHTMEISTER (nyd)\r\nreplik:</pre><pre>Herr talman! Jag tänker också uppvakta Anne\r\nWibble i dag, precis som Göran Persson. Jag\r\nkommer inte att ha med mig ett bokverk utan en\r\nmycket spännande valutakorg till henne.</pre><pre>Det lovprisande av oppositionens roll som herr\r\nLeijonborg presterade var givetvis riktat till Ny\r\ndemokrati, även om han var blygsam nog att kalla\r\noss ''Göran Persson''. Jag skulle nämligen tro att\r\ndet är med Ny demokratis hjälp som\r\nregeringspartierna skall försöka få majoritet för\r\nsina förslag. Det vill man inte gärna låtsas om.\r\nVerkligheten är, som någon sade, politikernas\r\nvärsta fiende.</pre><pre>En fråga som Lars Leijonborg borde vara\r\nintresserad av -- det borde alla här vara -- är\r\nungdomsfrågan. Den borde vara en väldigt stor\r\nfråga i en ekonomidebatt. Det är ungdomarna som\r\nskall betala våra pensioner, och det är ungdomarna\r\nsom skall betala den enorma statsskuld som jag\r\ntalade om förut. Då kanske vi bör fixa utbildning\r\noch jobb åt dem, så att de kan göra det.</pre><pre>Alla är väl i och för sig överens om att frågan är\r\nviktig, men reagerar vi rätt? Reagerar\r\nregeringspartierna rätt? I Sverige har vi, med en\r\narbetslöshet som allmänt sett är mycket allvarlig,\r\nden ytterst besvärande situationen att\r\nungdomsarbetslösheten är dubbelt så hög som\r\narbetslösheten rakt över. Så är det inte i alla länder.\r\nDet är en typiskt svensk sak. Landet har på något\r\nsätt delats upp i arbetsägare och arbetslösa.</pre><pre>Jag skulle vilja fråga Lars Leijonborg hur\r\nFolkpartiet och regeringspartierna i övrigt, om han\r\nkan tala för dem, ställer sig i dessa frågor.\r\nArbetslöshet för ungdom leder till påtagliga,\r\nsynbara, ganska förfärliga problem ute på gator och\r\ntorg om vi inte gör något.</pre><pre>Jag tog upp denna fråga i partiledardebatten. Jag\r\ntalade om ungdomslöner, lärlingssystem, inbyggda\r\nskolor, tuffare krav på lärare och elever, särskilda\r\nungdomsbostäder, biståndsbrigader,\r\nkatastrofbrigader osv. samt om att vi måste föregå\r\nmed gott exempel. Vi måste få bort korruption och\r\nmygel och visa att det finns en bra framtid.</pre><pre>En fråga som typiskt nog är ganska liten, men som\r\nman jobbar mycket med och har haft synpunkter\r\npå, är frågan om ungdomspraktiken.\r\nRegeringspartierna sade först att de skulle skänka\r\nungdomspraktiken till företagen. Det är fel. Nu lär\r\ndet komma ett förslag om att man inte skall göra\r\ndet, men jag vill säga följande:</pre><pre>Sälj inte ut ungdomar på marknaden som gratis\r\narbetskraft! Det förvanskar och förvrider hela\r\narbetsmarknaden, och det är inte bra. Det finns\r\nandra, mycket bättre sätt.</pre><pre>Anf. 35  LARS LEIJONBORG (fp) replik:</pre><pre>Herr talman! Jag håller helt med Ian Wachtmeister\r\nom att ungdomsarbetslösheten är ett av våra\r\nabsolut största problem. Det får allvarliga sociala\r\neffekter när unga människor tidigt får signalen att\r\nde inte behövs på arbetsmarknaden. Vi måste\r\ndärför göra väldigt mycket för att åtgärda det\r\nproblemet.</pre><pre>Regeringen har redan varit innovativ. Systemet\r\nmed ungdomspraktikplatser har slagit väldigt väl\r\nut. Det är som Ian Wachtmeister säger riktigt att\r\nman nu funderar på att något ändra reglerna. Syftet\r\nmed det är att få arbetsgivarna att känna ett ännu\r\nstörre ansvar, så att de i ännu högre grad lägger ned\r\njobb på personen. Det leder kanske i ännu högre\r\ngrad till att personen i fråga sedan får en fast\r\nanställning i verksamheten.</pre><pre>Förändringarna i arbetsrätten är väldigt viktiga i\r\ndetta perspektiv. Många ser just den nuvarande\r\narbetsrätten som ett sätt för dem som har fått jobb\r\natt behålla jobben och stänga ute dem som är\r\nnytillkomna på arbetsmarknaden. Just av det skälet\r\ntror jag att det är mycket bra att vi får större\r\nmöjligheter till t.ex. provanställningar.</pre><pre>Det är ljuvligt att höra Ian Wachtmeister tala om\r\nkatastrofbrigader som skall ut till de fattiga\r\nländerna och hjälpa till. Ian Wachtmeisters hjärta\r\nklappar uppenbarligen för dem som har det svårt i\r\nvärlden. Risken är väl bara att dessa\r\nextrasatsningar på ungdomsbrigader kommer att\r\nförsvinna om man skall stryka bort 20 % av\r\nbiståndsanslaget, vilket vi hörde i en tidigare replik.\r\nJag vet egentligen inte hur mycket det är bevänt\r\nmed det där engagemanget.</pre><pre>Anf. 36  IAN WACHTMEISTER (nyd)\r\nreplik:</pre><pre>Herr talman! Jag uppskattar att Lars Leijonborg\r\ntycker att det är ljuvligt att höra mig tala. Hans\r\negen partiledare brukar inte alltid tycka att det är\r\nlika ljuvligt. Därför brukar jag ha rätt svårt att få\r\nsvar från partiledaren i Folkpartiet.</pre><pre>Låt oss ta upp den fråga om u-hjälpen som Lars\r\nLeijonborg talade om. Vi förde den diskussionen\r\nförut. Jag sade då att läget är kärvt. Vi kan inte göra\r\nen besparing här och en där och låta allt annat vara\r\nsom vanligt.</pre><pre>Jag exemplifierade, vilket herr Tobisson vid det\r\ntillfället tydligen inte förstod, med diverse åtgärder.\r\nJag nämnde bl.a. biståndspolitik,\r\norganisationsbidrag, partistöd, presstöd och\r\nflyktingpolitik, vilket alla här i kammaren mycket\r\nväl känner till. Jag avsåg inte polisen och försvaret,\r\neftersom det är samhällets ansvar nr 1 att skydda\r\nmedborgarna.</pre><pre>Nu säger Lars Leijonborg att införande av t.ex.\r\nkatastrofbrigader inte stämmer överens med\r\nneddragning av biståndsvolymen. Det gör det visst!\r\nJag kan tala om att vi för de 14 miljarder kronor\r\nsom vi i stort sett häller över fel ändamål runt om i\r\nvärlden kan göra otroligt mycket. En dyr u-hjälp är\r\ninte automatiskt en bra u-hjälp.</pre><pre>Ett engagemang där ungdomarna själva deltar och\r\nhjälper grannländer och fjärran länder är så otroligt\r\nmycket värdefullare för oss och för det uppväxande\r\nsläktet. Det är så mycket billigare än det system vi\r\nhar haft hittills, då vi har skänkt hundratals\r\nmiljoner kronor till en massa korrumperade\r\ndiktatorer.</pre><pre>Anf. 37  LARS LEIJONBORG (fp) replik:</pre><pre>Herr talman! Bättre vägar att utnyttja biståndet är\r\nnaturligtvis mycket välkomna. Det är en strävan\r\nsom förmodligen alla som är intresserade av\r\nrättvisa i världen delar. Vi har inte hört så många\r\nkonstruktiva förslag från Ny demokrati, förutom\r\nmöjligen förslaget om att i högre grad använda\r\nungdomar. När nydemokrater talar om bistånd är\r\ndet normalt bara ett klankande på själva tanken.\r\nJag tycker inte att vi har så mycket att lära av Ny\r\ndemokrati på biståndsområdet.</pre><pre>När jag sade att det är ljuvligt att höra Ian\r\nWachtmeister tala var det möjligen med lika\r\nmycket ironi som när Bengt Westerberg sade något\r\nom permanent uppehållstillstånd i debatten förra\r\nveckan. Ny demokrati kanske inte alltid förstår\r\nliberal humor, herr talman!</pre><pre>Anf. 38  JOHAN LÖNNROTH (v) replik:</pre><pre>Herr talman! Efter dessa båda replikrundor känner\r\nockså jag ett visst tryck att uppvakta finansminister\r\nWibble med en present, och då tänker jag ge henne\r\nsamma bok som jag gav Göran Persson nyss. Där\r\nkan hon finna tröst mot det faktum att ekonomerna\r\nnu överger henne. Den svenska historien visar att\r\nekonomerna alltid har följt den politiska trenden.\r\nDen politiska trenden håller uppenbarligen på att\r\nvända, och då vänder också ekonomerna.</pre><pre>Jag blev glad över att Lars Leijonborg tog upp\r\nfrågan om kommunerna, och jag upplevde en vag\r\nsignal om att det är tänkbart att det kan komma\r\nförslag som på något sätt lättar den akuta\r\nsituationen för kommunerna.</pre><pre>Jag håller med om att även de långsiktiga signalerna\r\när viktiga och nödvändiga. Som jag redan tidigare\r\nhar sagt har kommunerna i år sammantaget ett\r\növerskott i det finansiella sparandet. Anledningen\r\ntill att de drar ned så våldsamt är risken att de\r\nkommande åren innebär en ekonomisk katastrof.</pre><pre>Regeringens planer och prognoser för de närmaste\r\nfyra, fem åren innebär att kommunerna skall\r\nminska sin verksamhet i volym med 1 % om året.\r\nDet kan bli fråga om att man i kommunerna tvingas\r\ndra ned med i storleksordningen 80 000--100 000\r\njobb.</pre><pre>Lars Leijonborg kan tala med sina borgerliga\r\nkolleger som styr i Göteborg. Jag kan försäkra\r\nhonom att nästan alla rationaliseringar har\r\ngenomförts. Nu handlar det om att man låter\r\nframförallt kvinnor gå från bra jobb inom vård,\r\nskola, osv. Det är inte fråga om rationaliseringar.</pre><pre>Jag vill också ställa en fråga till Lars Leijonborg.\r\nEra planer och prognoser innebär att den\r\nekonomiska tillväxten framöver, som ni tror på,\r\nensidigt skall fördelas till den privata\r\nkonsumtionen. Är det en ideologisk uppfattning\r\ninom Folkpartiet att fler bilar och videoapparater\r\när viktigare och angelägnare framöver än bättre\r\nskola och sjukvård? Folkpartiet har bl.a. velat\r\nframstå som kvinnoparti. Inte minst ur den\r\naspekten är frågan högst berättigad.</pre><pre>Anf. 39  LARS LEIJONBORG (fp) replik:</pre><pre>Herr talman! Diskussionen om kommunsektorns\r\nroll är en parallell till den debatt om EG som fördes\r\nhär tidigare med Lars Tobisson. Vi har motsatta\r\nutgångspunkter. Johan Lönnroth tror på en fortsatt\r\nkommunal expansion.</pre><pre>Jag är övertygad om att den erfarenhet vi gjorde på\r\n80-talet kommer att bli giltig på nytt, nämligen att\r\nen svensk ekonomi i balans inte kan bära en så stor\r\nkommunsektor som den vi skaffat oss i slutet på 80-\r\ntalet. Det faktum att vi då hade expanderat så\r\noerhört mycket i kommunerna bidrog i hög grad till\r\nden ekonomiska kris som vi nu är inne i.</pre><pre>För mig är Johan Lönnroth på denna punkt\r\ndefinitivt inte en del av lösningen utan en del av\r\nproblemet. Det finns politiker på riksnivå som\r\ninbillar kommunpolitikerna att de glada\r\nexpansionsdagarna på 70-talet kommer tillbaka.\r\nDet är den tron, att de obehagliga greppen kanske\r\naldrig kommer att behövas, som är det stora\r\nproblemet. Man funderar på om det finns någon\r\nkortsiktig åtgärd som skulle göra att personer inte\r\nbehöver varslas och sägas upp till arbetslöshet.</pre><pre>Det var inte så många år sedan vi hade en debatt\r\nhär i landet om arbetskraftsbrist. Ett stort\r\nstrukturellt problem var att en för stor del av\r\narbetskraften gick till den offentliga sektorn. Vi får\r\ninte göra om det misstaget. Det kommer vi att göra\r\nom vi fullföljer Vänsterpartiets politik när det\r\ngäller kommunsektorn.</pre><pre>Anf. 40  JOHAN LÖNNROTH (v) replik:</pre><pre>Herr talman! Nu försöker Lars Leijonborg beskriva\r\nmotståndarens linje på ett extremt sätt för att sedan\r\nkunna ta avstånd från den. Det är ett gammalt\r\nvälkänt debattknep.</pre><pre>Våra förslag, som Lars Leijonborg kan läsa i våra\r\nmotioner, innebär en mycket försiktig kommunal\r\nexpansion framöver. Vi har försökt att finansiera en\r\nkommunal volymtillväxt på 2 % om året, vilket är\r\nnågot mer än den expansion som Kommun- och\r\nLandstingsförbunden hävdar är nödvändig för att\r\nbehålla oförändrad standard i kommunerna.</pre><pre>Det handlar alltså inte om någon återvändo till\r\nglada expansionsdagar. Det handlar om att värna\r\nden grundläggande servicen inom skola och\r\nomsorg. Det är en våldsam omsvängning som ni nu\r\nleder landet in i. Kommunerna kommer i år\r\nförmodligen att göra sig av med flera tiotusentals\r\nanställda, och man skall framöver dra ned med\r\nytterligare 100 000 människor. Detta visar också\r\nera egna prognoser. Dessa människor kommer inte\r\natt få jobb i den privata sektorn. De kommer att gå\r\nrakt ut i arbetslöshet.</pre><pre>Det är inte någon alldeles enkel uppgift att\r\nfinansiera denna nödvändiga mycket försiktiga\r\nkommunala tillväxt. Det kräver att den privata\r\nkonsumtionstillväxten får stå tillbaka, och det\r\nkräver mycket smärtsamma omfördelningar både\r\npå skatteområdet och på bidragsområdet.</pre><pre>Det är märkligt att Folkpartiet, med den ideologi\r\nsom ni ändå säger er företräda, inte erkänner denna\r\nmotsättning och detta problem. Jag frågar återigen:\r\nVarför är det viktigare att svenska folket skall\r\nkunna skaffa sig många fler videoapparater och\r\nbilar än att vi skall kunna bibehålla en bra och\r\nhygglig service på skolor, inom sjukvård och inom\r\näldreomsorg?</pre><pre>Anf. 41  LARS LEIJONBORG (fp) replik:</pre><pre>Herr talman! En volymtillväxt på 2 % i\r\nkommunerna är långt utöver vad som är förenligt\r\nmed samhällsekonomisk balans. Det var på 70-talet\r\nsom man från statsmakternas sida ansåg att en\r\nsådan expansion var möjlig. På 80-talet talade man\r\nibland om 1 %. Men det visade sig att även detta\r\nvar för mycket. Det är realistiskt att tro att\r\nkommunerna under åtskilliga år framöver måste\r\nklara sin verksamhet med oförändrade\r\nresursramar.</pre><pre>Johan Lönnroth sade i sitt tidigare inlägg att det nu\r\nhar rationaliserats så mycket att det inte går att\r\nrationalisera mer. Det låter ju bestickande,\r\neftersom man har hört talas om att det har skett en\r\nhel del nu. Problemet är att Johan Lönnroths\r\npartivänner alltid har sagt detta.</pre><pre>Jag satt i början på 70-talet i kommunfullmäktige i\r\nen kommun i Stockholmsområdet. När vi från\r\nborgerligt håll föreslog blygsamma\r\neffektiviseringar hävdade man redan då från\r\ndåvarande VPK:s sida att allt var oförenligt med en\r\nsocial välfärdspolitik. Ni är tyvärr inte riktigt\r\ntrovärdiga på den här punkten.</pre><pre>Jag menar att det går att upprätthålla en social\r\nvälfärdspolitik med de resurser som\r\nkommunsektorn nu har. Men det kräver skickligt\r\nkommunalt ledarskap så att man verkligen\r\nprioriterar de allra viktigaste uppgifterna. Mycket\r\nav förnyelse är på gång i kommunerna, men ännu\r\nmycket mer krävs. Genomförs det kommer vi att\r\nklara både samhällsekonomin och den sociala\r\nvälfärden.</pre><pre>När det sedan gäller avvägningen mellan privat\r\nkonsumtion och offentlig konsumtion får den\r\nnaturligtvis göras från tid till annan. Den avgörs\r\nytterst av det skattetryck man har. Jag tror att de\r\nflesta anser att det skattetryck vi hamnade i mot\r\nslutet av 80-talet var helt orimligt. Det måste vi\r\nminska, och det innebär givetvis att den privata\r\nkonsumtionen kan öka.</pre><pre>Anf. 42  PER-OLA ERIKSSON (c):</pre><pre>Herr talman! Också jag skulle kunna berätta för\r\nkammaren att jag skall ge presenter till fru Wibble\r\noch säga vad de innehåller. Men jag skall inte göra\r\ndet, utan det får bli en överraskning. Hon bör ju\r\nförst få veta det, innan kammarens ledamöter får\r\nveta det.</pre><pre>Herr talman! Dagens och morgondagens största\r\npolitiska uppgift är att bekämpa arbetslösheten.\r\nFör det krävs en uthållig ekonomisk tillväxt. Nya\r\noch varaktiga arbeten kan bara skapas genom en\r\nekonomi i balans.</pre><pre>Vi måste spara och investera, inte låna och\r\nkonsumera, oss ur den ekonomiska krisen. Staten\r\nskall främja investeringar i företag, infrastuktur,\r\nforskning och utveckling samt forma ett\r\ntransfereringssystem som håller för framtiden och\r\nuppmuntrar till arbete och sparande. Det är på\r\ndetta sätt som vi skapar en uthållig ekonomisk\r\nutveckling.</pre><pre>Sverige har förvisso stora ekonomiska problem,\r\nmen jag känner inte igen den krisbild som\r\nsocialdemokraterna så ofta målar upp. Det är en\r\nbild av ett nattsvart elände. På samma gång\r\nanvänder socialdemokraterna enkla och\r\npopulistiska grepp för att tala om hur de skall\r\nåtgärda problemen. Men, Göran Persson, svenska\r\nfolkets framtidstro återkommer och ökar. Lars\r\nTobisson berättade om det inledningsvis i debatten.</pre><pre>Jag hade väntat att socialdemokraterna och Göran\r\nPersson skulle kunna presentera hur de på ett\r\ntrovärdigt sätt vill skapa nya jobb, sanera statens\r\nfinanser och åstadkomma ekonomisk tillväxt, men\r\nnytänkandet uteblev. I stället odlar\r\nsocialdemokraterna med Göran Persson i spetsen\r\nmyter. Göran Perssons tal i dag var i stor\r\nutsträckning ett bevis på denna mytbildning.</pre><pre>I stället för att ständigt byta ekonomiskt-politiska\r\ntalesmän borde socialdemokraterna byta\r\nekonomisk politik. Budskapets innehåll blir inte\r\nalls bättre bara för att socialdemokraterna utser nya\r\nbudbärare i ekonomin.</pre><pre>Det socialdemokraterna hittills visat upp håller inte\r\nför framtiden. Den politiken skulle sätta Sverige\r\nytterligare i skuld. Det skulle låna bort vår frihet.\r\nDå blir det Världsbanken och Internationella\r\nvalutafonden som styr landet. En sådan utveckling\r\nvill jag inte medverka till. En sådan utveckling\r\nmåste förhindras.</pre><pre>Socialdemokraterna försökte göra 1980-talet till\r\nguldår manifesterat med återkommande\r\nrekordnoteringar på Stockholms fondbörs. Det\r\nmisslyckades. I verkligheten halkade vi efter.\r\nSviterna lever vi med fortfarande.</pre><pre>Avregleringarna på kredit- och valutamarknaden\r\nanvändes inte till industriell förnyelse och\r\nproduktiva investeringar, utan till spekulation och\r\nfelinvesteringar i fastigheter. Det lade sedan\r\ngrunden till kraschen i banksystemet. Nu sitter vi\r\nmed en dyrbar nota från 80-talets\r\nsocialdemokratiska försummelser som det tar lång\r\ntid att betala. Det måste väl Göran Persson inse.</pre><pre>Dagens problem grundlades långt före 1991 års\r\nregimskifte. Göran Persson talade om vikten av\r\nanalys. Det är okej. Visst skall vi analysera. Men\r\ndet vore klädsamt och mera trovärdigt om Göran\r\nPersson och socialdemokraterna också ville\r\nanalysera en del av orsakerna till de problem som\r\nvi har i dag.</pre><pre>Göran Persson sade att penningpolitiken måste\r\nläggas om. Ian Wachtmeister var inne på samma\r\ntema. Då vill jag ställa tre frågor.</pre><pre>För det första: Har Göran Persson förtroende för\r\nRiksbanken?</pre><pre>För det andra: Vill Göran Persson kommendera\r\nfram en ny penningpolitik?</pre><pre>För det tredje: Vill Göran Persson tända\r\ninflationsbrasan igen?</pre><pre>Herr talman! Framtidens jobb finns i\r\nsmåföretagen. Därför skall vi göra\r\nsmåföretagskulturen både attraktiv och statusfylld.\r\nSatsningar på de mindre företagen skapar\r\narbetstillfällen och livskraft i hela landet. Jag vet att\r\nSocialdemokraten, och ibland också Göran\r\nPersson, har talat om småföretagens betydelse. Nu\r\nhar inte Göran Persson hittills i debatten ägnat\r\nsärskilt mycket tid åt småföretagen. Det var säkert\r\ninget förbiseende. Socialdemokraternas flirt med\r\nlandets småföretagare är en av de mest tillfälliga\r\nförbindelser jag varit vittne till.</pre><pre>Regeringen lägger inom kort fram ett förslag till en\r\nsmåföretagsvänlig skattepolitik och en reformerad\r\narbetsrätt som är anpassad till de mindre företagen.\r\nDet blir en vitamininjektion för småföretagen i vårt\r\nland. Förändringar i arbetsrätten gör att företagen\r\nlättare vågar nyanställa. Det handlar inte om att\r\nriva ner någon trygghet.</pre><pre>Sverige är ett industriland, men ingen skall tro att\r\nindustrin ensam kommer att klara av att skapa\r\ntillräckligt många nya jobb. Tjänstesektorn måste\r\nutvecklas. Där finns en stor del av framtidens jobb.</pre><pre>Men vi måste också använda nya områden.\r\nMiljöområdet är en outnyttjad potential i det\r\nsammanhanget. Kretsloppssamhället kan ge\r\ntusentals nya arbetstillfällen runt om i landet\r\ngenom investeringar i återvinning, hushållning,\r\nmiljövänlig teknik och bioenergi.</pre><pre>Dag för dag tänds nu allt fler ljus i ekonomin.\r\nTidigare talare från regeringspartierna har varit\r\ninne på det. Jag skall inte upprepa det. Låt mig bara\r\nsäga att det finns anledning att se positivt på\r\nframtiden. Räntorna har gått ner, exporten ökar\r\noch handelsbalansen visar på överskott.</pre><pre>I Konjunkturinstitutets höstrapport görs\r\nbedömningen att konjunkturen för industrin och\r\nför till industrin närstående delar av tjänstesektorn\r\nvänder uppåt redan i år i mycket snabb takt. Det\r\ntyder på att botten på en av 1900-talets djupaste\r\nlågkonjunkturer nu är nådd.</pre><pre>Vändningen i lågkonjunkturen illustreras också\r\ngenom det kraftigt ökade uttaget av övertid.\r\nÖvertidsuttaget beräknas motsvara minst 50 000\r\njobb. Det finns anledning att ställa frågan: Vad\r\nskulle samhället och svenska folket tjäna om dessa\r\n50 000 övertidsjobb i stället omvandlas till ordinarie\r\narbetstillfällen? Företagen skulle minska\r\nkostnaderna genom att övergå från övertid till fasta\r\njobb. De enskilda människorna skulle tjäna på det.\r\nKostnaderna för arbetslösheten skulle minska.</pre><pre>Regeringen föreslår nu, som jag tidigare sade, en\r\nny småföretagsvänlig politik och en reformerad\r\narbetsrätt. Då är det ett rimligt krav att företagen\r\nsläpper loss och hjälper till att skapa nya jobb.\r\nÖvertidsjobben bör omvandlas till fasta varaktiga\r\njobb.</pre><pre>Det är möjligt att det skulle behövas ytterligare\r\nstimulansåtgärder för att skapa nya jobb. I så fall\r\när Centern och jag beredd att seriöst pröva sådana\r\nförslag.</pre><pre>Herr talman! Vi svenskar har vant oss vid rätten till\r\nsocial rättvisa, ekonomisk trygghet, god sjukvård\r\noch bra utbildningsmöjligheter, dvs. det vi kallar\r\nvälfärdssamhället. En del tycks tro att välfärden\r\nkommer av sig själv. Det är en felsyn. Välfärden\r\nmåste förtjänas och betalas om den skall kunna\r\nbevaras och försvaras.</pre><pre>Jag och Centern slår vakt om en bra sjukvård,\r\nbarnomsorg, äldreomsorg och utbildning för våra\r\nbarn. För det behövs personal i kommuner och\r\nlandsting.</pre><pre>Av den anledningen har Centern i regeringen och\r\nhär i riksdagen medverkat till att tillföra nya\r\nekonomiska resurser till kommunsektorn. 1994\r\ntillförs kommunerna ytterligare 4,2 miljarder\r\nkronor. Därmed kan vi värna närmare 20 000\r\narbetstillfällen.</pre><pre>Socialdemokraterna införde det kommunala\r\nskattestoppet som blev en tvångströja på\r\nkommunerna. Genom Centerns aktiva medverkan\r\nlyfter vi nu bort den tvångströjan från kommunerna\r\noch tillskjuter nya pengar. Medan\r\nsocialdemokraterna bara sprider myter agerar\r\nCentern konstruktivt för att det skall finnas\r\nresurser för skolan, för vården av sjuka och gamla\r\noch för att kommunerna skall ha råd att behålla\r\nhemsamariterna.</pre><pre>Till sist, herr talman, för att det skall vara möjligt\r\natt bevara och utveckla välfärden krävs ett\r\nlångsiktigt ekonomiskt återuppbyggnadsarbete och\r\nen välståndsskapande ekonomisk politik.\r\nUppdraget är ambitiöst, men jag är optimist. Ur\r\ndagens problem skall vi forma morgondagens\r\nmöjligheter. Den ekonomiska politik som\r\nregeringen står för har tänt nya ljus och nya hopp.\r\nFöretagen vågar investera. Framtidstron och\r\noptimismen återkommer. En ny grund har lagts för\r\natt skapa framtidens nya välfärd. I det arbetet är\r\nalla, inklusive Göran Persson, välkomna att delta.</pre><pre>(Applåder)</pre><pre>Anf. 43  GÖRAN PERSSON (s) replik:</pre><pre>Herr talman! Tack för välkomsthälsningen! Jag har\r\nsamarbetat med centerpartister förr, på kommunal\r\nnivå. Det är ofta en annan typ av politiker än dem\r\nman möter i riksdagens finansutskott företrädande\r\nCentern. Jag skulle önska att den retorik som flödar\r\nfrån talarstolen här i dag fick möta den verklighet\r\nde drygt 100 centerpartistiska\r\nkommunstyrelseordförandena har ute i landet.</pre><pre>Här står Per-Ola Eriksson och talar om att man\r\nskall satsa på kommunerna. Sanningen är ju den att\r\ni Norrbotten, hans eget hemlän, försvinner de\r\nnärmaste åren 5 000 anställda i kommunerna.\r\nSedan säger Per-Ola Eriksson att de skall trygga\r\nanställningen för hemsamariter och lärare. Det är\r\nen typ av ihåligt tal som inte fungerar.</pre><pre>Det är rimligt att ställa frågor till Per-Ola Eriksson,\r\nutifrån den centerpartistiska traditionen i fråga om\r\nfördelningspolitiken. Per-Ola Eriksson ser dessa\r\nangrepp i kommunerna. Samtidigt sitter hans parti\r\ni en regering som i förra veckan släppte ett förslag\r\nsom innebär att exempelvis Procordias nuvarande\r\nägare får dela på 257 miljoner kronor i\r\nskattesänkning. Aseas aktieägare får dela på 218\r\nmiljoner kronor i skattesänkning, och Astras\r\naktieägare delar på 198 miljoner kronor, osv.\r\nBelopp på många hundra miljoner går ut till dem\r\nsom äger aktier. Ingenting eller mycket litet av det\r\nhamnar i Norrbotten. Men förslaget är inte\r\nfinansierat fullt ut och får betalas med ökade\r\nunderskott, som i sin tur driver fram besparingar\r\nsom riktar sig mot de kommuner i Norrbotten som\r\nPer-Ola Eriksson representerar.</pre><pre>Per-Ola Eriksson är inte i första hand rikspolitiker.\r\nHan är Norrbottens företrädare, en\r\nregionalpolitiker. Hur kan Per-Ola Eriksson möta\r\nsina väljare, sina grannar, och se dem i ögonen med\r\ndenna typ av fördelningspolitik? Det är den fråga\r\nPer-Ola Eriksson skall svara på, och sluta med den\r\nstora retoriken, som rimligen bör reserveras för\r\nmoderaterna. Det är den retorik Per-Ola Eriksson\r\nanvänder sig av här i kammaren. Den är inte för det\r\nsmåfolk som har valt Per-Ola Eriksson. De vill\r\nfaktiskt se någonting annat uträttas i riksdagen.</pre><pre>Jag vill att Per-Ola Eriksson samtidigt utvecklar hur\r\nhan ser på privatiseringen av Vattenfall, på att detta\r\nNorrlands guld nu skall säljas till dem som har\r\npengar. Är det någonting som Per-Ola Eriksson\r\ntänker medverka till? Är det någonting som Per-\r\nOla Erikssons väljare i Norrbotten har sänt honom\r\ntill riksdagen för att fullfölja, såsom en grön tribun?</pre><pre>Det är frågor till Per-Ola Eriksson som jag tror\r\nmånga i hans valkrets vill ha ett svar på. Det stora,\r\nnationella, har redan Tobisson klarat ut. Där\r\nbehöver inte Per-Ola Eriksson traska patrull. Den\r\ndebatten är avklarad.</pre><pre>Anf. 44  PER-OLA ERIKSSON (c) replik:</pre><pre>Herr talman! Jag tror inte att Göran Persson skall\r\nge mig råd om vilka frågor jag skall driva i\r\nriksdagen. Jag är lika intresserad av en sund\r\nekonomi för landet som någon annan här i\r\nkammaren. Om Göran Persson tror att jag som\r\nNorrbottens representant endast skall ägna mig åt\r\nde lokala och regionala frågorna tar han fel.\r\nUtvecklingsmöjligheterna för det län jag\r\nrepresenterar hänger intimt samman med att vi har\r\nen sund ekonomi i landet, att vi frigör de krafter\r\nsom kan skapa ny sysselsättning.</pre><pre>Jag har sett hur flyttlassen gick under 80-talet, när\r\nGöran Persson själv och hans kolleger satt i\r\nregeringen. Det var under högkonjunkturåren.\r\nMan plundrade det län jag representerar. Det var\r\ndå flyttlassen gick. Det var då byarna tömdes. Det\r\nvar då företagen lades ned. Det var då problemen\r\ngrundlades. Lär inte mig det, Göran Persson, för då\r\när Göran Persson ute på fel spår.</pre><pre>Jag ställde tre frågor till Göran Persson. Svara på\r\ndem! Vill Göran Persson med en ny penningpolitik\r\nsläppa fram en inflationsspiral? Är det den\r\npolitiken som vi skall ha tillbaka? Göran Persson\r\nsade tidigare att socialdemokraterna har gjort det\r\nförr. Det finns faktiskt anledning att ta fasta på det\r\noch dra åt sig öronen. Är det 80-talspolitiken som\r\nGöran Persson vill ha tillbaka, den politik som man\r\nstod för förr, som skapade inflation, spekulation\r\noch överhettning? Det är den politiken som vi i dag\r\nser sviterna av. Det är efter den vi skall reparera\r\nSverige. Jag tycker att det är ganska ansvarslöst av\r\nen ny ekonomisk talesman för socialdemokraterna\r\natt i den första debatten i den egenskapen antyda\r\natt inflationsekonomin skall tillbaka. Svenska\r\nfolket har inte anledning att önska den tillbaka.</pre><pre>Anf. 45  GÖRAN PERSSON (s) replik:</pre><pre>Herr talman! Jag skall gärna svara på Per-Ola\r\nErikssons fråga, i utbyte mot att han svarar på min.\r\nNär det gäller penningpolitiken vill jag säga\r\nföljande. Vi missade det tillfälle vi hade förra året\r\nnär kronkursen släpptes. Man borde ha fört en\r\ndjärvare penningpolitik. Jag har förtroende för\r\nRiksbanken. Riksbanken styrs av denna\r\nförsamlings politiska inriktning. Riksbanken är\r\nriksdagens bank. Så enkelt är det. Per-Ola Eriksson\r\när en av aktörerna som har lagt fast den\r\npenningpolitik som i praktiken nu gäller, som har\r\nknäckt 30 000 småföretag. Vi har 30 000 konkurser.\r\nDet skall nu mötas med att man ger\r\nskattesänkningar i miljardklassen till dem som\r\nredan har fått, via en börs som har nått en nivå som\r\ni går var all time high, alltså det högsta den\r\nnågonsin har varit.</pre><pre>Det är den utmanande fördelningspolitiken, som\r\nsvar på krisen, som Per-Ola Eriksson medverkar till\r\nhär i riksdagen, som fick mig att ställa frågorna om\r\nPer-Ola Erikssons eget hemlän. Per-Ola Eriksson\r\nsvarar inte på min fråga om kommunerna. Jag\r\nförstår att han inte kan göra det, för då bryter hans\r\nanförande ihop. Per-Ola Eriksson tog inte upp\r\nVattenfalls privatisering i sitt anförande. Han är\r\ndärför fri att i repliken utveckla sin syn på\r\nVattenfall och privatiseringen av detta\r\ngemensamma ägande av det Sveriges guld som\r\nvattenkraften har utgjort. Det är jag nyfiken på att\r\nhöra, Per-Ola Eriksson.</pre><pre>Vi har båda en bakgrund i kommunalpolitiken. Vi\r\nvet hur viktig den delen är för den samlade\r\nekonomin. När jag reser runt i landet och möter\r\nPer-Ola Erikssons kolleger inom Centerpartiet,\r\nmöter jag en helt annan debatt om regeringens\r\npolitik än den Per-Ola Eriksson för från\r\nkammarens talarstol. Den dubbelheten i Centerns\r\npolitik tänker jag ta mig friheten att fortsätta\r\npåpeka.</pre><pre>Anf. 46  PER-OLA ERIKSSON (c) replik:</pre><pre>Herr talman! Göran Persson bortser från många\r\nsaker i debatten. Han bortser från att det finns ett\r\nsamband mellan kommunernas ekonomi och de\r\nsviter efter 80-talet som staten nu lever med, som vi\r\nalla får vara med och betala. Genom att vi får sunda\r\nstatsfinanser har vi också resurser att klara\r\nkommuner och landsting.</pre><pre>I denna svåra tid, när det har varit ont om\r\nekonomiska resurser, har vi konkret och\r\nkonstruktivt medverkat till att för 1994 tillföra\r\nkommunsektorn nya pengar. Vi lyfte bort det tak\r\nsom ni har satt på kommunerna, men inte för att\r\nde primärt skulle höja skatten. Vi såg till att de nya\r\npengar som frigjordes får stanna i kommunerna.\r\nKommunsektorn tillförs 4,2 miljarder kronor för\r\n1994. Det gjorde vi medan Göran Persson och hans\r\nkolleger åkte land och rike runt och spred myter om\r\nsocial nedrustning.</pre><pre>Nu har Göran Persson dess värre inte några fler\r\nrepliker. Jag skall därför avstå från att ställa frågor\r\ntill honom. Han kan inte besvara dem i denna\r\ndebatt. Avslutningsvis vill jag kommentera något\r\nsom Göran Persson berörde i sitt\r\ninledningsanförande. Han oroade sig för det, som\r\nhan ansåg, ökade sparandet. Är det inte, Göran\r\nPersson och ledamöter här i kammaren, sunt att gå\r\nfrån lån till sparande? De köp av bilar och cyklar\r\nsom Göran Persson nämnde, är det inte bättre att\r\nde sker med sparade medel än med kontokort och\r\nlånade pengar, som under 80-talet? Den\r\nkontokortsekonomi som kännetecknade 80-talet\r\nvill inte jag ha tillbaka.</pre><pre>Med Göran Perssons filosofi skulle det aldrig ha\r\ngått att lära dagens barn att fylla spargrisen. Det är\r\nviktigt att vi i valet mellan Spara och Slösa väljer\r\nSpara, så att vi först tjänar ihop till de investeringar\r\nsom vi skall göra och inte lever på lånade pengar.\r\nJag tror inte att ungdomarna här i landet blev\r\nsärskilt glada över budskapet, när Göran Persson\r\nantydde att det är slösandets väg som ligger öppen.</pre><pre>Förste vice talmannen anmälde att Göran Persson\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 47  JOHAN LÖNNROTH (v) replik:</pre><pre>Herr talman! Per-Ola Eriksson talade om\r\nframtidstro. Det gjorde också Lars Tobisson. Lars\r\nTobissons åsikt var att en avgörande fråga för\r\nframtidstron, inte minst inom svenskt näringsliv,\r\nvar frågan om det tydliga budskapet att Sverige\r\nskall bli medlem i den europeiska unionen.</pre><pre></pre><pre>Jag tror mig veta att hemma hos Per-Ola Eriksson\r\ni Norrbotten har de flesta människor, även\r\ncenterpartister, en helt annan uppfattning. Deras\r\nframtidstro har närmast ett negativt samband med\r\nmedlemskapet i den europeiska unionen.</pre><pre>Det vore rimligt att finansutskottets ordförande,\r\nPer-Ola Eriksson, vars röst i det här sammanhanget\r\nändå måste vara en ganska tung sådan, klart och\r\ntydligt talade om var han och Centerpartiet står i\r\nfrågan om medlemskapet i den europeiska\r\nunionen.</pre><pre>Den penningpolitik som Per-Ola Eriksson\r\nförsvarar bygger mycket på just den fasta och\r\nnästan dogmatiska viljan att Sverige skall gå med i\r\nden europeiska unionen -- om man skall tro på\r\nriksbankschefen. Även från den synpunkten vore\r\ndet bra om Per-Ola Eriksson svarade.</pre><pre>Per-Ola Eriksson säger också att kommunerna skall\r\nfå 4,2 miljarder kronor år 1994. Det är väl ändå på\r\ngränsen till ett skämt. Först tas 10 miljarder kronor\r\nfrån kommunerna och sedan ges 4 miljarder kronor\r\ntillbaka, och det kallar ni för en gåva till\r\nkommunerna. Jag tror att de flesta\r\ncenterpartistiska kommunalpolitiker vet hur\r\nrealiteterna ser ut. Den politik som Per-Ola\r\nEriksson leder i finansutskottet innebär att en\r\nökande andel av nationalinkomsten går till privat\r\nkonsumtion och en minskande andel av\r\nnationalinkomsten går till skola, hemvård,\r\nsjukvård, äldreomsorg, osv. Var står Centerpartiet\r\noch Per-Ola Eriksson i den här frågan? Jag ställer\r\nsamma fråga som ställdes till Lars Leijonborg: Är\r\ndet viktigare att svenska folket får fler bilar och\r\nvideoapparater än att upprätthålla en god sjukvård\r\noch en bra skola?</pre><pre>Anf. 48  PER-OLA ERIKSSON (c) replik:</pre><pre>Herr talman! Jag vet inte var Johan Lönnroth har\r\nvarit de senaste åren, när vi diskuterat EG-frågan.\r\nDet verkar som om Johan Lönnroth inte lyssnat\r\neller noterat var Centern står i EG-frågan, därför\r\nskall jag nu tala om det.</pre><pre>Det måste vara välbekant för denna kammare att\r\nCentern tillsammans med Moderata\r\nsamlingspartiet, Folkpartiet liberalerna och\r\nSocialdemokraterna har beslutat om att ansöka om\r\nmedlemskap i EG. Vi befinner oss mitt uppe i dessa\r\nförhandlingar. Regeringen har, i samråd med\r\noppositionen, preciserat de förhandlingspositioner\r\nsom skall gälla för Sverige. Förhandlingarna förs på\r\nett sådant sätt att avtalet skall bli så bra att det kan\r\nleda till ett svensk medlemskap. Men\r\nförhandlingarna är tuffa och svåra, och vi är långt\r\nifrån framme.</pre><pre>Sverige, precis som alla andra europeiska länder,\r\nbehöver mer av samarbete i stället för motsättning.\r\nDen spekulation och valutaoro som vi under de\r\nsenaste åren har upplevt tyder på att vi behöver mer\r\nav samarbete mellan europeiska länder. Politiker\r\nmåste samarbeta, och i det sammanhanget är det\r\nviktigt att lyfta in just EG-frågan i perspektivet.</pre><pre>Vi vet inte hur avtalet kommer att se ut. Vi hoppas\r\natt avtalet kan bli så bra att vi, när vi slutgiltigt skall\r\nta ställning, kan rekommendera våra medlemmar,\r\nsympatisörer och väljare att biträda ja-linjen i den\r\nkommande folkomröstningen. Men det vore fel att\r\ni dag ha en definitiv ståndpunkt, eftersom vi\r\nfortfarande inte har något avtal klart. Jag vill först\r\nse avtalet.</pre><pre>Tidigare i dag talades det om bilar. När man går till\r\nbilaffären för att köpa en bil, sätter man ju inte sin\r\nnamnteckning under kontraktet först och därefter\r\nber motparten att fylla i de siffror som visar hur\r\nmycket man skall betala, utan man förhandlar först\r\nför att komma fram till en uppgörelse. Om man blir\r\nnöjd med uppgörelsen sätter namnet under\r\nkontraktet. Det är ungefär så som jag vill beteckna\r\nSveriges förhandlingar om EG-medlemskap.</pre><pre>Vi skall ha klart för oss, när det gäller sjukvården,\r\nkommunerna och landstingen att Sverige, till\r\nskillnad mot en del andra länder, är det land som\r\nhar minskade kostnader för sjukvården. Vi har\r\neffektiva, duktiga läkare, duktig vårdpersonal och\r\nen bra sjukvård. Det är denna fina sjukvård som vi\r\nskall behålla och slå vakt om. Det gav jag uttryck\r\nför i mitt inledningsanförande. En bra sjuk- och\r\nhälsovård och en bra offentlig sektor är en del i vår\r\nvälfärdspolitik i Sverige.</pre><pre>Anf. 49  JOHAN LÖNNROTH (v) replik:</pre><pre>Herr talman! Jag är helt överens med Per-Ola\r\nEriksson om att vi behöver ett internationellt\r\nsamarbete om den ekonomiska politiken. Just nu är\r\ndet oerhört viktigt att inte bara länderna i Europa,\r\nutan även andra länder, samarbetar om ett\r\nexpansionsprogram mot arbetslösheten.</pre><pre>Problemet med EG och EU är just precis det som\r\nmycket vältaligt beskrivs i Konjunkturinstitutets\r\nhöstrapport om valutasamarbetets konstruktion,\r\nsom vilar på nyliberala och s.k. monetaristiska idéer\r\ndär inflationsbekämpningen sätts långt före\r\narbetslöshetsbekämpningen. Rapporten visar att\r\nkonstruktionen inneburit svåra problem för den\r\nsvenska ekonomin, med alltför hög ränta i\r\nförhållande till mycket låg efterfråga. Så skriver\r\nKonjunkturinstitutet att vi haft det under\r\nperioderna av lågkonjunktur i Sverige.</pre><pre>Man måste alltså befria sig från detta olyckliga\r\nprojekt, den europeiska unionen och det svenska\r\nmedlemskapet, för att skapa ett vettigt samarbete\r\noch en utveckling mot arbetslösheten.</pre><pre>Jag vill ställa min fråga till Per-Ola Eriksson på ett\r\nannat sätt: Tror Per-Ola Eriksson att det går att\r\nförbättra sjukvårdens kvalitet i Sverige med\r\nständigt minskade resurser, dvs. ständigt minskad\r\nmängd pengar? Er politik innebär faktiskt det. Tror\r\nPer-Ola Eriksson att det går att rationalisera så\r\nvåldsamt att det går att klara av inte bara de stora\r\nekonomiska smällar som följer av regeringens\r\npolitik utan även utbyggnad och förbättring av\r\nsjukvården? Den ekvationen går inte ihop! Hur ser\r\nPer-Ola Eriksson på det?</pre><pre>Anf. 50  PER-OLA ERIKSSON (c) replik:</pre><pre>Herr talman! Det är viktigt att de europeiska\r\nländerna, oavsett om man är medlem i EG eller\r\ninte, gemensamt arbetar för att bekämpa\r\narbetslösheten. För det behöver man frigöra de\r\nkrafter som kan tas ur en besvärlig\r\narbetsmarknadssituation.</pre><pre>Det innebär att vi måste satsa på investeringar, på\r\nforskning och utveckling samt på infrastruktur. Vi\r\nbehöver också sanera statsfinanserna för att\r\nunderlätta för Sveriges Riksbank att sänka räntan.\r\nDet är önskvärt med lägre räntor därför att det\r\nförbilligar investeringarna, och det blir billigare att\r\nbygga och bo. Det krävs en rad åtgärder för att ta\r\nSverige ur de ekonomiska problemen. Men det\r\nfinns ingen mirakelmedicin och ingen enstaka\r\nåtgärd därför, utan det behövs en hel del åtgärder.\r\nVi måste såväl stimulera och spara som hushålla\r\noch främja investeringar.</pre><pre>Johan Lönnroth, och tidigare Göran Persson, har\r\nvisat ett stort intresse för Centerns kommunalråd\r\noch kommunpolitiker. Det är bra att båda dessa\r\nherrar hämtar inspiration hos Centerns\r\nkommunpolitiker, eftersom det finns mycken\r\nkunskap och erfarenhet att hämta där. Men jag kan\r\nförsäkra såväl Göran Persson som Johan Lönnroth\r\natt Centerns kommunalråd och kommunpolitiker\r\ngår i takt med Centerns riksdagsgrupp och de\r\nåtgärder som den medverkar till i riksdag och\r\nregering.</pre><pre>Visst är det besvärligt i åtskilliga kommuner och\r\nlandsting. Men för att kunna göra en rättvis analys\r\nav situationen måste vi ha klart för oss att det som\r\nvi nu upplever i kommuner och landsting är\r\nresultatet av de felsteg som gjordes under 80-talet.\r\nDessa felsteg kommer att ta lång tid att rätta till.\r\nDe kommer inte att kunna rättas till under den här\r\nmandatperioden -- inte under de närmaste åren\r\nheller. Det är en lång väg att gå innan missgreppen\r\nfrån 80-talet har rättats till. Det påverkar såväl\r\nkommuner som landsting och de enskilda\r\nhushållen. Men det vore fel att säga att vi inte har\r\ntagit de viktiga och avgörande stegen för att lyfta\r\nSverige ur de ekonomiska träskmarker som vi i\r\nSverige hamnat i efter 80-talets kasinoekonomi.</pre><pre>Nu tänds ljusen; investeringarna ökar och\r\nframtidstron återkommer. Jag är övertygad om att\r\nen högkonjunktur är nära förestående. Vi har\r\nmånga bevis på det. Konjunkturinstitutet, olika\r\nbanker och institut pekar på de positiva signaler\r\nsom tänds. Det är viktigt att vi låter alla dessa\r\nsamverka, för att vi skall kunna bekämpa\r\narbetslösheten, få balans i statskassan och se till att\r\nbevara välfärden i vårt land.</pre><pre>Anf. 51  IAN WACHTMEISTER (nyd)\r\nreplik:</pre><pre>Herr talman! Per-Ola Eriksson har rätt i att\r\nSveriges problem skapades för länge sedan, då det\r\nvar en socialdemokratisk regering. Men den\r\nborgerliga regeringen har ju klantat till problemen\r\nrätt ordentligt.</pre><pre>Herr Eriksson ställde frågan: Skall vi kommendera\r\nfram en ny penningpolitik? Även om frågan kanske\r\nvar ställd mer till Göran Persson, i kraft av hans\r\ntilltänkta enorma inflytande, vill jag besvara den.</pre><pre>Nej, vi skall givetvis inte härifrån kommendera\r\nfram en penningpolitik. Men vi skall se till att\r\nRiksbanken, som sorterar under riksdagen, får en\r\nklok och stark chef. Det sker i höst. Vi måste se till\r\natt det överallt finns en insikt om att det är Sveriges\r\naffärer, tillväxten i Sverige, kraftfulla och riktiga\r\npolitiska åtgärder, som kommer att avgöra hur det\r\ngår med den svenska kronan, med den långa räntan\r\noch med allt det som är penningpolitikens\r\nprodukter.</pre><pre>I fråga om arbetslöshet vill jag först säga att ett jobb\r\ni stället för en arbetslös person -- utöver vad det\r\nbetyder för alla människor som är arbetslösa i\r\nstället för att arbeta -- betyder i snitt ungefär\r\n200 000 kr för staten och kommunerna. Det är\r\nalltså stora poster.</pre><pre>Ni resonerar så bakvänt om alla saker. Nu säger\r\nman t.ex. att det är ett problem att det kommer\r\ntillbaka människor till jobben, därför att de var\r\nsjukskrivna förut. Sjukfrånvaron har nästan\r\nhalverats mellan 1989 och 1993, och det fusk som\r\nförekom i slutet av 80-talet bidrog i hög grad till att\r\nsvensk industri fick så stora problem.</pre><pre>Nu talar man om de problemen, som man skulle ha\r\ntalat om då. Då inträffade nämligen det som var\r\nden största smällen i Sverige, dvs.\r\nmassutvandringen av jobb från Sverige -- de riktiga\r\njobben, som skapar välstånd. Om man hade agerat\r\ndå i stället för nu i den frågan, hade kanske Volvo\r\ntillverkat sin framtidsmodell i Sverige och ingen\r\nannanstans. Kanske Volvo inte ens hade sålts till\r\nfransmännen.</pre><pre>Jag säger det här därför att det belyser hur viktigt\r\ndet är att agera i tid. Kom ihåg en sak: människor är\r\nrationella. Om politikerna är irrationella och fattar\r\ndumma beslut reagerar människorna rationellt.\r\nOm man t.ex., som vi har gjort under lång tid i\r\nSverige, talar om för människor att det är i stort sett\r\nlika bra att vara sjuk som att arbeta, är det klart att\r\nde sjukskriver sig -- de är rationella, en del av dem.\r\nDetta var ett problem.</pre><pre>Jag säger det nu, därför att för regeringspartierna\r\ngäller det hela tiden att agera i nuet. Vi talar om\r\nproblem som uppstod för flera år sedan. Se upp nu\r\nframöver, Per-Ola Eriksson!</pre><pre>Anf. 52  PER-OLA ERIKSSON (c) replik:</pre><pre>Herr talman! Det är med ett visst intresse jag\r\nnoterar lagarbetet mellan Göran Persson och Ian\r\nWachtmeister när det gäller penningpolitiken. När\r\nGöran Persson inte hinner svara får Ian\r\nWachtmeister göra det. Det samarbetet kanske de\r\nkan tillämpa i andra sammanhang också.</pre><pre>Det är bra att Ian Wachtmeister säger att man inte\r\nkan kommendera fram en penningpolitik.\r\nRiksbanken skall fatta de beslut som åvilar den,\r\nefter de förutsättningar som finns i landet och med\r\nhänsyn till omgivningen.</pre><pre>Min målsättning är att vi skall sanera Sveriges\r\nekonomi och statsfinanser, så att vi steg för steg kan\r\nfå ner räntorna. För att vi skall få ner räntorna är\r\ndet också viktigt att de saneringsprogram som\r\nregeringen har presenterat, och som riksdagen i\r\nprincip har ställt sig bakom, kan genomföras fullt\r\nut när de kommer till riksdagen. Då kan vi minska\r\nstatens upplåning. Det är alltså viktigt att minska\r\nstatens utgifter och förstärka inkomsterna.</pre><pre>Nu har ju Ian Wachtmeister möjlighet, när vi\r\nkommer med de konkreta förslagen, att visa om Ny\r\ndemokrati tar ansvar för ekonomin, så att man inte\r\nfaller offer för populistiska ställningstaganden för\r\natt få rubriker i media. Det går alltid att få lättköpta\r\npoänger och rubriker i media om man går emot\r\nolika förslag. Men sanningens minut är här när de\r\nolika förslagen kommer. Jag hoppas att min\r\nträtobroder Ian Wachtmeister tar det ansvaret.</pre><pre>Det är riktigt att vi nu ställer om\r\ntransfereringssystemen. Tidigare hade vi ett läge\r\nmed en nästan lika stor frånvarolön som\r\nnärvarolön. Det är viktigt att vi formar framtidens\r\ntransfereringssystem, de olika åtgärderna på\r\narbetsmarknaden, våra socialförsäkringssystem, så\r\natt de premierar sparande och arbete. Det är på det\r\nsättet Sverige blir en rikare nation.</pre><pre>Anf. 53  IAN WACHTMEISTER (nyd)\r\nreplik:</pre><pre>Herr talman! Per-Ola Eriksson är rädd för att det\r\nkommer att bli ett lagarbete mellan Göran Persson\r\noch mig. Jag tror i så fall att även Göran Persson är\r\nrädd för det. Det är nämligen, som ni vet, väldigt\r\nfarligt att samarbeta med Ny demokrati. Vi är ju de\r\nonda och farliga i den här församlingen, medan ni\r\nandra är goda och kloka. Det är bara konstigt att ni\r\nhittar på så mycket egendomligheter.</pre><pre>Per-Ola Eriksson föreslog att Ny demokrati skulle\r\nta ansvar för den ekonomiska politiken. Om han\r\nmed det menar att vi skall acceptera regeringens\r\nförslag, lär nog regeringen och regeringspartierna\r\nfå komma med de förslagen till oss så att vi får\r\ndiskutera dem först. Jag kan lova Per-Ola Eriksson\r\natt vi inte kommer att ta ansvar för en politik som\r\nvi tycker är felaktig. Vi har själva, som bekant,\r\nmycket väl underbyggda förslag.</pre><pre>En sak som oroade mig i Per-Ola Erikssons\r\nhuvudanförande var hans ton när han sade att ''nu\r\nvänder konjunkturen''. Ja, det är riktigt --\r\nkonjunkturen vänder nu. Men Sverige vänder inte\r\nkonjunkturen. Det som sker ute i företagen är\r\navgörande kanske till 20--25 %. Vårt\r\nbudgetunderskott i år blir större än förra året. Det\r\nvänder alltså inte ett dugg!</pre><pre>Jag vill erinra om vad vi sade förut till alla er i\r\nborgerliga partier som ser ljuset i änden av tunneln.\r\nDet enda ljus som ni kan se kommer från den bil\r\nsom Göran Persson och Ingvar Carlsson kör rakt\r\nemot er.</pre><pre>Sveriges problem har icke mildrats genom att\r\nvärldskonjukturen har förbättrats, och det är\r\nutomordentligt allvarligt och oroväckande. Vi vet\r\nvilka prognoserna är. Den dag då Sverige får balans\r\ni sin budget är mycket långt borta. Under tiden\r\nskall vi vältra över hundratals miljarder på nästa\r\ngeneration. Det svenska problemet är kvar, och det\r\nlöses icke av konjunkturen.</pre><pre>Anf. 54  PER-OLA ERIKSSON (c) replik:</pre><pre>Herr talman! Jag tror att Ian Wachtmeister och jag\r\nkan vara överens om att ett viktigt steg för att få fart\r\npå svensk ekonomi är att förbättra betingelserna\r\nför näringslivet, för de mindre och medelstora\r\nföretagen. Genom att investeringar kommer i gång,\r\nproduktionen ökar och fler människor har\r\nsysselsättning, får vi också in mera pengar till\r\nstatskassan och till kommunerna i form av\r\nskatteintäkter.</pre><pre>Det här är en långsiktig och mödosam väg att gå,\r\nmen de steg som vi tar för att förbättra skatte- och\r\navgiftsvillkoren för småföretagen, för att öka\r\nresurserna till investeringar i infrastruktur -- som\r\nriksdagen tidigare har fattat beslut om och\r\nlångsiktigt pekat ut hur det skall ske de närmaste\r\nåren -- är den typ av åtgärder som behövs för att vi\r\nskall kunna lyfta Sverige ur de ekonomiska\r\nproblemen.</pre><pre>Sedan kommer ett saneringsprogram. Vi måste\r\nspara i statens finanser. Vi måste prioritera om och\r\nhushålla. Då är sanningens minut inne. Lever man\r\nupp till de vackra ord som vi politiker -- även Ian\r\nWachtmeister ibland -- använder, nämligen att man\r\nskall ta ansvar? Det återstår att se. Jag hoppas att\r\nså kommer att bli fallet.</pre><pre>Sedan vidtas en rad olika åtgärder för att förbättra\r\ntransfereringssystemen och skapa större rättvisa\r\nmellan olika löntagargrupper. Det har sagts tidigare\r\ni debatten om arbetet med ny\r\narbetslöshetsförsäkring. Det är en utomordentligt\r\nviktig rättvisereform, som är efterlängtad. Den har\r\nvi väntat på länge. Det är över 20 år sedan\r\nThorbjörn Fälldin första gången aktualiserade den\r\nfrågan, och snart har vi den på riksdagens bord för\r\nett beslut. Då får vi en arbetslöshetsförsäkring som\r\ntäcker alla människor i det här samhället, så att\r\ninte -- som nu -- många står utanför systemet och\r\nfaller mellan stolarna. Det är viktigt att Ny\r\ndemokrati deltar i det arbetet.</pre><pre>Sedan är det riktigt, som Ian Wachtmeister säger,\r\natt vi har ett besvärligt budgetläge. Ökningstakten\r\npå skuldsättningen är naturligtvis oroväckande. Vi\r\nhar passerat 1 000 miljarder kronor i statsskuld i\r\nsommar -- det är viktigt att vi passerar 1 000\r\nmiljarder kronor i statsskuld men åt rätt håll! Det\r\när viktigt att kurvan efter några år kan plana ut, att\r\nvi kan börja betala av och se till att vi får ordning\r\noch reda på ekonomin.</pre><pre>Här är vi på god väg. Men det finns då anledning\r\natt inte ge upp. Bara för att vi ser vissa ljuspunkter\r\ni ekonomin just nu, konjunkturen förbättras och\r\nföretagen säljer mer på export får vi inte avhända\r\noss ansvaret att sanera i de offentliga utgifterna.\r\nDet arbetet har vi inlett.</pre><pre>Anf. 55  STEFAN ATTEFALL (kds):</pre><pre>Herr talman! Även jag vill hälsa Göran Persson\r\nvälkommen till finansutskottet.</pre><pre>Det allvarligaste tecknet på den svenska ekonomins\r\nbekymmersamma läge är den mycket höga\r\narbetslösheten. När 600 000 människor i vårt land\r\nstår utanför den ordinarie arbetsmarknaden\r\nhandlar det om lika många unika människoöden.\r\nOro för framtiden och den egna eller familjens\r\nekonomi präglar den arbetslöses tillvaro. Inte minst\r\nför ungdomar är det ett brutalt möte med ett\r\nsamhälle som genomgår en mycket besvärlig\r\nomställningsprocess.</pre><pre>Jag tycker att det är bra att Ian Wachtmeister tog\r\nupp ungdomsproblemen. Han undrade vad som\r\ngjordes för att lösa dem. Leijonborg berörde en del\r\nav det. En annan sak som jag gärna vill nämna är\r\nden utredning som ungdomsminister Inger\r\nDavidson har tillsatt och som handlar just om\r\nungdomars levnadsvillkor och framtidsutsikter.\r\nDet är en utredning som jag själv leder och som just\r\nskall titta närmare på ungdomars möjligheter att\r\netablera sig i vuxenlivet, speciellt när det gäller\r\narbete och bostad.</pre><pre>Något som jag skall grunna på är varför det finns\r\nländer i Europa som har en ungdomsarbetslöshet\r\nsom är lika hög som arbetslösheten för den övriga\r\nbefolkningen och vad som skiljer de länderna från\r\nSverige, som har en ungdomsarbetslöshet som är\r\ndubbelt så hög som arbetslösheten för\r\ngenomsnittet.</pre><pre>I denna debatt talas det mycket om olika vägar för\r\natt få i gång tillväxten och därmed skapa\r\nförutsättningar för nya jobb. Men vad menar vi\r\nmed tillväxt?</pre><pre>Kds menar att ekonomisk utveckling inte kan eller\r\nfår mätas enbart utifrån ett snävt BNP-begrepp. En\r\nverklig ekonomisk utveckling måste innebära\r\ntillväxt av våra totala tillgångar, vår\r\nnationalförmögenhet. Då måste vi räkna in miljö\r\noch naturresurser, det mänskliga kapitalet,\r\nproduktionskapitalet samt de finansiella\r\ntillgångarna. En tillväxt av vår\r\nnationalförmögenhet är därför en välfärdsökning\r\nendast om hänsyn tas till miljön, människors hälsa\r\noch livskvalitet. Som kristdemokrat tycker jag det\r\när viktigt att vi som politiker också tar ansvar för\r\ninnehållet i ''tillväxten'' och styr den till en\r\nlångsiktigt hållbar utveckling. Ett sätt är att flytta\r\növer en del av skattetrycket från arbetskraften till\r\nmiljöfarliga utsläpp och energi -- en s.k.\r\nskatteväxling.</pre><pre>Att skapa ekonomisk utveckling är inte heller en\r\nfråga om att enbart vrida på några ekonomiska\r\nrattar. En väl fungerande marknadsekonomi\r\nförutsätter ett samhälle med en grundläggande\r\netisk samsyn. Marknadsekonomin bygger nämligen\r\npå frivilliga, ofta informella, civilrättsliga avtal\r\nmänniskor emellan. Rättsmedvetande, hederlighet\r\noch personligt ansvarstagande är viktiga\r\nfundament, som sänker de s.k.\r\ntransaktionskostnaderna i ekonomin och därmed\r\nbidrar till en bättre effektivitet.</pre><pre>Det är mot bakgrund av detta som det är glädjande\r\nför mig som kristdemokrat att höra att\r\nNobelstiftelsen har gett 1993 års nobelpris i\r\nekonomi till Douglas C. North, som forskar i just\r\nspelreglerna för ekonomisk tillväxt. Priset\r\nbekräftar hur viktigt spelregler, rättstänkande, etik\r\noch institutioner är i en fungerande ekonomi. Vi\r\nkristdemokrater har lyckats få in dessa resonemang\r\ni regeringens finansplaner -- inte för att vi tror att\r\nskrivningar i sig är tillräckliga och alltid löser\r\nproblemen utan för att vi hoppas att de icke-\r\nmateriella faktorernas betydelse för den\r\nekonomiska utvecklingen skall tränga in i och\r\nprägla den ekonomiska och politiska debatten. Så\r\nvar det med miljöperspektivet. Det var ett udda\r\nresonemang, tyckte många ekonomer förr i tiden. I\r\ndag är det allmängods i den ekonomiska debatten.</pre><pre>Herr talman! Socialdemokraterna driver ofta tesen\r\natt regeringen bara stramar åt i ekonomin. Detta är\r\nfelaktigt. Regeringssidan för en politik som innebär\r\natt vi både gasar och bromsar. Exemplen på\r\noffensiva, stimulerande insatser är många: ROT-\r\nprogrammet för byggsektorn, en kraftig\r\nupprustning av vårt järnvägs- och vägnät, fler\r\nutbildningsplatser, mer resurser till forskningen, en\r\nambitiös arbetsmarknadspolitik och ett omfattande\r\nprogram för att stärka ny- och småföretagande.</pre><pre>Men för att klara budgetunderskott, ränta och\r\ninflation -- och därmed på sikt jobben -- krävs att\r\nstatsfinanserna saneras. En mer expansiv\r\nfinanspolitik är därför för närvarande inte möjlig.\r\nJag kan försäkra Göran Persson att\r\nvårnadsbidraget kommer att finansieras inom det\r\nsaneringsprogram som regeringen och riksdagen\r\nhar slagit fast. Men att tro att enbart tillväxt i\r\nekonomin skulle reda ut budgetproblemen är och\r\nförblir att likt strutsen sticka huvudet i sanden.</pre><pre>Som kristdemokrat tycker jag att det finns ytterst\r\nstarka etiska skäl för att få ordning på statens\r\nfinanser. Att vältra över en växande skuld- och\r\nräntebörda på kommande generationer är enligt\r\nvårt synsätt djupt oetiskt.</pre><pre>På tal om etik måste jag få kommentera Ian\r\nWachtmeisters påstående att det inte händer\r\nnågonting på biståndsområdet. Om inte Ian\r\nWachtmeister hade skickat sin suppleant på\r\nfinansutskottets studieresa hade han fått vara med\r\nom ett mycket intressant samtal i Genève med\r\nSveriges folk i dessa internationella hjälporgan.\r\nHan hade då fått höra hur tufft Sverige och de\r\nnordiska länderna driver just effektivitetsfrågorna\r\nnär det gäller biståndspolitiken via FN-organen.\r\nDet gör vi i Sverige utan att släppa engagemanget\r\nför de människor som skall ha del av biståndet,\r\nengagemanget för människor som har det sämre\r\nställt. Ian Wachtmeisters påstående beror antingen\r\npå okunnighet -- och då bör det rättas till -- eller på\r\ncynism, och då är det allvarligt.</pre><pre>Herr talman! Sedan början av 80-talet har\r\nneddragningar gjorts i statens transfereringar till\r\nkommuner och landsting. Utan tvivel kommer det\r\natt ställas stora krav på kommun- och\r\nlandstingspolitiker under de närmaste åren när\r\nprioriteringar skall göras i verksamheten. Som\r\nkristdemokrater har vi den fasta övertygelsen, att\r\näven i ett trångt samhällsekonomiskt läge måste\r\nvården om våra gamla och sjuka värnas.</pre><pre>Enligt Konjunkturinstitutets prognos för de\r\nnärmaste åren kommer kommunernas ekonomiska\r\nsituation att försämras ytterligare 1994 och 1995.\r\nDet är nämligen då som skatteunderlaget börjar slå\r\nigenom på kommunernas ekonomi. Det får inte\r\nråda någon som helst tvekan om färdriktningen när\r\ndet gäller saneringen av de offentliga finanserna\r\noch att även kommuner och landsting måste vara\r\nmed och ta ansvar när de strukturella obalanserna\r\nskall rättas till. Däremot måste vi kunna resonera\r\nom takten i den förändring som nu sker i\r\nkommuner och landsting.</pre><pre>Jag vill gärna uttrycka min oro över situationen\r\ninom främst vården och äldreomsorgen. Under\r\n1994 låter vi också 4,2 miljarder kronor, som enligt\r\nkrisuppgörelsen med Socialdemokraterna skulle ha\r\ngått över till statskassan, stanna kvar i\r\nkommunsektorn för att den omställningsprocess\r\nsom nu pågår skall kunna ske i en lugnare takt.\r\nInför nästkommande år anser jag att regeringen på\r\nnytt måste överväga hur kommunernas\r\nekonomiska situation skall hanteras. Vi i kds\r\nkommer att arbeta för att sådana ekonomiska\r\nvillkor skapas att vården och äldreomsorgen kan\r\nhållas på en hög nivå.</pre><pre>Herr talman! Den låga inhemska efterfrågan har av\r\nSocialdemokraterna och nu av Göran Persson\r\nutmålats som orsaken till den höga arbetslösheten.\r\nVi har för litet pengar och köper därför för litet,\r\nvilket gör människor arbetslösa, heter det. Därför\r\nföreslås en momssänkning på 5 procentenheter för\r\natt öka hushållens köpkraft.</pre><pre>Jag hoppas att kammaren uppmärksammade\r\nGöran Perssons anförande. Han nämnde där inte\r\nmed ett ord Socialdemokraternas paradnummer nr\r\n1 -- momssänkningen på 5 procentenheter. Jag\r\nmisstänker att det var ett förbiseende. Eller var\r\ndetta något medvetet? Det kan vara intressant att\r\nfå höra Göran Perssons svar på det.</pre><pre>Självfallet slår en sjunkande privat konsumtion\r\nhårt mot sysselsättningen. Men en närmare studie\r\nav hushållens disponibla inkomst och den låga\r\nefterfrågan visar att det inte finns något starkt\r\nsamband mellan dessa. Under 1992 ökade den\r\ndisponibla inkomsten med 3 % medan den privata\r\nkonsumtionen sjönk med nästan 2 %. Människor\r\nfick alltså mer pengar under förra året. Ändå\r\nminskade konsumtionen. Detta berodde alltså inte\r\ni första hand på att de inte hade pengar utan på att\r\nde valde att spara och sanera sina skulder. Detta\r\ntalar för att hushållens konsumtion och sparande\r\ntill stora delar styrs av annat än av hur mycket\r\npengar de har, t.ex. osäkerheten inför framtiden.</pre><pre>Jag skulle vilja fråga Göran Persson om han är\r\nsäker på att en momssänkning skulle öka den\r\nprivata konsumtionen. Vi vet ju att det inte var\r\nbristen på pengar som ströp den privata\r\nkonsumtionen 1992. Om det är osäkerheten för\r\nframtiden som är orsaken måste Göran Persson\r\nförklara för mig hur ett ökat budgetunderskott på\r\ntiotals miljarder kronor, som Socialdemokraterna\r\nföreslår, inte skulle öka människors osäkerhet för\r\nframtiden. När underskottet och räntan stiger är\r\ndet väl troligt att hushållen tvekar inför att öka sin\r\nkonsumtion. Då finns det ju risk att vi bryter den\r\nstigande optimism inför framtiden hos hushållen\r\nsom vi faktiskt kan se i olika undersökningar.</pre><pre>Herr talman! Samtidigt som Socialdemokraterna\r\ntalar om de stimulanser som man är beredd att vidta\r\när man betydligt mer dunkel när det gäller\r\nbesparingar. Hittills har man mest ägnat sig åt att\r\nkritisera regeringen utan att visa upp de egna\r\nkorten.</pre><pre>Herr talman! Socialdemokraterna har nu en ny\r\ntalesman i ekonomiska frågor. Nu saknas bara\r\npolitiken.</pre><pre>(Applåder)</pre><pre>Anf. 56  GÖRAN PERSSON (s) replik:</pre><pre>Herr talman! Först vill jag också till Stefan Attefall\r\nsäga tack för välkomsthälsningen. Jag ser fram\r\nemot ett arbete i utskottet där vi konstruktivt skall\r\nförsöka att lösa frågor tillsammans. Det är väl dock\r\ni ett sådant arbete på sin plats att man reder ut var\r\nman står, moraliskt och etiskt, i vissa\r\ngrundläggande politiska frågor.</pre><pre>Attefall gick snabbt förbi den differens som finns\r\nmellan regeringens politik, som ju kds är en del av\r\noch ansvarig för, och den valrörelse som kds drev.\r\nValrörelsen var en hyllning till vårdens folk, till alla\r\ndem som där gör sin arbetsinsats. Det var en\r\nuppställning för de svaga och gamla.</pre><pre>I regeringsställning har Stefan Attefall och hans\r\nparti bidragit till en politik som innebär att närmare\r\n80 000 kommunalt anställda och\r\nlandstingsanställda försvinner under den här\r\nperioden. Det besparingsprogram som Stefan\r\nAttefall står bakom kommer att innebära att\r\nytterligare 60 000 anställda i kommun och landsting\r\ntas bort, i huvudsak inom vården.</pre><pre>Jerzy Einhorn, en partikamrat till Stefan Attefall\r\nsom vi alla har stor respekt för, har hanterat det\r\nmoraliska dilemmat med det budskap som ni\r\nlevererade i valrörelsen och den politik som ni nu\r\ndriver på så sätt att han inte kandiderar för omval.</pre><pre>Inför framtida samarbete med Stefan Attefall\r\nskulle det vara intressant att höra hur han hanterar\r\ndetta moraliska dilemma.</pre><pre>Anf. 57  STEFAN ATTEFALL (kds) replik:</pre><pre>Herr talman! Göran Persson frågade om\r\ndifferensen mellan det som vi sade i valrörelsen och\r\ndet vi gör.</pre><pre>I valrörelsen sade vi att vi skulle kämpa för en god\r\nvård och omsorg, inte minst för de allt fler äldre\r\nsom vi kommer att få under 90-talet. Bl.a. därför\r\nhar vi fått till stånd utredningen HSU 2000. Den\r\ntittar just på hur man långsiktigt skall lösa de\r\nmycket besvärliga och bekymmersamma\r\nproblemen med allt fler äldre och allt färre i\r\narbetsför ålder.</pre><pre>Vi kan gärna erkänna att vi inte bedömde att den\r\nsvenska ekonomin var så dålig som den har visat sig\r\nvara. Det är ett bekymmersamt läge. Vi brottas\r\nsjälvfallet med frågorna. Men vi vet också att det\r\nalltid kommer att vara de som har det sämst som\r\ndrabbas hårdast om vi inte sanerar de offentliga\r\nfinanserna.</pre><pre>När vi har inflationsekonomi,\r\nspekulationsekonomi och när det är dåliga\r\nekonomiska tider finns det alltid människor som\r\nkan sko sig och som gynnas. Det såg vi under 80-\r\ntalet.</pre><pre>Vi försöker prioritera vården och äldreomsorgen\r\näven i det här trånga ekonomiska läget. Därför\r\nlåter vi de 4,2 miljarderna vara kvar i\r\nkommunsektorn. Därför håller vi ögonen på detta.\r\nKds jobbar också aktivt i kommun och landsting för\r\natt prioritera äldreomsorgen. I Stockholm träffades\r\nexempelvis en uppgörelse som innebar att just\r\näldreomsorgen garanteras att inte drabbas av\r\nytterligare besparingar under nästa år. Det är ett\r\nexempel på konstruktivt agerande från kds sida i\r\nkommuner och landsting.</pre><pre>Jag frågade Göran Persson hur han förklarar att\r\nhan glömde paradnumret om momssänkningen i\r\nsitt anförande och hur han förklarar att en\r\nmomssänkning verkligen skulle ge en ökad privat\r\nkonsumtion, med hänsyn till erfarenheterna från\r\n1992. Dessa frågor sprang han förbi. Jag hoppas att\r\nhan återkommer till dem i sin replik. Jag tycker att\r\ndetta är ett mycket intressant resonemang. Där\r\nfinns ju faktiskt en av de stora skillnaderna mellan\r\nregeringens och Socialdemokraternas politik. Är\r\ndet rätt metod att stimulera ekonomin med den typ\r\nav momssänkningar som ökar underskottet, eller är\r\ndet fel metod? Det är en mycket intressant\r\ndiskussion att föra. Jag skulle vara glad om Göran\r\nPersson kunde utveckla sina tankegångar på det\r\nområdet.</pre><pre>Anf. 58  GÖRAN PERSSON (s) replik:</pre><pre>Herr talman! Jag skall gärna utveckla den\r\ntankegången. Jag skall inte bli svaret skyldig.</pre><pre>Den situation som vi har haft i år när det gäller\r\nprivat konsumtion är unik. Den har inneburit en\r\nmassarbetslöshet. Det varnade vi för föregående\r\nhöst. Det var en för stark åtstramning. Attefall och\r\nhans kolleger i kammaren höjde momsen,\r\nbensinskatten, andra skatter och stramade åt\r\nekonomin. Vi sade: Man kan inte göra det\r\nsamtidigt som man låter kronan flyta fritt. Vi går in\r\ni en situation då vi går från lågkonjunktur till\r\ndepression. Sluta med detta!</pre><pre>Detta var vårt råd.</pre><pre>Ett av våra förslag var att man skulle ha en generell\r\nmomssänkning, inte för att få konsumtionen att öka\r\nutan för att få den privata konsumtionen att inte\r\nfalla fullt så mycket. Detta avvisade ni, och\r\narbetslösheten kom som ett brev på posten.\r\nHundratusentals arbetslösa är resultatet av den\r\ninhemskt ordnade lågkonjunkturen. För detta bär\r\nStefan Attefall och hans kds-kamrater en stor del\r\nav ansvaret.</pre><pre>Jag skall nu återkomma till vårdfrågan. Jag frågade\r\nhur Stefan Attefall hanterade den moraliska och\r\netiska frågan när det gällde valrörelsens tvärsäkra\r\nbudskap om vårdpersonalen och regeringens hårda\r\nattacker på samma personalgrupp. Stefan Attefall\r\nsvarade att man har tillsatt en utredning som\r\nlångsiktigt skall titta på frågan. Men det är ju nu\r\nsom 90 000 sparkas i landets kommuner. Sedan\r\nsäger Stefan Attefall: Vi har inte råd. Vi måste\r\nsanera finanserna.</pre><pre>Stefan Attefall hörde väl vad jag nyss läste upp från\r\nDagens Industri. Det handlade om\r\nskattesänkningar på flera hundratals miljoner\r\nkronor för vart och ett av de svenska storföretag\r\nsom har aktieägare. Detta har Stefan Attefall råd\r\nmed, men inte att se till att det finns personal som\r\nvänder gamla och sjuka på natten på våra\r\nlångvårdsavdelningar. Det är ju den här skriande\r\nobalansen mellan ert tal om moral, etik och rättvis\r\nfördelning och ert praktiska handlande som har fått\r\nJerzy Einhorn att gå åt sidan.</pre><pre>Jag frågade Stefan Attefall hur han hanterade detta\r\nmoraliska dilemma. Det blev han mig svaret skyldig\r\npå. Han kan rimligen inte hänvisa till statliga\r\nutredningar och allmänt ekonomiskt, politiskt tal.\r\nDet är gärningarna som Stefan Attefall skall dömas\r\nför.</pre><pre>Vi är många som känner hemortsrätt i de värden\r\nsom den svenska kyrkan står för. För mig\r\nsammanfattas det bäst i uttrycket: bären varandras\r\nbördor. Jag vill verkligen på djupaste allvar och\r\nmed stor smärta säga att det vi nu upplever i Sverige\r\när rakt motsatt utveckling. De starkaste slipper\r\nbära bördorna, och de svaga får bära dubbelt så\r\nmycket. Det var inte meningen, Stefan Attefall.\r\nDet är detta moraliska dilemma som Stefan Attefall\r\nhar skyldighet att redovisa hur han förhåller sig till.</pre><pre>Anf. 59  STEFAN ATTEFALL (kds) replik:</pre><pre>Herr talman! Jag skall gärna reda ut de moraliska\r\naspekterna på detta. De moraliska aspekterna är\r\natt vi kristdemokrater jobbar på alla områden för\r\natt undvika att den ekonomiska situationen blir\r\nvärre än den var när vi fick ta över\r\nregeringsmakten. Det pågår ett långsiktigt arbete\r\nför att sanera svensk ekonomi. De problem som har\r\nbyggts upp under lång tid måste åtgärdas för att vi\r\nskall få resurser över till våra gamla och sjuka.</pre><pre>Om det finns någon kommun där man inte har\r\nresurser att vända de gamla och sjuka, skulle jag\r\ngärna vilja prata med de kommunpolitikerna om\r\nhur de prioriterar den verksamheten jämfört med\r\nfritid, kultur och andra verksamheter i kommunen.\r\nJag menar att så inte är fallet. Men jag är också\r\norolig över situationen, därför flaggar jag också för\r\natt de här frågorna måste följas mycket noggrant.</pre><pre>Men jag konstaterar också att socialdemokraterna\r\ninte har så mycket mera pengar än vad regeringen\r\nhar. Socialdemokraterna pratar mycket om den\r\nsmärtsamma men nödvändiga neddragningen för\r\n1993 på 7,5 miljarder. Inte heller\r\nSocialdemokraterna har haft pengar att återföra\r\ndetta till kommunsektorn i sina budgetförslag. Från\r\nSocialdemokraternas sida är man tyst, och man\r\nväljer att bara kritisera utan att komma med egna\r\nförslag. Göran Persson säger själv, och det sade\r\nkongressen också, att det krävs besparingar i\r\nframtiden. Vi har dock fortfarande inte sett några\r\nbesparingsförslag från socialdemokratins sida.</pre><pre>Jag noterade också, vilket är intressant, att när\r\nGöran Persson här tog upp diskussionen om\r\nmomssänkning så sade han att det var ett förslag om\r\nen generell momssänkning. Är det inget förslag\r\nlängre? Det är en mycket intressant fråga. Göran\r\nPersson använde imperfekt. Han nämnde det inte\r\nens i sitt eget tal. Kan vi då konstatera att\r\nsocialdemokraterna har släppt den frågan och\r\ndärmed erkänt att det inte är en framkomlig väg\r\nframöver? Vi vet att det inte var brist på pengar\r\nsom ökade hushållens konsumtion i fjol. Därför vet\r\nvi att det inte finns så tydliga samband mellan\r\nstimulans av det slaget och ökad privat konsumtion.</pre><pre>Sambanden är svårare än så och beror mera på den\r\nlångsiktiga tilltron till den ekonomiska\r\nutvecklingen. Jag menar att vi är på rätt väg.\r\nEnkäter bland hushållen visar att optimismen\r\nbörjar öka och att man faktiskt börjar se ljus i\r\ntunneln. Och det är kanske inte ett mötande tåg,\r\nsom man möjligen har trott tidigare.</pre><pre>Förste vice talmannen anmälde att Göran Persson\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 60  IAN WACHTMEISTER (nyd)\r\nreplik:</pre><pre>Herr talman! Debatten har nu tydligen nått sin\r\nreligiösa del -- bären varandras bördor och andra\r\ngoda råd. Jag vill bara säga till Stefan Attefall att\r\nhan inte behöver bära mina bördor. Det räcker nog\r\nmed dem han har själv.</pre><pre>Göran Persson mästrar och instruerar alla här, och\r\nhan tror visst redan att han har börjat bära svenska\r\nfolkets bördor från kanslihuset. Men vi är inte där\r\nän.</pre><pre>Herr talman! Räntan på statsskulden, herr Attefall,\r\när i dag 90 miljarder kronor. Medelsvensson, en\r\nvanlig svensk, tjänar 170 000 kr om året. 1,8\r\nmiljoner människor skulle behöva arbeta för att få\r\nihop till räntan på den skuld som svenska politiker\r\nhar dragit på landet. Det arbetas redan. Det räcker\r\ninte, skulden finns där. Vi behöver 1,8 miljoner nya\r\njobb. All inkomstskatt som de jobben ger behöver\r\nvi för att betala. Då förstår man hur mycket det rör\r\nsig om.</pre><pre>Kds och alla möjliga andra höll på att svimma till\r\nhöger och vänster, religiösa eller inte, när vi i Ny\r\ndemokrati -- som råkar komma från verkligheten --\r\nsade att vi måste skära i statsfinanserna med 196\r\nmiljarder. Det ansågs vara ett så förfärligt förslag.\r\nNu kan vi se att det var i allra högsta grad behövligt.</pre><pre>Sedan har vi realismen. Stefan Attefall nämnde\r\nROT-sektorn och att det var så bra att man hade\r\ngjort satsningar. Den s.k. villa-ROT som innebär\r\natt folk får reparera sina villor och göra vissa avdrag\r\när faktiskt ganska dum. Det är för låga belopp, och\r\nprocentsatserna är felaktiga. Det lönar sig\r\nfortfarande att jobba svart. Regeringspartierna\r\nskulle kunna få råd ifrån väldigt många människor.\r\nDet finns fullt av rådgivare i Sverige. De håller just\r\nnu på att reparera sina villor svart, kan jag tala om.\r\nNär man vidtar åtgärder för att rätta till någonting\r\nmåste man vara realist, och man måste ofta ta\r\nsteget fullt ut. Ni hamnar ofta i sådana här\r\nhalvmessyrer som tyvärr inte hjälper er någonstans.</pre><pre>Herr talman! Sedan kom herr Attefall in på etiken.\r\nHan sade något om att jag skulle ha sagt att det inte\r\nhänder något på biståndssidan. Jo då, ni\r\neffektiviserar biståndet. Jag fick då välja mellan\r\nokunnighet och cynism. I mitt fall väljer jag en\r\nseriös analys. Ni effektiviserar fel sak. Det är inte\r\nbättre att man är fruktansvärt effektiv när man gör\r\nen dumhet. Jag säger att ni måste ändra\r\ninriktningen på biståndet så att det avspeglar\r\nSverige och världen år 1993. Den biståndspolitik vi\r\nhar, förlåt herr talman, är faktiskt utformad av\r\nPierre Schori, och det gör väl ingen människa\r\nglad -- inte ens kds.</pre><pre>Anf. 61  STEFAN ATTEFALL (kds) replik:</pre><pre>Herr talman! Ian Wachtmeister påstår att vi har\r\nkommit till den religiösa delen av debatten. Jag är\r\nglad om jag kan bidra till att debatten hamnar på\r\nen något högre nivå än vad den har varit hittills.</pre><pre>Vi talar om att effektivisera biståndet, och Ian\r\nWachtmeister säger att vi effektiviserar fel saker.\r\nNej, vi effektiviserar rätt sak. Vi effektiviserar\r\nanvändningen av de biståndsmedel som vi försöker\r\nhjälpa människor i andra länder med. Det handlar\r\ninte om att överge ambitionen. Det handlar\r\ndäremot om att alltid försöka söka vägar för att\r\npengarna skall användas så effektivt som möjligt.\r\nSjälvklart sker det också misstag inom\r\nbiståndspolitiken, liksom inom alla andra områden,\r\nt.o.m. inom Ny demokrati. Men det handlar om\r\nvad man har för ambitioner. Ian Wachtmeisters\r\nambition är tydligen att så fort det sker något\r\nmisstag inom biståndspolitiken så är det en ursäkt\r\nför att dra ner på biståndet.</pre><pre>Vi har besvärliga ekonomiska problem i Sverige.\r\nMen vi har också ett ansvar för vad som händer\r\nutanför landets gränser, både för vår egen skull vad\r\ngäller framtida konfliktbilder i världen, framtida\r\nhotbilder, miljöproblem m.m. och för att vi har ett\r\nmoraliskt ansvar för våra medmänniskor i andra\r\nländer. Detta gör att det faktiskt är rimligt att\r\nSverige, som fortfarande är ett av de rikare\r\nländerna i världen, satsar närmare en procent av\r\nvåra tillgångar till u-landsbistånd. Vi skall dock\r\ngöra det så effektivt som möjligt.</pre><pre>I det avseendet kan jag väl påstå att vi har förändrat\r\nbiståndspolitiken ganska rejält jämfört med Pierre\r\nSchoris dagar. För första gången har det nu kommit\r\ntydliga politiska signaler till vårt folk som jobbar\r\nmed bistånd om att man skall använda pengarna\r\neffektivare. Man skall följa upp mycket bättre. De\r\nsignalerna har tidigare inte nått ut till personalen på\r\nambassader och i olika internationella hjälporgan.</pre><pre>Ian Wachtmeister saknar tyvärr den här\r\ninlevelseförmågan, tycker jag. Den finns i många\r\nstycken när det gäller vad som händer i Sverige.\r\nMen jag tycker att han brister på det här området.\r\nDet hoppas jag att han kan rätta till. Kanske även\r\nIan Wachtmeister kan lära sig någonting under sina\r\når i riksdagen. Det vore tacksamt om det här vore\r\nett sådant lärospån.</pre><pre>Anf. 62  IAN WACHTMEISTER (nyd)\r\nreplik:</pre><pre>Herr talman! Det är inget fel på min\r\ninlevelseförmåga, det kan jag garantera. Det är inte\r\nheller något fel på min fantasi. Det är inte heller\r\nnågot fel på mitt förstånd. Jag hör vad Attefall\r\nsäger, och jag vet vilka problem ni har.</pre><pre>Vad jag talar om är att biståndet måste ändras när\r\ndet gäller inriktningen och omfattningen.\r\nOmfattningen handlar om pengar, och det är\r\nekonomidebatt i dag. Biståndet måste också ändras\r\nbeträffande anknytningen till verkligheten. För att\r\nvara ännu tydligare än vad jag var kan jag säga att\r\ndet inte hjälper om vi blir effektivare på att köra\r\növer pengar till hemliga konton för korrumperade\r\ndiktatorer så att det går fortare än tidigare. Det är\r\ndet jag säger. Om man gör fel, blir det inte bättre\r\nav att man gör fel effektivt.</pre><pre>Vi skall ändra alltihop. Världen ser annorlunda ut,\r\noch vi bör prioritera det på ett annat sätt. Stefan\r\nAttefall vet mycket väl vad jag menar. Min\r\nambition är att hushålla med folks pengar. Kom\r\nihåg, herr talman och alla andra, att vi faktiskt är\r\nsatta här för att hushålla med folks pengar. Folk är\r\ninte anställda av oss. Vi är anställda av dem för att\r\nhushålla med deras pengar. Då gäller det att kritiskt\r\ngranska vad som görs, inte bara låta det hela rinna\r\npå och säga att vi är så tjusiga, vackra, trevliga,\r\ngulliga och ger bistånd hit och dit. Biståndet skall\r\ngranskas. Jag påstår att det går att ge dubbelt så\r\nmycket bistånd för hälften av pengarna. Så är det\r\nmed allting som inte har granskats förut.</pre><pre>Herr talman! Vidare en ny fråga till Stefan\r\nAttefall -- denna gång om vårdnadsbidragen. De är\r\nju, minst sagt, er baby. Nu skall de fram. Jag har\r\ntidigare frågat hur de skall finansieras. Ni får inte\r\nnågon finansiering från Westerbergs sida. Han\r\nmenar att om det blir en finansiering kommer han\r\natt sitta och sura i ett annat hörn och få igenom\r\nnågot annat. Då får svenska folket betala en gång\r\ntill för världens mest generösa familjepolitik.</pre><pre>Vi i Ny demokrati har sagt att idéen med\r\nvårdnadsbidraget är all right. Men\r\nvårdnadsbidraget skall givetvis finnas i stället för\r\nnågot annat. Det går inte att lappa på med den\r\nockså. Ni har inte råd med det. Hur har ni det i\r\nbrottningsmatchen med de andra partierna?</pre><pre>Anf. 63  STEFAN ATTEFALL (kds) replik:</pre><pre>Herr talman! Först gäller det frågan om bistånd.\r\nJag ställer upp på att diskutera innehållet i\r\nbiståndspolitiken, etc. Men vi skiljer oss åt i\r\nuppfattningen om omfattningen. Det kan vi bara\r\nkonstatera. Jag kommer ihåg en debatt som Ian\r\nWachtmeister hade med Alf Svensson i Sundsvall\r\nför drygt ett år sedan. Då ställde Alf Svensson en\r\nkonkret fråga till Ian Wachtmeister och undrade\r\nvad han menade. Ian Wachtmeister rapade upp det\r\nena exemplet efter det andra som inte gällde.\r\nFörmågan att veta vad som är problem inom\r\nbiståndet är inte så väl utvecklat hos Ny demokrati.</pre><pre>För att visa på att jag inte bara ogillar Ny\r\ndemokratis uppfattningar, kan jag säga att jag skall\r\ngärna lyssna på de förslag som Ian Wachtmeister\r\nhar när det gäller ungdomspolitiken och\r\nungdomsfrågorna. Jag kan höra vad det finns för\r\nidéer som jag kan ta till mig i det utredningsarbete\r\nsom jag jobbar med just när det gäller ungdomars\r\ninträde i arbetslivet och på bostadsmarknaden.</pre><pre>Slutligen har vi frågan om vårdnadsbidraget. Det\r\npågår en process i regeringskansliet om\r\nfinansieringen av vårdnadsbidraget. Den kommer\r\natt sluta lyckligt, precis som alla andra processer\r\nhar gjort. Det finns självfallet olika uppfattningar\r\nom finansieringen. Men jag kan försäkra att\r\nfinansieringen kommer att rymmas inom\r\nsaneringsprogrammet. Personligen delar jag litet\r\ngrand uppfattningen i den kritik som Ian\r\nWachtmeister har mot att plötsligt freda\r\nföräldraförsäkringen i dessa frågor. Men, som Ian\r\nWachtmeister vet, skall man samarbeta får man ge\r\noch ta. Det är med det mottot som problemen i\r\nregeringskansliet löses, samtidigt som man klarar\r\nav ett långsiktigt saneringsprogram för de offentliga\r\nfinanserna.</pre><pre>Jag tycker att Ian Wachtmeister och andra skulle\r\nkunna vara litet mera imponerade över detta, i\r\nstället för att klaga över att en kompromiss ibland\r\ninte blir helt perfekt. Det viktiga är att\r\nfärdriktningen hela tiden går åt rätt håll. Det\r\nuppmärksammas mer och mer. Vi har tagit på oss\r\nett stort beting i fråga om besparingar och\r\nfinansiering av reformer. Vi gör nämligen inte som\r\nt.ex. socialdemokraterna gjorde i 1985 års\r\nvalrörelse. De pratade om att en framtida tillväxt\r\nskulle finansiera saker och ting. Vi tar det hela\r\nkrona för krona i budgetarbetet. Det kommer Ian\r\nWachtmeister att få se resultatet av snart. Då får\r\nhan ta ställning till det.</pre><pre>Anf. 64  ARNE KJÖRNSBERG (s):</pre><pre>Herr talman! Det här har varit en ganska intressant\r\ndebatt, alldeles speciellt det som hände i slutet.\r\nStefan Attefall talade då om att han har samma\r\nåsikter som Ian Wachtmeister i motsats till Bengt\r\nWesterberg vad gäller finansieringen av\r\nvårdnadsbidraget. Vi får se var det slutar.</pre><pre>Debatten har givetvis handlat om ekonomi på\r\nmakronivå. Det har handlat om statsskulden,\r\nbudgetunderskottet, räntorna och arbetslösheten.\r\nDet har varit mycket intressant. Debatten har visat\r\npå skiljelinjerna, nämligen att alla katter inte är\r\ngrå. Det finns vita katter och svarta katter. Röda\r\noch blå finns det väl inte. Det finns olika\r\nuppfattningar.</pre><pre>Det är bra att skiljelinjerna visas. Vi skall\r\nnaturligtvis inte söka strid för dess egen skull. Men\r\nvi skall inte dölja var motsättningarna finns. Jag\r\ntycker att denna debatt har visat detta.</pre><pre>Jag tänkte också prata om ekonomisk politik, men\r\npå ett annat plan. Därmed har jag inte sagt att det\r\nsom hittills sagts inte är viktigt -- det är det. Men\r\ndet går att se detta på litet olika nivåer.</pre><pre>Jag tänkte resonera litet grand om ekonomisk\r\npolitik med utgångspunkt i ett vardagsperspektiv.\r\nJag känner naturligtvis en mängd människor\r\nhemma i Sjuhäradsbygden. De talar med mig, och\r\njag talar med dem. Jag träffar regelmässigt en\r\ngrupp människor eller resonerar med dem i telefon.\r\nDe talar om vad som fyller deras vardag, tankar och\r\nverklighet. Jag skall ta ett exempel.</pre><pre>Det är en kvinna. Hon är ensamstående, och hon\r\narbetar som sömmerska på en av de\r\nkonfektionsfabriker som fortfarande finns kvar i\r\nmina hemtrakter. Hon tjänar ungefär 10 200 kr i\r\nmånaden. När hon har betalat skatt har hon 7 300\r\nkvar. Hennes hyra är 4 300 kr. När hon har betalt\r\nhyran har hon 3 000 kvar. Det går inte. Hon måste\r\nskaffa sig en ny lägenhet. Den måste kosta minst\r\n1 000 mindre för att hon skall klara det hela. Men\r\nden lägenhet hon skall skaffa sig måste finnas i ett\r\nhus som är byggt före 1980. Är det ett hus som är\r\nbyggt senare eller renoverat senare med hjälp av\r\nstatliga lån kommer hon om något år inte att klara\r\nsituationen. De 3 miljarder kronor som skall dras\r\nin från bostadssektorn skall dras t.ex. från de hus\r\nsom har räntesubventioner. Huset måste alltså vara\r\nbyggt före 1980.</pre><pre>Vi säger att hon får tag på en lägenhet som kostar\r\n3 000 kr i månaden. Men så råkar hon ut för det som\r\nså många andra tekoarbetare i Sjuhäradsbygden\r\nhar gjort. Hon blir arbetslös. Då får hon 80 % i a-\r\nkassa. Det har ni fixat till i er ekonomiska politik.\r\nDå får hon ungefär 8 000 kr. Sedan skall hon betala\r\nskatt. Då har hon 5 6000 kr kvar. Sedan kostar den\r\nnya lägenheten 3 000 kr. Då har hon 2 600 kr kvar.\r\nVar det inte min moderate kollega som sade att man\r\nskall kunna leva på sin lön? Jo, det var det. Men\r\nhur skall hon kunna leva på sin lön med den\r\nekonomiska politik som ni för?</pre><pre>I bjärt kontrast till detta skall jag tala om vad ni har\r\ngjort. Ni har vidtagit så många åtgärder för att\r\ngynna kapitalägare och annat rikt folk att jag måste\r\nta fram en minneslapp.</pre><pre>Ni har sänkt skatten för gåvor. Ni har sänkt skatten\r\npå arv. Ni har sänkt förmögenhetsskatten. Får ni\r\nsitta kvar i regeringsställning, kommer ni att slopa\r\nförmögenhetsskatten 1995. Ni har sänkt skatten på\r\naktievinster. Förra veckan fick vi reda på att ni skall\r\nta bort den helt. Ni har sänkt reavinstskatten vid\r\nförsäljning av aktier. Ni har sänkt skatten på\r\nkapitalförsäkringar. Ni har sänkt skatten på privata\r\npensionsförsäkringar. Tror ni att den kvinna jag\r\ntalar om -- hon som tjänar 10 200 kr, sömmerskan\r\nfrån Borås -- har fått något av detta? Svaret är\r\nnaturligtvis nej.</pre><pre>Men det är ni som har fört denna politik, samtidigt\r\nsom ni säger att man skall kunna leva på sin lön.\r\nSamtidigt som ni har gjort detta har ni höjt\r\ninkomstskatten för vanliga löntagare. Ni har gjort\r\ndet dyrare att bo, och -- Stefan Attefall -- ni har\r\ngjort det billigare att campa! Det är vad ni har\r\ngjort -- dyrare att bo och billigare att campa.</pre><pre>Detta är orättvist! Det är inte riktigt i ekonomiskt\r\navseende heller. Bortse från rättvisa -- ni har\r\nkanske svårt att fundera i de termerna -- och se det\r\nhela från strikt ekonomisk synpunkt. Det är\r\noförnuftigt att föra en sådan politik. Hur tror ni att\r\nni skall kunna begära av svenska folket -- vanliga\r\nlöntagare -- att de skall bära bördorna, när ni\r\nundantar rikt folk, de som har aktier och kan tjäna\r\npengar på att göra ''klipp'', och sänker skatten för\r\ndem? Samtidigt höjer ni skatten för den\r\nensamstående sömmerskan.</pre><pre>Detta är inte rättvist. Det är inte riktigt, och det är\r\nfaktiskt inte ens rättfärdigt. Det är precis\r\nmotsatsen: Det är orättvist. Det är ekonomiskt\r\ndumt, och det är orättfärdigt. Det är ni borgerliga\r\nledamöter i denna kammare som står för detta.</pre><pre>Anf. 65  BO G JENEVALL (nyd):</pre><pre>Herr talman! Vi kan aldrig enbart spara oss ur den\r\nhär krisen. Det har sagts många gånger av olika\r\nföreträdare för vårt parti att vi måste både gasa och\r\nbromsa. Det är nämligen inkomsterna som är den\r\nstora boven. Vi har ju någorlunda kontroll över\r\nutgifterna, och det besparingsprogram som alla här\r\ntidigare har talat om är nödvändigt. Men vi gör\r\ningenting.</pre><pre>Det talas om kris, kris och åter kris. Medierna\r\nförstärker detta ytterligare. Vad får det för effekt?\r\nJo, psykologiskt får det effekten att även de som\r\nhar råd att göra normala inköp inte gör dessa utan\r\navvaktar. Vad leder då det till? Jo, först och främst\r\nmåste vi ta tillfället i akt med tanke på de\r\nframgångar som trots allt förekommer. Det talas ju\r\nom en konjunkturvändning och om ljuset i tunneln.\r\nMen det gäller också att tala om för allmänheten att\r\ndet nu är dags att göra de investeringar som ni ändå\r\nhar tänkt göra.</pre><pre>Det räcker inte med detta. Vi måste också ta litet\r\ndrastiska grepp här. Vi måste ta till stora saker så\r\natt människor vaknar.</pre><pre>Vad är det då för någonting som utgör den kanske\r\nstörsta delen av svenskt näringsliv men som i dag i\r\nstort sett är på väg att dö ut? Jo, det är\r\nbyggverksamheten. Det har tidigare i debatten\r\ntalats litet grand om den ROT-satsning som vi ju vet\r\ntrots allt har misslyckats. Varför har den\r\nmisslyckats? Jo, därför att vi har tagit i för litet.</pre><pre>Det finns ett mycket verkningsfullt instrument,\r\nmen det har talats mycket litet om det i den här\r\ndebatten. Det gäller momsen och dess effekter.\r\nMomsen kan verkligen innebära snabba åtgärder.\r\nJag föreslår därför att vi för att få fart på byggandet,\r\nsom för närvarande är den största hävstången i\r\nsvenskt näringsliv, under en kort och begränsad tid\r\nhelt slopar momsen på byggandet.</pre><pre>Jag har försökt att få fram de här siffrorna så\r\neffektivt och exakt som möjligt, och det är\r\nsannerligen inte lätt. Men så sent som kl. 10.00 i\r\ndag fick jag från Riksskatteverket uppgiften att\r\nmomsen avseende hela byggsektorn 1992 var 13,6\r\nmiljarder. Det är naturligtvis förfärligt mycket\r\npengar. Men jag påstår samtidigt att vi får tillbaka\r\nde pengarna, och förmodligen med en viss vinst.</pre><pre>Det måste alltså till drastiska tag för att vi skall\r\nkunna få en förändring till stånd. Jag hoppas att vi\r\nfår i gång en debatt om dessa saker. Jag har inte\r\ngenom diskussioner med kolleger eller inom\r\nstatsapparaten skaffat mig dessa uppgifter, utan jag\r\nhar varit ute på fältet. Jag har varit ute hos\r\nbyggföretagen och talat med fackliga företrädare.\r\nJag har talat med så många som jag över huvud\r\ntaget kan tala med.</pre><pre>Beskedet är ganska entydigt. Det talas om den enda\r\nvettiga åtgärden för att få ordentlig fart. Jag tror att\r\ndet skulle vara en psykologisk kick för hela\r\nsamhället och dessutom tror jag att vi skulle kunna\r\nfå en vändning som inte bara gäller den\r\ninternationella konjunkturdelen utan också, och\r\nframför allt, vår inre marknad. Det är där vi har de\r\nstora problemen, och det är där vi måste hitta en\r\nlösning.</pre><pre>Sedan har vi arbetslösheten, som ju är direkt\r\nkopplad till detta. Byggfacket har i dagarna skickat\r\nut en intressant utredning, där det talas om att slopa\r\nhalva momsen på byggandet. Man har gjort några\r\nantaganden. Om nämnda åtgärd skulle leda till en\r\nökning om 11 % beträffande byggverksamheten,\r\nskulle det skapa 45 000 nya arbeten. Nettoeffekten\r\nför staten skulle bli - 6,7 miljarder. Men om\r\nökningen blev 18 % skulle antalet arbetstillfällen\r\nbli 74 000. Det skulle innebära ett nollresultat för\r\nstaten.</pre><pre>Jag är i alla fall helt övertygad om att vi, om vi tog\r\nnämnda grepp och totalt slopade momsen på\r\nbyggandet under en begränsad tid, skulle få mer än\r\n18 % ökning. Detta skulle få en annan intressant\r\neffekt, nämligen att hyrorna i nyproduktionen\r\nockså skulle minska kraftigt. Det stora problemet\r\när ju att vi inte klarar nyproduktionen därför att\r\nkostnaderna blir för stora. Om vi sänker kostnaden\r\nså drastiskt, minskar vi också drastiskt\r\nhyreskostnaden för det som byggs under den här\r\nperioden. Det här får alltså effekter i många ändar.</pre><pre>Den korta taletid som står till förfogande räcker\r\ninte till för allt som man vill säga. Helt kort vill jag\r\ndock nämna att vi i vårt parti har lagt fram olika\r\nförslag som också skulle vara till hjälp när det gäller\r\natt minska arbetslösheten. Det gäller t.ex. att\r\nkonjunkturanpassa arbetstiden genom att lagligen\r\nbesluta att facket och företagsledningen till 80--\r\n120 % får bestämma hur arbetstiden skall\r\nförläggas.</pre><pre>Konjunkturerna svänger ju hela tiden, men\r\narbetstiden ligger hela tiden fast. Låt förnuftiga\r\nmänniskor få en ram för att fatta de här besluten\r\nlokalt. Vi har även föreslagit att dispens beviljas när\r\ndet gäller LAS för att kortsiktigt få ut arbetslösa i\r\narbete. Men de förslagen finns det ju möjligheter\r\natt diskutera senare.</pre><pre>Anf. 66  ARNE KJÖRNSBERG (s) replik:</pre><pre>Herr talman! Jag tycker att några av Bo G Jenevalls\r\ntankar är intressanta. Jag tror att det finns alla skäl\r\ni världen att diskutera dem. Men jag skriver inte\r\nunder på exakt allt som han sade.</pre><pre>Bo G Jenevall har dock ett trovärdighetsproblem.\r\nHan säger ju att han i det här fallet vill vidta\r\nåtgärder i form av en sänkning av den s.k.\r\nbyggmomsen. Men Bo G Jenevall tryckte på ja-\r\nknappen när vi hade att fatta beslut om\r\nindragningar inom bostadssektorn. Han har\r\nbidragit till att bostadssubventionerna minskats\r\nmed 3 miljarder kronor bara på de fastigheter som\r\nhar räntesubventioner. Däri ligger Bo G Jenevalls\r\nproblem.</pre><pre>Tydligen kan man ge med ena handen och ta med\r\nden andra. Men det är inte säkert att det blir så\r\neffektivt. Självfallet finns det problem.\r\nOrdföranden i Byggmästareföreningen i västra\r\nSverige har bett sina medlemsföretag att titta i sina\r\norderböcker för att se vad som finns där samt att\r\nberäkna hur många byggnadsarbetare som blir\r\narbetslösa i Västsverige. Det handlar alltså inte om\r\nprognoser, utan man har tittat i sina orderböcker.\r\nNämnde ordförande har haft kontakt med alla\r\nföretag som är medlemmar\r\nByggmästareföreningen i västra Sverige, och han\r\nsäger att i höst och i vinter kommer 50 % av\r\nbyggnadsarbetarna i Västsverige att bli arbetslösa.</pre><pre>Jag har kontrollerat uppgiften med Byggnads\r\navdelning 13. Arbetsgivare och arbetstagare är helt\r\nense. Jag tycker således att Bo G Jenevalls tankar\r\när intressanta. Det finns skäl att fundera över dessa\r\nsaker. Men, Bo G Jenevall, trovärdigheten är som\r\nsagt inte särskilt stor. Man kan inte göra både--och,\r\nutan man måste bestämma sig.</pre><pre>Anf. 67  BO G JENEVALL (nyd) replik:</pre><pre>Herr talman! Jag brukar försöka hålla mig borta\r\nfrån argumentation om vad som är trovärdigt eller\r\ninte och om detta med att trycka på knappar hit och\r\ndit.</pre><pre>Men i bostadsutskottet, där jag numera sitter med,\r\nföreträder jag ett majoritetsbeslut i utskottet --\r\nfaktiskt tillsammans med Socialdemokraterna --\r\nsom gäller andra åtgärder i de här sammanhangen.\r\nJag delar också den uppfattning som kommer till\r\nuttryck i det beslut som fattats i finansutskottet, där\r\njag tidigare satt med, nämligen att det är\r\nnödvändigt med besparingar för att åstadkomma\r\nden totala besparingseffekten i samhället. Det här\r\när en svår problematik.</pre><pre>Jag vill hela tiden blicka framåt och försöka att i\r\nnågon mån bidra till att vi gör någonting positivt.\r\nDet finns väldigt många positiva tankar hos\r\nenskilda människor i det här huset, men det är alltid\r\npolitiken och de politiska hindren som gör att de\r\ninte blir genomförda.</pre><pre>Jag tycker att det var roligt att höra att Arne\r\nKjörnsberg var positiv till den tanke jag framförde.\r\nLåt oss då inrikta oss på det och diskutera den\r\npraktiska sidan för att se om vi kan komma fram till\r\nen lösning som verkligen ger effekt.</pre><pre>Anf. 68  ARNE KJÖRNSBERG (s) replik:</pre><pre>Herr talman! Bo G Jenevall, i den här kammaren\r\nsitter politiker som har att utöva politik. Kom inte\r\ndragande med att det går politik i frågorna! Detta\r\när politik.</pre><pre>Den ensamstående sömmerskan som jag talade\r\nom, som har en hyra på 4 300 kr och inte klarar det,\r\nutan måste flytta till en mindre lägenhet, måste\r\nvälja ett hus som är byggt före 1980. Hus byggda\r\nefter det året kommer att drabbas av Bo G\r\nJenevalls ja-tryckning. Det innebär att hyran\r\nkommer att gå upp där 1994, 1995 och 1996. Bo G\r\nJenevall, det är politik. Det är det som räknas för\r\nmänniskor i vardagen.</pre><pre>Ekonomisk politik är inte bara teorier. Det är inte\r\nbara statsskuld, suboptimering och vad det är ni\r\ntalar om. Detta är verkligheten i vardagen för\r\nmänniskor. Det är det man måste resonera om. I\r\nvarje fall uppfattar jag min uppgift som företrädare\r\nför ett antal socialdemokratiska väljare i\r\nSjuhäradsbygden på det sättet.</pre><pre>Anf. 69  BO G JENEVALL (nyd) replik:</pre><pre>Herr talman! Det är just det som är problemet, att\r\ndet är politik. Jag tror inte att människor som står\r\nutanför politiken uppskattar det särskilt mycket.</pre><pre>Jag blir mycket förvånad när vi får referensen till\r\nden här sömmerskan. Jag tycker att det är tänkvärt.\r\nMen det jag talade om var att ge kanske 74 000\r\nmänniskor av dem som i dag är arbetslösa ett\r\narbete. Den här sömmerskan kanske har en man\r\nsom är byggnadsarbetare och är arbetslös. Jag tror\r\natt de tillsammans skulle bli mycket glada om han\r\nkunde komma ut i arbete. Då skulle de gemensamt\r\nfå en bättre ekonomi.</pre><pre>Arne Kjörnsberg talade om verkligheten. Jag\r\ntillåter mig påstå att jag kanske står den litet\r\nnärmare, eftersom jag kom in senare i politiken än\r\nArne Kjörnsberg gjorde. Jag har alltså varit i\r\nnäringslivet hela mitt yrkesliv.</pre><pre>Jag ser frågan från den pragmatiska sidan. Det vet\r\njag att Arne Kjörnsberg innerst inne också gör.\r\nMen politiken skapar politiska hinder. Vi har en\r\nsituation där vi inte har råd med det. Göran Persson\r\ntalade i dag om samförstånd, vilket jag hoppas att\r\nhan menade någonting med, även om han senare\r\ntog avstånd både från moderater och\r\nnydemokrater. Samförståndet kanske inte var så\r\nmycket värt. Men låt oss försöka samverka. Det är\r\nlandet det gäller. Att få fart på ekonomin och\r\ndärmed arbetena måste vi sätta i första rummet.</pre><pre>Andre vice talmannen anmälde att Arne\r\nKjörnsberg anhållit att till protokollet få antecknat\r\natt han inte ägde rätt till ytterligare replik.</pre><pre>Anf. 70  EVA ZETTERBERG (v):</pre><pre>Herr talman! Det är lätt att få uppfattningen att\r\nekonomi är någonting som enbart män sysslar med.\r\nMen som både Arne Kjörnsberg och Johan\r\nLönnroth tidigare har visat drabbar dålig ekonomi i\r\nhögsta grad även kvinnor; den sömmerska som blir\r\narbetslös eller den omskolade bibliotekarien som\r\ninte får jobb.</pre><pre>Jag skulle i den här ekonomidebatten vilja gå till\r\nett, som jag uppfattar det, tungt dokument,\r\nnämligen regeringens regeringsförklaring, som vi\r\nfick vid riksdagens öppnande. Där framförde\r\nstatsministern:</pre><pre>''Sveriges förnyelse är en utmaning för hela folket.\r\nDen kräver av oss alla hårt arbete, sparande och\r\nsunda långsiktiga investeringar.''</pre><pre>Det 15 sidor långa talet innehåller väldigt många\r\nord om fortsatta ''reformer'', fortsatt hårt arbete.\r\nMen trots att det här talet är påfallande långt\r\nsaknas viktiga ord eller begrepp. Kan ni gissa vilka?\r\nDe begrepp jag efterlyser är rättvisa och solidaritet.\r\nDessa begrepp är nödvändiga att ha som\r\nutgångspunkt när man efterlyser och faktiskt\r\nkräver att landets invånare skall spara, arbeta hårt\r\noch trots detta kanske ändå få sämre ekonomisk\r\nstandard. Men begreppet rättvisa, som faktiskt\r\ninnehåller bara åtta bokstäver, är tydligen alltför\r\nlångt för att få plats i en moderat\r\nregeringsförklaring.</pre><pre>Därför, herr talman, är det med större glädje som\r\njag har tagit del av ett annat dokument i\r\nekonomiska frågor, nämligen det s.k.\r\nbiskopsbrevet från maj 1993. Det har titeln Rika\r\noch fattiga, ett brev från svenska kyrkan om\r\nrättfärdighet och moral i global ekonomi.</pre><pre>Utgångspunkten för det här dokumentet är det\r\njubelår som Svenska kyrkan firar i år. Namnet\r\nkommer från hebreiskans ''jobel'', ett vädurshorn\r\nsom användes för att blåsa in ett friår vart\r\nfemtionde år. Ursprunget finns skildrat i Tredje\r\nMoseboken.</pre><pre>Huvudtankar för friåret var personlig frihet,\r\nrespekt för naturen och ekonomisk återupprättelse.\r\nSärskild kritik riktades mot dem som gjort sig\r\noskäliga vinster på de fattigas bekostnad. Slavar\r\nskulle friges.</pre><pre>I biskopsbrevet lyfter man fram de globala\r\norättvisorna. Man lyfter fram hur de fattiga\r\nländerna dignar under skuldbördan och blir allt\r\nfattigare. Klyftan mellan fattiga och rika växer.\r\nSamma grundproblem återfinner vi dock inom\r\nSverige. Även här växer faktiskt klyftorna.</pre><pre>Det bibliska friåret gick tillbaka till en djup livs- och\r\nsamhällserfarenhet. ''Om alltför många blivit\r\nfattiga eller medellösa och rikedomen samlas på\r\nbara några få, avstannar den ekonomiska\r\nutvecklingen. Alla förlorar.''</pre><pre>Det biskoparna efterlyser är ett ordentligt\r\nuppvaknande med föresatsen att göra helt om,\r\nhebreiskans teschuvah, som betyder just\r\nomvändelse. Det är nödvändigt för den rika\r\nvärlden i förhållande till den fattiga.</pre><pre>Herr talman! Jag skulle vilja göra frågeställningen\r\nännu mer konkret vad gäller ekonomisk och social\r\nrättvisa i dagens Sverige. Till min hjälp hade jag i\r\ndag helst velat ha en gammaldags svart tavla och en\r\nvanlig skolkrita, så att jag på ett enkelt sätt hade\r\nkunnat göra en balansräkning. På den ena sidan\r\nkunde man sätta upp hur regeringen har slösat, på\r\nden andra hur man har sparat. Jag tror att det skulle\r\nbli mycket enklare att se hur man har slösat bort\r\nresurser på dem som faktiskt har pengar och medel\r\ni dag, medan man har sparat på dem som har det\r\nsämre ställt.</pre><pre>Tiden tillåter bara några enstaka nedslag bland\r\ndessa frågor. Jag kan exempelvis nämna JAS-\r\nsatsningen, som kostar minst 60 miljarder. För\r\nmilitärens övning Orkan blev notan över 300\r\nmiljoner. Ett av de senaste exemplen är\r\nutförsäljningen av statliga aktier -- Celsius -- där\r\n''gåvan'' från svenska staten till privatpersoner och\r\nbanker slutade på närmare en miljard. Vi har sänkt\r\naktieskatt, sänkt förmögenhetsskatt och sänkt skatt\r\npå gåvor, privatisering av skolor, m.m.\r\nVårdnadsbidraget har nämnts. Ett annat bra\r\nexempel är att man kommer att underlätta för\r\nekonomiskt välbeställda familjer att skaffa sig\r\npigor. Detta var bara några exempel. Det finns fler.</pre><pre>Vad har vi på den andra sidan? Jo, sänkning av\r\narbetslöshetsersättning och sjukersättning,\r\nkarensdagar. Vi har neddragningar på\r\nkomvuxstudier. Vi har rädslan hos synskadade och\r\nandra handikappade för att drabbas av\r\nförändringar på arbetsrättens område, där man\r\nskall göra det möjligt för arbetsgivaren att sparka\r\nden som har ett handikapp och inte är fullt\r\nproducerande. Det finns många andra exempel\r\ninom sjukvård, inom socialtjänst och inom\r\näldreomsorg och barnomsorg. Vi har som sagt ett\r\nsamhälle som utvecklas alltmer ojämlikt och därför\r\ninte heller blir särskilt ekonomiskt framgångsrikt.</pre><pre>Den här listan kan alltså göras mycket lång. Jag vill\r\nhär inte upprepa alla övriga exempel som Johan\r\nLönnroth och även Arne Kjörnsberg har framfört.\r\nMen det är mycket klart hur regeringen medvetet\r\nhar satsat på att de som har skall få mer och att från\r\ndem som inte har skall det tagas.</pre><pre>Herr talman! Jag vill till sist ställa en fråga till\r\nregeringen, som dock lyser med sin frånvaro, så det\r\nfår bli till regeringens talesmän här i riksdagen,\r\nvilka inte heller verkar vara alltför många just nu.\r\nFrågan gäller biskopsbrevet -- jag vill återkomma\r\ntill det. Hur har ni tagit del av biskopsbrevet? Delar\r\nni biskoparnas tankar om nödvändigheten av\r\nrättfärdighet och moral i global ekonomi? Ämnar\r\nni omsätta det i praktiken för att åstadkomma social\r\noch ekonomisk rättvisa i Sverige?</pre><pre>Anf. 71  STIG GRAUERS (m):</pre><pre>Herr talman! I den samhällsdebatt som vi för i dag\r\nkan man spåra två olika synsätt. Båda dessa har\r\nsom mål att vända de ekonomiska kurvorna uppåt,\r\ndem som indikerar tillväxt.</pre><pre>Det ena synsättet domineras av tankar på stimulans\r\nav konsumtionen på bekostnad av sparandet.</pre><pre>Det andra synsättet domineras av en mobilisering\r\nav de tillväxtskapande faktorerna i samhället.</pre><pre>Företrädarna för det förra synsätt hävdar att en\r\nkonsumtionsökning ökar den inhemska\r\nefterfrågan, vilket i sin tur ökar sysselsättningen.\r\nDärigenom minskas behovet av\r\narbetsmarknadsinsatser.</pre><pre>Den uppoffring som krävs för att nå det uppsatta\r\nmålet är, säger man, en minskning av sparandet. I\r\növrigt förutsätter man att allt annat förblir lika.</pre><pre>Vad som är intressant när man skall bedöma detta\r\nsynsätt är att se om uppoffringen, ett starkt minskat\r\nsparande, är rimlig, är värd sitt pris i relation till de\r\ntänkta effekterna.</pre><pre>Jag menar att det inte finns något sparutrymme att\r\nianspråkta. När det inte finns, ökas utlandsskulden.\r\nPå det sättet har man ännu en gång övervältrat\r\nkostnader från dagens till morgondagens\r\ngenerationer, något som pågått alltför länge.</pre><pre>Låt mig först reda ut hur jag ser på det totala\r\nsparandet i samhället. Jag skulle vilja säga att det\r\nbestår av två komponenter, som är lika viktiga när\r\nvi skall bedöma den uppoffring av sparandet som\r\ndet här är tal om. Den ena komponenten är det\r\n''reala sparandet'', dvs. investeringarna i\r\nekonomin. Den andra är det ''finansiella\r\nsparandet''.</pre><pre>Principiellt är sparandet inget annat än ett mått på\r\nhur de ekonomiska resurserna disponeras över\r\ntiden. Avsätter man resurser till reala investeringar,\r\nminskar man konsumtionen i dag, samtidigt som\r\nman öppnar möjligheter för ökad konsumtion i\r\nframtiden. Eftersom ingen tänker sig att minska\r\ndagens konsumtion, är det ju motsatsen som\r\neftersträvas. Det synes inte vara aktuellt för\r\nförespråkarna för det första synsättet att\r\nbrandskatta det ''reala sparandet''.</pre><pre>Beträffande det ''finansiella sparandet'' kan vi\r\nnotera att detta är liktydigt med bytesbalansens\r\nsaldo. Uppstår det ett underskott i detta saldo, dvs.\r\när det ''finansiella sparandet'' negativt, då måste det\r\ntäckas genom nyupplåning utomlands. Resultatet\r\nav ett sådant förfarande blir att utlandsskulden\r\nökar och med den ökar också räntebelastningen,\r\nvilket i sin tur minskar utrymmet för framtida\r\ntillväxt.</pre><pre>Låt oss då se på sparandet för att bedöma\r\nutrymmet.</pre><pre>När det först gäller det ''reala sparandet'' kan vi\r\nkonstatera att detta, med undantag för några\r\nenstaka år, har minskat sedan mitten av 70-talet.\r\nAtt minska det ytterligare till förmån för ökad\r\nkonsumtion vore enbart att skjuta på problemen\r\noch förstora dem.</pre><pre>Beträffande det ''finansiella sparandet'' har vi\r\nsedan 1976 haft ett bytesbalansunderskott, dvs. ett\r\nnegativt ''finansiellt sparande''. Förra året var detta\r\ndrygt 2 %, och det har pendlat mellan 2 % och 3 %\r\nav BNP under snart 20 år.</pre><pre>Med dessa siffror i perspektiv av synsättet att\r\nianspråkta sparandet för att stimulera\r\nkonsumtionen måste man konstatera att det är\r\ntotalt orealistiskt. Det finns inget sparande att\r\nianspråkta. Tvärtom har vi sedan länge en\r\nsparandebrist i landet. Noterar man därtill att vårt\r\ntotala sparande, som bör ligga på OECD- och EG-\r\nnivå, 19--20 %, nu successivt sjunkit så att det 1992\r\nlåg på ca 14 %, inser man att detta inte är en\r\nframkomlig väg.</pre><pre>Det andra synsättet, representerat av\r\nregeringspartiernas företrädare, bygger på en\r\nmålmedveten strategi för tillväxt som grund för\r\nvälfärd och sysselsättning. Enligt denna skall det\r\nlöna sig att arbeta och att investera för framtiden.</pre><pre>Riktlinjerna för den ekonomiska politiken enligt\r\ndetta synsätt är bl.a.:</pre><pre>Att skapa ett gott företagsklimat.</pre><pre>Att bekämpa arbetslösheten såväl kortsiktigt som\r\nlångsiktigt.</pre><pre>Att bekämpa inflationen som förutsättning för\r\nlägre räntor och återskapad tillväxt.</pre><pre>Att minska underskottet i de offentliga finanserna.</pre><pre>Allt detta kan vi åstadkomma bara genom att öka\r\nsparandet, inte genom att minska det.</pre><pre>Herr talman! Synsättet att nu stimulera\r\nkonsumtionen genom att ianspråkta ett sparande\r\nsom redan är för lågt är inte realistiskt. Det innebär\r\nenbart en återgång till den politik som till stora\r\ndelar förorsakat den kris vi nu har. Att återgå till\r\nden vore förödande.</pre><pre>Anf. 72  ARNE KJÖRNSBERG (s) replik:</pre><pre>Herr talman! Det var ett intressant resonemang.\r\nJag är rädd att jag inte hängde med hela tiden, men\r\njag skall försöka översätta det till verkligheten, den\r\nverklighet som vi befinner oss i nu.</pre><pre>I september för två år sedan var statsskulden 550\r\nmiljarder kronor. Det är ett jättebelopp. Jag sysslar\r\nmed dessa frågor varenda dag, och jag kan inte\r\ngreppa det, men jag kan göra en jämförelse. Nu är\r\nstatsskulden 1 051 miljarder kronor -- det var den\r\nför fjorton dagar sedan. Den har alltså ökat med\r\ndrygt 500 miljarder. Det är 17 gånger så mycket som\r\nförsvaret kostar. Så mycket har herrarna lånat upp\r\npå två år, och ni talar om att spara!</pre><pre>Nästa år kommer ni att få låna 45 miljarder kronor,\r\nmer än vad försvaret kostar, för att betala ut i a-\r\nkasseersättning och kontant arbetsmarknadsstöd.\r\nMan ställer ett krav på dem som skall få dessa\r\npengar: De får inte arbeta. Detta är inte bra och\r\nsund ekonomi, detta är inte sparande. Det är att\r\nslänga i väg pengarna när man i stället kunde\r\nanvända dem för offensiva satsningar,\r\nkompetenshöjning, utbildning och kunde låta\r\nföretagen göra direktavskrivningar. Att i det här\r\ndesperata läget sänka momsen är -- jag erkänner\r\ndet -- en chansning när man har 600 000 arbetslösa.\r\nIngen i denna kammare har egna minnen av hur det\r\nförhöll sig förra gången. När det är så måste man,\r\nförlåt mig, chansa. Det ni har gjort är att ni har ökat\r\nstatsskulden med 500 miljarder kronor på två år.\r\nDet visar sig att det inte fungerar.</pre><pre>Detta var mitt sätt att försöka översätta herr\r\nGrauers -- jag erkänner -- mycket intressanta\r\ntankar till den ekonomiska verkligheten i Sverige\r\nhösten 1993.</pre><pre>Anf. 73  STIG GRAUERS (m) replik:</pre><pre>Herr talman! Arne Kjörnsberg framställer\r\nstatsskulden som något slags gemensamt konto i\r\ndebatten om sparandet. Jag kan i stora delar hålla\r\nmed honom om att man kan ifrågasätta varför\r\nstatsskulden har skenat i väg på ett så okontrollerat\r\nsätt som den faktiskt har gjort. Ett viktigt svar på\r\ndetta är just det förhållandet att vi under 70- och 80-\r\ntalet avsatte för litet pengar till sparande, för litet\r\npengar till de välståndsskapande krafter som ligger\r\ni investeringar i samhället. Vi konsumerade för\r\nmycket, vi tog ut för mycket för vår dagliga\r\nkonsumtion och vi undvek att se allvaret i detta.\r\nEffekten blev precis den som Arne Kjörnsberg här\r\nnämnde: Vi fick en galopperande statsskuld.</pre><pre>I det läge som vi nu har finns det inget annat att\r\ngöra än att använda den som ett slags\r\nresultatutjämningspost i väntan på att de nya\r\ninitiativ som regeringen har tagit börjar fungera och\r\nverka i samhället. Endast på det sättet kan vi rätta\r\ntill ekonomin och få balans i den.</pre><pre>Anf. 74  ARNE KJÖRNSBERG (s) replik:</pre><pre>Herr talman! Det stora övergripande problemet,\r\nherr Grauers, är att ni skrev programmet Ny start\r\nför Sverige mitt under brinnande högkonjunktur\r\nnär hjulen snurrade så fort som de någonsin kunde.\r\nSedan tillämpar ni det programmet i den djupaste\r\nlågkonjunktur som vårt land har upplevt efter\r\nandra världskriget. Det är där problemet ligger.\r\nSamtidigt som världskonjunkturen går ner stramar\r\nni åt extra mycket här hemma. Då hjälper det inte\r\natt sänka skatten för dem som kan sälja aktier eller\r\nför dem som sparar i privata pensionsförsäkringar.\r\nDe är för få och kan därför inte bidra till att höja\r\nefterfrågan.</pre><pre>Vi har t.ex. en fabrik i Tibro som tillverkar möbler.\r\nPå ett annat ställe ligger en butik, där folk skall\r\nhandla möblerna. Men folk vågar inte köpa några\r\nmöbler, därför att man tror att läget kan bli ännu\r\nvärre nästa år. Då kan inte möbelfabriken i Tibro\r\ntillverka flera möbler. Krångligare än så är det\r\nfaktiskt inte. Nationalekonomiska teorier i all ära,\r\nmen detta är vad det handlar om. Det är därför som\r\nman i Sveriges möbelcentrum Tibro har en\r\narbetslöshet på mellan 30 % och 40 %. Jag hade\r\nkunnat ta upp tvättmaskiner eller någonting annat\r\nsom exempel. Nu råkade jag ta möbler, men detta\r\när allmängiltigt. Ni har stramat åt för hårt. Därför\r\nblir människor arbetslösa, därför skenar\r\nunderskottet i budgeten och därför stiger\r\nstatsskulden.</pre><pre>Anf. 75  STIG GRAUERS (m) replik:</pre><pre>Herr talman! Jag kan avslöja för Arne Kjörnsberg\r\natt vi kände till vart utvecklingen var på väg, när vi\r\nskrev vårt program Ny start för Sverige. Vi försökte\r\natt upplysa om att Sverige var på väg åt fel håll, men\r\nArne Kjörnsberg och hans partivänner ville inte\r\nhöra på detta. I stället målade man upp en bild av\r\natt vi nu hade nått vändpunkten, att vi skulle gå\r\nvidare och att allt var ljust och bra. Så visade sig\r\nsedan inte vara fallet. Jag noterar med beklagande\r\natt vi hade rätt.</pre><pre>Arne Kjörnsberg beskrev en verklighet från\r\nSjuhäradsbygden. Jag tvivlar inte alls på att den\r\nverklighetsbeskrivningen är riktig, men problemet\r\när fortfarande att det tar tid att införa de instrument\r\nsom behövs för att rätta till ekonomin i Sverige.\r\nMan skall komma ihåg att vi har förlorat ett par\r\nhudra tusen jobb på att svenska företag har\r\netablerat tillverkning utomlands. Varför? Jo, de --\r\nprecis som vi moderater -- insåg att med den politik\r\nsom då fördes i Sverige var det inte möjligt att ha\r\nen produktion här i landet. Dessa företag trodde på\r\nsina produkter och man beslutade sig för att\r\nförlägga produktionen i rätt land, där den var\r\nlönsam och där klimatet var lönsamt.</pre><pre>Andre vice talmannen anmälde att Arne\r\nKjörnsberg anhållit att till protokollet få antecknat\r\natt han inte ägde rätt till ytterligare replik.</pre><pre>Anf. 76  ROSE-MARIE FREBRAN (kds):</pre><pre>Herr talman! Under de närmaste åren kommer den\r\nhöga och än så länge stigande arbetslösheten att\r\nvara det övergripande problemet i svensk ekonomi.</pre><pre>Socialdemokratiska företrädare har anklagat\r\nregeringspartierna för att ha orsakat den höga\r\narbetslösheten eller åtminstone för att ha låtit den\r\nskjuta i höjden. Det finns enskilda\r\nsocialdemokrater som t.o.m. har påstått att\r\nregeringen vill ha hög arbetslöshet. Självkritik och\r\nödmjukhet däremot lyser helt och hållet med sin\r\nfrånvaro.</pre><pre>Ändå vet vi att det var 1989/90 som alla kurvor\r\nbörjade peka åt fel håll i svensk ekonomi -- långt\r\ninnan den nuvarande regeringen tillträdde. Och när\r\narbetslösheten steg 1990 satte den\r\nsocialdemokratiska regeringen inte in åtgärder. I\r\nslutet av 1990 krävde Villy Bergström, chef för\r\nFackföreningsrörelsens institut för ekonomisk\r\nforskning, att regeringen skulle satsa på\r\narbetsmarknadspolitiska åtgärder för att dämpa\r\neffekterna av lågkonjunkturen. I november 1990\r\nsade Villy Bergström: ''Det är tragiskt att\r\nsocialdemokraterna överger den fulla\r\nsysselsättningspolitiken och går in för öppen\r\narbetslöshet.''</pre><pre>När det på våren var 14 000--15 000 varsel per\r\nmånad var Allan Larsson njugg mot AMS. Och\r\nman borde ha stimulerat efterfrågan 1991, därför\r\natt sedan skulle det vara för sent. Men så skedde\r\ninte. Vi minns i stället Allan Larssons berömda\r\nvändpunkt i valrörelsen 1991.</pre><pre>Expertgruppen för arbetsmarknadspolitiska\r\nutvärderingsstudier (EFA) bekräftar den här bilden\r\ni betänkandet Politik mot arbetslöshet (SOU\r\n1993:43). Expertgruppen skriver: ''När\r\narbetslösheten i Sverige steg från en mycket låg\r\nnivå andra halvåret 1990 ökade inte antalet\r\npersoner i åtgärder. Inte heller under 1991 ökade de\r\narbetsmarknadspolitiska insatserna i sådan\r\nutsträckning att en kraftig uppgång i arbetslösheten\r\nundveks. Perioden 1990/91 kan därför ur svensk\r\narbetsmarknadspolitisk synpunkt karaktäriseras\r\nsom att åtgärderna sattes in sent och i begränsad\r\nomfattning.''</pre><pre>I dag säger Villy Bergström att socialdemokraterna\r\nkommer att få skörda den politik de själva initierat,\r\nom de kommer till makten 1994.</pre><pre>Det s-regeringen borde ha gjort 1990/91 tvingades\r\nden tillträdande fyrpartiregeringen att göra i ett\r\nogynnsammare läge. Men det fanns inget val. Den\r\nöppna arbetslösheten kunde inte få fortsätta att\r\nrasa i höjden utan att man satte in kraftfulla\r\narbetsmarknadspolitiska åtgärder. Regeringen har\r\nutnyttjat arbetsmarknadspolitiken maximalt i\r\nkampen mot arbetslöshetens gissel.</pre><pre>Herr talman! Budgetunderskottet är nu så stort att\r\ndet är omöjligt att tänka sig stimulanser via\r\nytterligare underbalanseringar. Vi kan helt enkelt\r\ninte riskera räntehöjningar och fortsatt försvagad\r\nkrona. Det vore ett risktagande av oförsvarligt\r\nmått. Dagens situation är så olik allt vi tidigare har\r\nerfarenhet av att ett användande av keynesianska\r\ninstrument vore ett dumdristiskt experiment.</pre><pre>Att saneringsprogrammet för statens finanser\r\nmåste genomföras står i dag klarar än någonsin.\r\nOm det är något som skapar oro bland ekonomins\r\naktörer, är det statens budgetunderskott och\r\nupplåningsbehov. Det är viktigt att det står klart --\r\nbortom alla tvivel -- att ambitionerna inte kommer\r\natt sänkas när det gäller ansträngningarna att få\r\nordning på statens finanser.</pre><pre>Alla bedömare är i dagsläget överens om att\r\nSverige nu går in i en tillväxtfas. I det läget borde\r\nalla goda krafter i samverkan sträva åt samma håll.\r\nFörra veckans partiledardebatt här i kammaren\r\npekade tyvärr i en annan riktning.\r\nSocialdemokraternas partiledare stängde dörrarna\r\ntill samverkan. Dagen efter beskyllde Dagens\r\nIndustris ledarskribent riksdagen för att missa\r\nchansen att ta ledningen i en konstruktiv debatt.\r\nGrälsjukan vilade tung över parlamentet. Och då\r\nhade vi ändå alla fått en blomsterhälsning från\r\nHandelstjänstemannaförbundet med en\r\nförhoppning om att det här året skall komma att\r\npräglas av samförstånd i stället för konfrontation.</pre><pre>Störningar i det politiska läget skapar oro inom\r\nekonomin. Det är därför som överorden och\r\nretoriken borde få stå tillbaka för en konstruktiv\r\ndiskussion om den nödvändiga politiken. Förra\r\nhösten ledde en yttre fiendes attacker på vår valuta\r\ntill gemensamma tag. Budgetunderskottets och\r\narbetslöshetens storlek borde i dag var tillräcklig\r\nanledning för nya gemensamma tag. Jag är\r\növertygad om att det skulle hälsas på samma\r\npositiva sätt av svenska folket som för ett år sedan.</pre><pre>Herr talman! Ingen regering kan skapa riktiga\r\njobb. Men varje regering har ansvar för att skapa\r\nförutsättningar för riktiga jobb. Det är denna\r\nuppgift som nu måste få högsta prioritet i\r\nregeringens och riksdagens arbete det närmaste\r\nåret.</pre><pre>Anf. 77  ARNE KJÖRNSBERG (s) replik:</pre><pre>Herr talman! Rose-Marie Frebran, för två år sedan\r\nvar den öppna arbetslösheten 2,5 %. Nu är den\r\n10 %. Under dessa två år har vi haft en borgerlig\r\nregering. Regeringsunderlaget består till en del av\r\nRose-Marie Frebran. Skyll inte på mig! Det är ni\r\nsom har ansvaret.</pre><pre>I kompletteringspropositionen i våras skrev\r\nfinansministern -- under förutsättning att ni får\r\nfortsätta att driva er ekonomiska politik -- att om\r\nfem år, dvs. år 1998, skall 11 % stå utanför\r\narbetsmarknaden. Det är inte jag som påstår detta,\r\nutan det är ni. Det är finansministern som påstår\r\ndetta, och nu kommer ni och ber om att vi skall\r\nstödja en sådan politik.</pre><pre>Hälsningen från HTF handlar om att vi skall\r\nförsöka hitta konstruktiva lösningar vad gäller\r\narbetsrätten. För ett år sedan, när vi förhandlade\r\nom krispaketen, var vi överens om att dessa frågor\r\nskulle hanteras i förtroendefull anda. Vad skedde?\r\nJo, regeringen hade kräftskiva, eller vad det var för\r\nsorts skiva, på Harpsund. Sedan gick man ut med\r\nett pressmeddelande, där man utan att ha resonerat\r\nmed oss socialdemokrater talade om hur det skulle\r\nvara. Ni är inte så pass mycket kvinnor och karlar\r\natt ni ens kan stå för underskrivna\r\növerenskommelser. Sedan kommer ni och säger: Vi\r\nhoppas att frågorna skall hanteras i förtroendefull\r\nanda. Ni begär faktiskt litet väl mycket.</pre><pre>Att det skall vara bortom varje tvivel hur\r\nbudgetunderskottet skall hanteras, är inte särskilt\r\ntrovärdigt, när ni veckan innan ger ungefär 600\r\nmiljoner kronor som en skänk från ovan till\r\nnuvarande aktieägare i ABB, Astra och Procordia.\r\nBegär inte att vi skall ställa upp på en politik som\r\ninnebär att man skall skänka pengar till redan\r\nförmöget folk! Ni kommer aldrig att få oss att ställa\r\nupp på det.</pre><pre>Anf. 78  ROSE-MARIE FREBRAN (kds)\r\nreplik:</pre><pre>Herr talman! Jag vill börja med att kommentera det\r\nsistnämnda, aktieskatten. Som jag sade har varje\r\nregering ett ansvar för att skapa förutsättningar för\r\njobb. De skattepengar som tas in på aktier skapar\r\ninga jobb, men de pengar som kvarstår i\r\nnäringslivet kan investeras. Man kan satsa eget\r\nkapital, och på det sättet skapa nya jobb. De\r\nförändringar som nu på olika sätt genomförs är till\r\nför att skapa bättre förutsättningar för företagen.</pre><pre>Trovärdigheten när det gäller det\r\nsocialdemokratiska alternativet finns inte ens hos\r\nalla inom det egna ledet. Jag vill gärna återge vad\r\nSSU-ordföranden Karl-Petter Thorwaldsson skrev i\r\nDN: Självfallet går det inte att regera landet utifrån\r\nSocialdemokraternas budgetalternativ, som bygger\r\npå odefinierade besparingar men rejäla\r\nskattehöjningar både för privatpersoner och\r\nföretag.</pre><pre>Villy Bergström, som jag tidigare hänvisade till,\r\nunderkänner också den socialdemokratiska\r\nskuggbudgeten. Det går inte att ta landet ur krisen\r\npå ett oansvarigt sätt. Han har ändå den tilltron till\r\nSocialdemokraterna att de, om de kommer tillbaka\r\ni regeringsställning, inte kommer att driva en sådan\r\npolitik, utan att de då kommer att föra en stram\r\nbudgetpolitik. Som sagt, om olyckan skulle vara\r\nframme, får man verkligen hoppas att det blir på\r\ndet sättet.</pre><pre>Anf. 79  ARNE KJÖRNSBERG (s) replik:</pre><pre>Herr talman! Först en praktisk fråga. Det kan\r\nförefalla oartigt att resa sig upp och gå omkring här\r\ni kammaren, men det är en förutsättning för att jag\r\nskall höra vad meddebattörerna säger. Det var\r\ndärför som jag gick fram här. Annars skulle jag\r\ntvingas att vara oartig och svara på något helt annat\r\nän vad min ärade meddebattör tar upp.</pre><pre>Rose-Marie Frebran säger att en regering har\r\nansvar för att skapa jobb, och att man inte skapar\r\nnågra jobb genom att ta in skatter på aktievinster.</pre><pre>Rose-Marie Frebran, att ge en skänk från ovan på\r\n30 miljarder kronor, vilket motsvarar tre\r\nfjärdedelar av statsbidraget till kommunerna, till\r\ndem som redan är aktieägare skapar inga jobb. Låt\r\ndå pengarna i stället vara kvar i näringslivet för att\r\ndessa jobb skall kunna skapas! Ställ krav på\r\nföretagen! Ni bara delar ut pengarna. De som redan\r\nnu äger aktier i Procordia, Astra och ABB, ger ni\r\ndrygt 600 miljoner kronor. Detta är en del av de 30\r\nmiljarder kronorna som ni skall sprida ut över\r\nlandets aktieägare. Sedan rear ni landets\r\ngemensamma egendomar. Om man hade fått köpa\r\naktier för 10 000 kronor i Celsius den 3 juni, hade\r\nman den första börsdagen därefter, den 12 juni,\r\nkunnat sälja dem för 14 400 kronor. Då hade man\r\ntjänat 4 400 kronor på nio dagar utan att göra ett\r\nskapandes grand. Detta är regeringens sätt att\r\ngödsla de redan rika.</pre><pre>Anf. 80  ROSE-MARIE FREBRAN (kds)\r\nreplik:</pre><pre>Herr talman! Jag vill gå in på den principiella frågan\r\nnär det gäller aktiebeskattningen. Vi har i dag en\r\ndubbelbeskattning. Jag vill fråga Arne Kjörnsberg\r\nbeträffande den principen: Vill\r\nSocialdemokraterna ha kvar dubbelbeskattningen?\r\nTänker Socialdemokraterna riva upp ett beslut om\r\natt ta bort dubbelbeskattningen?</pre><pre>Andre vice talmannen anmälde att Arne\r\nKjörnsberg anhållit att till protokollet få antecknat\r\natt han inte ägde rätt till ytterligare replik.</pre><pre>Anf. 81  EVA ZETTERBERG (v) replik:</pre><pre>Herr talman! Rose-Marie Frebran talar\r\ninkännande om arbetslöshetens gissel och om\r\nbehovet av nya jobb. Men jag undrar hur dessa nya\r\njobb skall se ut. Man kan tänka sig den fråga som\r\nkds har drivit väldigt hårt, nämligen frågan om\r\nvårdnadsbidragen. På vilket sätt skapar de nya\r\njobb? Vad jag har förstått har kds tidigare talat om\r\nen neddragning av antalet anställda -- man skall\r\nkunna avskeda ytterligare personer inom\r\nkommuner och landsting -- som ett tänkbart sätt att\r\nfinansiera reformen. På vad sätt skapar detta nya\r\njobb? Är det möjligheten för rika familjer att ha\r\nanställda pigor i hushållet som skapar dessa jobb?\r\nJag tror i så fall att det finns betydligt bättre vägar\r\natt skapa nya jobb.</pre><pre>Jag vill också ställa en direkt fråga till Rose-Marie\r\nFrebran, eftersom jag efter mitt anförande inte fick\r\nsvar från någon regeringsrepresentant. Men inom\r\nkds är man ju normalt sett mycket intresserad av\r\nkyrkliga förehavanden. Har Rose-Marie Frebran\r\nmöjligen tagit del av det biskopsbrev som jag\r\nnämnde? Har Rose-Marie Frebran några åsikter\r\nom behovet av att genomföra en social och\r\nekonomisk rättvisa i den internationella ekonomin\r\nsamt också i Sverige, eller är detta inte något av\r\nintresse för en kds-politiker?</pre><pre>Anf. 82  ROSE-MARIE FREBRAN (kds)\r\nreplik:</pre><pre>Herr talman! Vi kristdemokrater har inte föreslagit\r\nvårdnadslön och inte heller varit med om att arbeta\r\nfram regeringens förslag om vårdnadsbidrag i syfte\r\natt skapa nya jobb i Sverige. Vårdnadsbidraget har\r\nvi arbetat fram för att skapa större valfrihet för\r\nsmåbarnsföräldrar, för att skapa större rättvisa\r\nmellan olika småbarnsfamiljer, exempelvis mellan\r\ndem som i dag är heltidsarbetande där båda\r\nföräldrarna uppbär mycket stora offentliga\r\nsubventioner för barnomsorgen och dem som\r\nsjälva -- de är många -- står för sin barnomsorg och\r\nvia sina löner betalar skatter men inte får något\r\ntillbaka. Det är rimligt att skapa denna större\r\nrättvisa. Den har inte med jobben att göra. Vi har\r\naldrig någonsin sagt något om att man här skall\r\nkunna dra ner på personal.</pre><pre>Jag sade själv här i kammaren i våras vid den\r\nkommunalekonomiska debatten att de 4,2\r\nmiljarderna som kommuner och landsting får nästa\r\når bör användas till att senarelägga uppsägningar av\r\növertalig personal eller tidigareläggning av\r\ninvesteringar som skapar goda förutsättningar.</pre><pre>När det gäller biskopsbrevet har jag inte tagit del av\r\ndetta. Det är inte något som har kommit till oss i\r\negenskap av riksdagsledamöter. Jag vet inte hur\r\nbiskopsbrevet har spridits. Jag har bara läst om att\r\ndetta brev finns, men jag känner inte till dess\r\ninnehåll. Jag skulle mycket gärna vilja ta del av\r\nbrevet, och antar att det går att få tag i det. Men jag\r\nkan alltså inte nu reagera på innehållet.</pre><pre>Anf. 83  EVA ZETTERBERG (v) replik:</pre><pre>Herr talman! Effekten av vårdnadsbidraget lär för\r\nmånga familjer bli en fördyring, eftersom vissa\r\nfamiljer kommer att få en betydligt dyrare\r\nbarnomsorg. Om man är ensamstående har man\r\növer huvud taget inte möjlighet att utnyttja\r\nsystemet. Därför tvivlar jag på att bidraget ens har\r\nen rättvisande funktion.</pre><pre>Däremot är det klart att kds i ett tidigt skede talade\r\nom finansieringen. Den skulle inte ske genom att\r\nman aktivt avskedade personer, men man skulle\r\nkunna klara kostnaden genom att familjernas\r\nbehov och intresse av kommunal barnomsorg\r\nskulle minska och åstadkomma ett ''naturligt''\r\nbortfall av personal. Kds måste tydligt ange hur\r\nman skall finansiera vårdnadsbidraget. Väldigt få\r\nav oss andra här har sett de fördelar som Rose-\r\nMarie Frebran talade om.</pre><pre>Nej, Rose-Marie Frebran, biskopsbrevet har inte\r\nspritts av sig självt. Däremot går det utmärkt att ta\r\nkontakt med Svenska kyrkan och\r\nÄrkebiskopsämbetet i Uppsala. Om kds-gruppen\r\nhär i riksdagen har svårt att ordna den saken,\r\nhjälper jag väldigt gärna till. Jag kan även förse\r\nregeringen med ett exemplar. Svenska kyrkans\r\ndokument om rika och fattiga och om rättfärdighet\r\noch moral i global ekonomi är väl tillämpbart när\r\ndet gäller att åstadkomma social och ekonomisk\r\nrättvisa i vårt land. Jag utgick från att detta\r\ndokument var väl känt av ledande borgerliga\r\npolitiker.</pre><pre>Anf. 84  ROSE-MARIE FREBRAN (kds)\r\nreplik:</pre><pre>Herr talman! Eva Zetterberg talade om ett\r\neventuellt naturligt bortfall av\r\nbarnomsorgspersonal genom införandet av\r\nvårdnadsbidraget. Detta kan man inte säga med\r\nabsolut säkerhet. Det blir familjerna som får\r\navgöra. Minskar behovet av kommunal\r\nbarnomsorg, måste man naturligtvis slimma sin\r\norganisation.</pre><pre>Varför finns då den kommunala barnomsorgen? Jo,\r\nför föräldrarnas och barnens skull. Den finns inte\r\nför att skapa kommunal sysselsättning. Alltså är\r\nden inte någonting som vi skall bestämma. Den\r\nkommunala barnomsorgen finns till såsom en\r\nservice åt föräldrarna. Det är de som skall avgöra.</pre><pre>Visst måste vi finansiera införandet av\r\nvårdnadsbidraget i initialskedet. Men det beslutet\r\nfattar vi tillsammans med de andra\r\nregeringspartierna. Det är i regeringen som\r\ndiskussionen nu förs. Vi måste tillsammans komma\r\nfram till hur vi skall göra. Det är ingen mening med\r\natt jag står här och säger hur jag tycker att bidraget\r\nskall finansieras. De fyra regeringspartierna håller\r\npå att resonera sig samman om detta och kommer\r\natt presentera ett förslag till finansiering. De\r\nkommer inte att lägga fram ett ofinansierat förslag\r\nom vårdnadsbidrag. Bidraget kommer inte att leda\r\ntill en fördyring för någon familj. För de familjer\r\nsom inte använder vårdnadsbidraget till egenvård\r\nutan köper heltidsbarnomsorg av t.ex. kommunen\r\nskall resultatet självklart bli plus minus noll, dock\r\ninte om det är fråga om deltid.</pre><pre>Andre vice talmannen anmälde att Eva Zetterberg\r\nanhållit att till protokollet få antecknat att hon inte\r\nägde rätt till ytterligare repliker.</pre><pre>Anf. 85  SONIA KARLSSON (s):</pre><pre>Herr talman! Vid den allmänpolitiska debatten i\r\noktober 1991 befarade jag, med hänvisning till den\r\nekonomiska politik som redovisades i\r\nregeringsförklaringen att ''det var uppenbart att det\r\nvar löntagarna som skulle få bära bördorna och att\r\nde som hade det bäst skulle få skattelättnader''.</pre><pre>Nu har vi facit för dessa två år och kan konstatera\r\natt orättvisan blir allt tydligare. Det mest\r\nanmärkningsvärda är att regeringen har dubbla\r\nbudgetbudskap.</pre><pre>Regeringen hävdar att det för att sanera landets\r\nekonomi är nödvändigt att göra besparingar som\r\ngår ut över gamla, arbetslösa och sjuka. Från den 1\r\njuli i år får en vanlig löntagare som är arbetslös\r\nmellan 1 000 och 4 000 kr mindre i månaden i\r\nersättning. De högavlönade, som har från 190 000\r\nupp till flera miljoner kronor i lön kommer från den\r\n1 januari 1994 att få bidra med endast 148 kr i\r\nmånaden i höjd inkomstskatt.</pre><pre>Höginkomsttagare och förmögenhetsägare har fått\r\nsänkta skatter. Senast måndagen den 4 oktober\r\nlade regeringen fram förslag om sänkt skatt på\r\naktievinster. Förslaget saknar fullgod finansiering.\r\nDetta förslag samt förslaget om att kvitta förluster\r\ni firma mot löneinkomster inbjuder dessutom till\r\nskatteplanering. Det blir med andra ord lättare att\r\nfuska.</pre><pre>Trots att staten har fått minskade kostnader för\r\nräntebidragen på grund av lägre ränta, hävdar\r\nregeringen att bostadssubventionerna måste sänkas\r\nmed tre miljarder kronor för att sanera ekonomin.\r\nStaten får lägre kostnader, men hyresgästerna får\r\nhögre. Samtidigt säger samma regeringen att man\r\nskall införa ett vårdnadsbidrag till en kostnad av\r\ndrygt två miljarder kronor. Bidraget är inte\r\nfinansierat. T.o.m. Dagens Nyheter hade i måndags\r\nupptäckt att vårdnadsbidraget gynnar högavlönade\r\nmen missgynnar lågavlönade och ensamstående.</pre><pre>Man kan fråga: Vilken är logiken i regeringens\r\nekonomiska politik? Det är givet att en rekordstor\r\narbetslöshet, ett budgetunderskott på ca 217\r\nmiljarder kronor, en statsskuld på 1 000 miljarder\r\nkronor samt minskad tillväxt kräver åtgärder. Det\r\nkräver också snabba åtgärder. Men det måste\r\nfinnas en fördelningspolitisk rättvisa i de åtgärder\r\nsom föreslås och beslutas.</pre><pre>Vi socialdemokrater är mycket kritiska mot den\r\npolitik som förs. Vår politik innebär en kraftfull\r\nsatsning på sysselsättningen och ekonomin.\r\nKampen mot arbetslösheten måste sättas främst.\r\nInvesteringarna måste öka rejält. Tillväxten måste\r\nstimuleras. Nya jobb måste tillskapas i näringslivet\r\ninom alla sektorer. När vi nu har börjat få i gång\r\nhjulen, måste dessutom budgetunderskottet\r\nminska för att vi skall kunna försvara och bevara\r\nvälfärden. Som rättviseåtgärd krävs att också\r\nhöginkomsttagarna bär sin del av bördan. Därför\r\nhar vi i motioner lagt fram förslag om höjning av\r\nskatten för höginkomsttagare.</pre><pre>Vi har under förra riksmötet framlagt förslag på alla\r\nde områden som jag här har räknat upp, men den\r\nborgerliga majoriteten har röstat ner förslagen.\r\nDessa våra förslag har fått ett ökat stöd bland\r\nekonomerna. Nu senast vid Studieförbundet\r\nNäringsliv och Samhälles konferens i Stockholm\r\nden 11 oktober om det ekonomiska läget hävdades\r\natt det behövs snabba åtgärder för att undvika en\r\nfördjupning av depressionen i Sverige. Räntorna\r\nbehöver sänkas. Utbudet i ekonomin behöver\r\nförbättras, och efterfrågan måste stimuleras. Det är\r\nbara regeringen som framhärdar med sin\r\nåtstramningspolitik och hoppas att exportindustrin\r\nskall bli den räddande plankan.</pre><pre>På grund av den sänkta kronkursen gynnas givetvis\r\nexportindustrin. Men det löser inte det stora\r\nproblemet med arbetslösheten och ekonomin,\r\neftersom den inhemska marknaden bromsas.\r\nNedgången fortsätter i bl.a. byggsektorn och den\r\nkommunala sektorn, och arbetslösheten kommer\r\nt.o.m. att öka.</pre><pre>Vi kan nu se resultatet av två års regeringspolitik.\r\nEkonomin är i en mycket svår obalans, och\r\nregeringen bör därför dra konsekvenserna av sitt\r\nhandlande och lägga om ekonomin i den riktning\r\nsom vi socialdemokrater föreslår. Allt fler\r\nekonomer instämmer i våra förslag. Det är hög tid\r\natt även regeringsföreträdarna gör det.</pre><pre>Anf. 86  HUGO HEGELAND (m):</pre><pre>Herr talman! Någon, jag säger inte vem, har\r\nträffande sagt: ''En demokratisk stat är ett land där\r\nvar och en har rätt att säga sin mening. Men där\r\ningen är tvungen att höra på.'' Blickar jag ut över\r\nkammaren, finner jag att flertalet\r\nriksdagsledamöter tydligen uppfattar demokratin\r\npå detta sätt.</pre><pre>Den 23--30 september besökte kulturutskottet\r\nGrekland, bl.a. det ryktbara Apollontemplet i\r\nDelfi. Jag passade naturligtvis på att fråga det i\r\ndimmor insvepta oraklet hur vi i Sverige skall\r\nkomma till rätta med vårt stora budgetunderskott.\r\nNågot klart besked hade jag inte väntat mig. Svaret\r\nblev: ''Lång natts färd mot kall gryning.''</pre><pre></pre><pre>Tyvärr har nationalekonomerna en del av skulden\r\ntill vårt växande underskott. Under l970-talet\r\nhävdade en rad kända ekonomer, bl.a. Erik\r\nLundberg och Assar Lindbeck, att de som var\r\noroade över budgetunderskottet bara var trista\r\nkamrerare och bokhållare. Under en debatt på\r\nNationalekonomiska Föreningen förklarade Assar\r\nLindbeck:</pre><pre>''Att se på budgetunderskottets storlek istället för\r\ndet samhällsekonomiska läget när man tar ställning\r\ntill finanspolitiken är som när en berusad person går\r\nfram till en termometer och finner att den visar 24\r\ngrader och utropar: ''Å fan är det redan midnatt!'''\r\n(enligt Björn Elmbrant: Så föll den svenska\r\nmodellen, s. 35).</pre><pre>En ledande politiker som då tog\r\nnationalekonomernas ord på allvar var ingen\r\nmindre än Gösta Bohman, som vanligtvis är mycket\r\nkritisk mot ekonomer, inte minst mot mig. I\r\nmoderaternas partimotion l976 sades om\r\nbudgetsaldot att det var ett ''dåligt och skäligen\r\nointressant'' mått på hur ekonomin fungerade. Och\r\ni en intervju l978 förklarade Bohman att\r\nunderskotten inte var någon avgörande fråga för\r\nframtiden (enligt Björn Elmbrant, s. 43). Men efter\r\nl979 års val förklarade Bohman offentligt att\r\nbudgetunderskottet var ett bekymmer.</pre><pre>Om ett lands budgetunderskott har stor eller liten\r\nbetydelse beror givetvis på hur underskottet har\r\nuppstått och på ett lands ekonomiska situation. Har\r\nsålunda ett land samtidigt en stor statsskuld,\r\nbetyder ju varje underskott att denna skuld\r\nfortsätter att växa.</pre><pre>Sverige har i dag det största budgetunderskottet\r\noch den största statsskulden per invånare i\r\nvästvärlden. Därför förvånar det hur lätt\r\nfinansministern tycks ta på detta problem. Vid\r\nvarje framlagd budgetprognos påstår hon att läget\r\när under kontroll, oavsett hur felslagna prognoser\r\nsom tidigare levererats. Det innebär\r\nofrånkomligen, som Harry Schein påpekade i sin\r\nkrönika i DN i måndags, att orden ges en ny och\r\nofta motsatt innebörd, precis som i Orwells\r\nberömda bok ''l984''.</pre><pre>Det vore intressant att veta om finansministern\r\näven i efterhand anser att hon haft läget under\r\nkontroll. Då är det fråga om en ny betydelse av\r\nbegreppet kontroll.</pre><pre>Vår statsfinansiella situation är självklart\r\nutomordentligt allvarlig. Nu pekar prognoserna på\r\natt statsbudgetens underskott fortsätter att stiga.\r\nOch även om budgetunderskottet skulle sjunka\r\nbudgetåret l994/95, fortsätter statsskulden att växa.\r\nDet kommer den att göra så länge vi har ett\r\nbudgetunderskott. Det betyder att statsskulden om\r\nett par år är över 2 000 miljarder kronor och\r\nkommer att växa ännu mer innan vi har fått balans.</pre><pre>Mot den bakgrunden är det en illusion att tro att\r\nräntorna skall nämnvärt sjunka. Räntorna sjunker\r\ninte bara därför att många kräver det. Snarare\r\nväntar en uppgång allteftersom statens\r\nupplåningsbehov ökar.</pre><pre>Finansministern, liksom riksbankschefen, påstår\r\natt kronan är undervärderad. Men kronan är\r\nvarken undervärderad eller övervärderad. Den\r\närvärderad av marknaden -- just till den kurs som\r\nden har i dag.</pre><pre>Naturligtvis kan varje människa, således även en\r\nfinansminister,tyckaatt kronan är undervärderad.\r\nMen det bryr sig inte marknaden om. Vad\r\nmarknaden bryr sig om är vårt jättestora\r\nbudgetunderskott och vår enorma statsskuld, att\r\nInternationella valutafonden sagt att besparingarna\r\ni statsbudgeten bör uppgå till minst 20 miljarder\r\nkronor per år och inte l0 miljarder kronor, som är\r\nregeringens linje.</pre><pre>Nu hävdar en del ekonomer att vi inte lever över\r\nvåra tillgångar. Och det är klart att vi inte gör när\r\nvi har en arbetslöshet på över en halv miljon\r\nmänniskor. Men det allvarliga är att vi har gjort det.\r\nDärför har vi en stor statsskuld, som inte motsvaras\r\nav en lika stor ökning på tillgångssidan.</pre><pre>Jag har ett förslag till besparing: Dra in\r\nflerbarnstillägget! Tillägget kostar l,3 miljarder\r\nkronor per år, men det finns ingen anledning att i\r\ndag ha kvar detta tillägg. Det kom till l982, när\r\nnativiteten var låg, och kostade då blott l25\r\nmiljoner kronor.</pre><pre>I dag erhåller en fembarnsfamilj 72 000 kronor per\r\når skattefritt i barnbidrag, vilket motsvarar en\r\ninkomst på l44 000 kronor vid en marginalskatt om\r\n50 %.</pre><pre>Under senare år har så många barn fötts att vi har\r\nett reproduktionstal på 2,1, vilket krävs för att\r\nuppnå en konstant befolkning.</pre><pre>Kostnadsmässigt finns ingen anledning att öka\r\nbarnbidraget när barnantalet ökar, eftersom den\r\ngenomsnittliga kostnaden per barn blir lägre när\r\nbarnantalet ökar.</pre><pre>I dag -- det vet också herr talmannen -- fyller\r\nfinansministern 50 år och firas på annat håll. Själv\r\nbörjade jag mina studier i nationalekonomi för 50\r\når sedan. Så även för mig är det en högtidsdag, trots\r\natt ingen i regeringen, efter alla dessa mina år av\r\nstudier i nationalekonomi, lyssnar på vad jag säger,\r\ninte ens när jag redan i januari förra året föreslog\r\natt den svenska kronan borde flyta.</pre><pre>Men när, herr talman, i mänsklighetens historia fick\r\nförnuftet råda över prestigen? -- Sällan, varför jag\r\nhärmed slutar mitt utmätta 6-minutersanförande.</pre><pre>Anf. 87  IAN WACHTMEISTER (nyd)\r\nreplik:</pre><pre>Herr talman! Låt mig i denna till bristningsgränsen\r\nfyllda kammare uttala att det var ett nöje att lyssna\r\ntill herr Hegeland. Jag tycker att hans anförande\r\nborde ha kommit först i dagens debatt, inte sist. Då\r\nhade vi vunnit mycket av spänst och fräschör i vår\r\ndiskussion i dag.</pre><pre>Jag tycker med anledning av de båda jubileerna,\r\nherr Hegelands 50 år inom nationalekonomins\r\nområde och fru Wibbles 50-åriga levnadslängd, att\r\nHugo Hegeland skulle ge sitt anförande till henne\r\natt läsa. Jag är övertygad om att herr Hegeland\r\nliksom jag kommer att få det fantastiska tillmälet\r\n''en av Sveriges uslaste politiker'' med\r\nkommentaren ''det är tur att han inte har något\r\ninflytande på politiken''. Men det får andra stå för.\r\nMitt omdöme är i stället att herr Hegeland är en\r\ncharmant och begåvad politiker, mycket intressant\r\natt höra.</pre><pre>Anf. 88  ARNE KJÖRNSBERG (s) replik:</pre><pre>Herr talman! Herr Hegeland var ledsen för att man\r\nfrån regeringshåll inte lyssnar på honom. Jag\r\nförstår att det är en tröst som inte är särskilt mycket\r\nvärd, men herr Hegeland: Jag lyssnar!</pre><pre>Jag hoppas att resan till Grekland var lärorik, men\r\ninte behövde herr Hegeland åka till Grekland och\r\nlyssna på orakel för att få reda på att\r\nbudgetunderskott är livsfarliga. Det har bl.a. jag\r\npåpekat. Jag förstår att herr Hegeland inte bryr sig\r\nom det, men även min företrädare -- om jag får\r\nskryta litet grand -- Gunnar Sträng, som\r\nrepresenterade Södra Älvsborg i 39 år, har påpekat\r\ndet. Det har säkerligen också herr Hegeland hört.</pre><pre>Gunnar Sträng såg till att han, om han skulle betala\r\nut 1 kr, hade inkomster motsvarande 1:02 kr. Om\r\nden nuvarande finansministern, som säger att\r\nGunnar Sträng tillhör de överskattade\r\nfinansministrarna, skall betala ut 1 kr, tar hon in 60\r\nöre. 40 öre springer hon ut och lånar någonstans.\r\nDet är skillnad på finansministrar och\r\nfinansministrar.</pre><pre>Anf. 89  HUGO HEGELAND (m) replik:</pre><pre>Herr talman! Om jag hade vetat att Arne\r\nKjörnsberg hade svaret på hur budgetunderskottet\r\nskall nedbringas till noll, hade jag inte rest till\r\nGrekland. Men nu reste vi inte till Grekland enbart\r\nför det. Dessutom är det inte lika roligt att fråga\r\nnågon som är så öppenhjärtig som Arne\r\nKjörnsberg som att fråga oraklet där nere, alltid\r\ninsvept i dimmor. Sierskan kallades för övrigt\r\nPythia.</pre><pre>Det är mycket riktigt att Gunnar Sträng sade att\r\nhan ville ha budgetbalans, vilket han kritiserades\r\nför av ekonomerna. Jag sade också att ekonomerna\r\nhar gjort ett misstag, så om detta är vi helt eniga.\r\nJag var rädd för att Arne Kjörnsberg plötsligt skulle\r\nha ställt sig upp och instämt helt i mitt anförande --\r\ndå hade jag väl åkt ut ur partiet.</pre><pre>Jag får också tacka för det som Ian Wachtmeister\r\nsade, trots att jag inte uppfattade någonting.</pre><pre>Anf. 90  ARNE KJÖRNSBERG (s) replik:</pre><pre>Herr talman! Jag vill bara deklarera att jag inte\r\ninstämmer helt i herr Hegelands anförande.</pre><pre>Anf. 91  HUGO HEGELAND (m) replik:</pre><pre>Herr talman! Jag tackar för dessa tröstens ord.</pre><pre>Miljöpolitik</pre><pre>Anf. 92  MARGARETA WINBERG (s):</pre><pre>Herr talman! I undersökning efter undersökning\r\nhar det belagts att miljön är bland de frågor som\r\nmänniskor tycker är allra viktigast i Sverige. Och\r\nden insikten är glädjande, eftersom vi står på\r\nranden av en global katastrof, en katastrof som vi\r\nkan undvika bara genom att handla -- nu, i Sverige\r\noch i andra länder. Och vi i Sverige har traditioner\r\natt värna.</pre><pre>För inte så länge sedan räknades nationen Sverige\r\nsom ett av föregångsländerna på miljöområdet.\r\nEnligt World Watch Institutes senaste årsrapport\r\nintar vi emellertid inte längre denna tätposition. Är\r\ninte det konstigt, herr miljöminister?</pre><pre>Efter valet fick vi ju en regering där Centern sade\r\nsig vara det nya miljöpartiet. Det skulle skapas\r\ntrendbrott och systemskifte i miljöpolitiken, och\r\nförorenarens betalningsansvar tas på allvar. Livets\r\nverkliga kretslopp skulle genomföras.</pre><pre>En regering med ett Folkparti som sade sig vara\r\nnaturens största vän, de gröna värdenas försvarare.\r\nNu skulle både långbensgroda och vitryggig\r\nhackspett få sitt berättigade värn.</pre><pre>En regering med ett nytt parti, kds, som var\r\nobesudlat av tidigare ställningstaganden och därför\r\nförsökte tävla med Centern om vem som egentligen\r\nvar mest miljöparti.</pre><pre>En regering med Moderata samlingspartiet, som\r\ninte lät som ett miljöparti precis men ändå krävde\r\nhöjd koldioxidskatt till 46 öre per kilo koldioxid.</pre><pre>Herr talman! Denna konstellation borde väl vara\r\nden yttersta garanten för att bibehålla -- ja, t.o.m.\r\nstärka -- Sveriges miljöposition i världen. Men hur\r\nhar det blivit? Vad har sedan hänt?</pre><pre>Hur kommer det sig att denna enligt egen utsago\r\nmest kompetenta regering, med så höga\r\nambitioner, har flyttat Sverige från tätpositionen i\r\nden internationella rangordningen när det gäller\r\nmiljöteknikutveckling?</pre><pre>Centerns systemskifte blev ett namnskifte, från\r\nomställningsplaner till kretslopp. Och kretsloppet i\r\nsig reducerades till insamlingsmål för plåtburkar\r\noch producentansvar för förpackningar och papper.</pre><pre>Jordbrukets kretslopp blev det inte mycket av. Nya\r\nsubventioner och allt större kostnader för\r\nstatskassan, samtidigt som omställningen till ett\r\nmera miljöanpassat jordbruk har motarbetats.\r\nBorttagna avgifter på handelsgödsel och\r\nbekämpningsmedel medför allt mindre\r\nkostnadsansvar för miljön inom jordbrukssektorn.</pre><pre>Av Folkpartiets gröna linje ser vi ingenting. Ni har\r\nmedverkat i förändringen av jordbrukspolitiken,\r\noch ni har också medverkat till avregleringen av\r\nskogsbruket. Ni har svikit era ideal. Propositionen\r\nom den biologiska mångfalden, som vi möjligen får\r\npresenterad här sedan, har vi väntat på länge. Den\r\nhar dröjt. Den borde vara Folkpartiets flaggskepp.\r\nMen jag förstår att oenigheten har varit stor.</pre><pre>Mitt i allt det här står kds och vill så väl. Men i\r\nslutändan röstar ni ändå för alla dessa dåliga eller\r\nundermåliga miljöförslag. Sänkningen av\r\ndieselskatten med 5 öre är ett sådant exempel.\r\nSkatten för diesel miljöklass 1 hamnade t.o.m.\r\nunder EG:s miniminivå.</pre><pre>Kds talar med kluven tunga. Dan Ericsson,\r\npolitikens moraliska anseende stärks inte precis\r\ngenom sådana som er här i riksdagen. Det gäller\r\nbåde på miljöområdet och också t.ex. på\r\nsjukvårdens område.</pre><pre>Herr talman! Regeringens vinnare i miljöpolitiken\r\när Moderaterna. Visserligen kunde inte\r\nModeraterna hålla löftet om en höjning av\r\nkoldioxidskatten utan sänkte den i stället, tvärtom\r\nmot vallöftet. Men i övrigt har Moderaterna lyckats\r\nfå samtliga andra regeringspartier att backa från\r\nsina ambitioner, och jag tycker att det är duktigt\r\ngjort.</pre><pre>Herr talman! Vad Sverige behöver nu mitt i\r\nlågkonjunkturen är en offensiv satsning på\r\nmiljövård, en utveckling av lagstiftningen och de\r\nekonomiska styrmedlen. Trots att samtliga\r\nregeringspartier i valrörelsen sade det här och förde\r\nfram det som sina vallöften -- och den ambitionen\r\nupprepades i de första regeringsdeklarationerna --\r\nhar nästan ingenting hänt.</pre><pre>Till skillnad från regeringen är vi beredda att\r\nutveckla de ekonomiska styrmedlen. Vi har lagt\r\nfram förslag om det i riksdagen, men majoriteten\r\nhar röstat emot. Vi kommer att fortsätta att driva\r\nde här frågorna, med en kombination av\r\nlagstiftning, ekonomiska styrmedel, information\r\noch forskning samt frivilliga överenskommelser.</pre><pre>Jag undrar vad regeringen egentligen vill med sin\r\nmiljöpolitik. För mig är miljöfrågorna inte bara ett\r\npartitaktiskt käbbel, därför att de handlar om vår\r\negen livsmiljö och framtidens livskvalitet. Här\r\nkrävs samarbete över partigränserna och över\r\nblockgränsen på ett konstruktivt sätt. Det har vi\r\nsett alldeles för litet av i regeringen, och det är\r\nkanske inte så konstigt, med fyra så disparata\r\nregeringspartier, där Moderaterna alltid drar det\r\nlängsta strået, trots att miljöministären, märke C,\r\när fördubblad.</pre><pre>Anf. 93  MAX MONTALVO (nyd):</pre><pre>Herr talman! Miljöpolitik är till väsentliga delar\r\nlångsiktig politik, där det gäller att komma till rätta\r\nmed industrialismens och slit- och slängsamhällets\r\navigsidor på miljöområdet. Miljöproblemet är\r\nockså ett globalt problem på många områden,\r\nvilket man ibland glömmer i den svenska\r\nmiljödebatten.</pre><pre>Vi i Ny demokrati är för en långsiktig, målinriktad\r\nmiljöpolitik, där folket är med på noterna och där\r\nmiljöpolitiken går att genomföra i samklang med\r\nden ekonomiska verkligheten.</pre><pre>Den globala miljöpolitikens mål skapas på\r\nkonferenser likt den i Rio, där man kom fram till\r\nAgenda 21. Agenda 21 som dokument har ett bra\r\ninnehåll i stort, men man kan fråga sig om dessa\r\nkonferenser ger någon förbättrad miljö i\r\nförlängningen. Ser man på resultatet av de cirka 140\r\nmiljökonferenser som hållits tidigare, är resultatet\r\nmagert.</pre><pre>En del förespråkar lägre nivåer på kraven, så att\r\nalla kan efterleva kraven. Något bör göras så att det\r\nblir globalt resultat, det är alla med om. Hur man\r\nskall nå dit kan vi kanske diskutera.</pre><pre>Det alla minns från Riokonferensen var att USA ej\r\ngick med på vissa begränsningar av\r\nkoldioxidutsläppen, vilket egentligen är ärligt av\r\ndem att säga ifrån. Vår miljöminister Olof\r\nJohansson kritiserade detta. Miljöministern talar\r\nmed kluven tunga, enligt min åsikt, för veckan före\r\nRiokonferensen gav miljöminister Olof Johansson\r\noljekraftverket i Stenungsund klartecken att starta\r\nupp. Det kraftverket släpper ut 1-5 miljoner årston\r\nkoldioxid, vilket betyder att Sverige ökar sitt\r\nkoldioxidutsläpp med upp till 10 %.</pre><pre>I EG-perspektiv bör vi sträva efter att ha samma\r\nriktlinjer, så att vår konkurrenskraft ej försämras\r\npå vår största marknad. Vi anser att genom att vara\r\nmed och påverka med vår erfarenhet kan vi hjälpa\r\ntill med att förbättra miljön inte bara i dagens EG-\r\nområde utan också förbättra vår egen miljö. Vi vet\r\nju att i dag kommer 80-85 % av vatten- och\r\nluftföroreningar från andra länder till Sverige.</pre><pre>Detta faktum för mig in på vårt krav att sätta till\r\nresurser för att hjälpa staterna på andra sidan\r\nÖstersjön att komma till rätta med gamla misstag.</pre><pre>I Sverige bör vi sätta upp långsiktiga miljömål, så\r\natt företagen och forskarna får en realistisk chans\r\natt åtgärda inför nya normer. Vi anser att man skall\r\nvara försiktig i användandet av miljöavgifter och\r\nmiljöskatter, även om de ibland kan vara bra som\r\nstyrmedel, för utan tillväxt i företagen blir det svårt\r\natt få resurser för miljöförbättrande åtgärder.</pre><pre>Miljöavgifter som företeelse har egentligen formen\r\nav en handel med avlatsbrev, där man kan köpa sig\r\nfri från sin miljöförstöring. I alla fall får jag den\r\ntanken när Naturvårdsverket säger att det kommer\r\nin cirka 15 miljarder i form av miljöavgifter och\r\nmiljöskatter och går ut 2,5 miljarder tillbaka till\r\nmiljöåtgärder.</pre><pre>Så över till problemet med Öresundsbron. Vi anser\r\natt man bör sätta i gång omedelbart att bygga den.\r\nNu är det billigt att bygga, och den svenska\r\nexporten och turistnäringen behöver bron så fort\r\nsom möjligt.</pre><pre>Här är det Centern som är proppen, av miljöskäl.\r\nVi anser inte att politiker skall lägga sig i hur bron\r\nskall byggas, men bland alla de cirka 20 alternativen\r\nfinns ett förslag av konsortiet som heter C10S som\r\nså gott som eliminerar frågan om brist på\r\nsaltvatteninflöde m.m.</pre><pre>Det är förvisso något dyrare. Men med tanke på\r\nden försening Centerns handlande åstadkommer\r\noch de kostnader den för med sig är det tveksamt\r\nom det är försvarbart att vänta.</pre><pre>Om Socialdemokraterna hade varit litet mer\r\nmiljömedvetna i uppgörelsen med danskarna hade\r\nde inte gått med på en sänktunnel, eftersom en\r\nsådan kräver en hel del muddring med\r\nmarinekologiska nackdelar som följd. Det hade\r\nvarit bättre med en borrad tunnel. Om man valt en\r\nsådan hade också svenska företag kunnat vara med\r\noch lägga anbud på att bygga tunneln. Nu är det\r\nbara danskarna som har möjlighet att bygga den.\r\nDet är en annan bieffekt av det hela.</pre><pre>Det sägs i debatten att bilavgaserna är ett stort\r\nmiljöproblem. I Sverige har vi 8,7 bilar per\r\nkvadratkilometer. Med anledning av\r\ntrafikutskottets resa till Tyskland väljer jag att\r\njämföra med förhållandena i Tyskland. Där har\r\nman 110,9 bilar per kvadratkilometer.</pre><pre>Jag frågade en förbundsrepresentant, Dr Norbert\r\nRieder, hur man ser på problemet. Han svarade att\r\nman inte ser det som något större problem,\r\neftersom 50 % av bilarna redan nu har katalysator.\r\nCa 40 % av våra bilar har katalysator.</pre><pre>Med detta inlägg vill jag inte säga att bilavgaserna\r\ninte är ett problem, men det bör tonas ned till\r\nrealistiska proportioner. Det gäller att föra en\r\nlångsiktig politik, där man tar fram idéer om hur\r\nman skall lösa problemen i stället för att bara prata\r\nom dem.</pre><pre>Anf. 94  JAN JENNEHAG (v):</pre><pre>Herr talman! Regeringsdeklarationer är ofta\r\nintressanta dokument. De är kanske inte\r\nintressanta så mycket för sina litterära kvaliteter --\r\nde utgör inte direkt några finstämda exempel på\r\nnutida svensk prosa -- men de brukar åtminstone\r\nvara omsorgsfullt utformade. Någon har tänkt\r\nefter, och man har förmodligen pratat med\r\nvarandra och haft förhandlingar om formuleringar.</pre><pre>Det är ofta intressant att titta i gamla\r\nregeringsförklaringar och se hur det blev. Jag skall\r\ninte göra det nu. Jag skall titta i den senaste och\r\nkonstatera vad regeringen har för uppfattning om\r\nhur man skall gå framåt.</pre><pre>Det nämns att Sverige skall vara pådrivande i det\r\ninternationella miljövårdsarbetet. Det är ju alldeles\r\nutmärkt. Frågan är hur vi skall bli tillräckligt\r\npådrivande i detta arbete. I deklarationen sägs\r\ninget särskilt om vilka verktyg vi skall använda,\r\nannat än att Riokonferensens beslut och\r\nklimatkonventionen följs upp.</pre><pre>Riokonferensens beslut innehåller ju väldigt\r\nmycket. Det är naturligtvis nödvändigt med en\r\nrangordning. Vi kan inte av regeringsdeklarationen\r\nsluta oss till regeringens uppfattning om vilka\r\nuppgifter vi bör ta oss an först och med störst\r\nenergi.</pre><pre>Är det möjligt att regeringen kommer med förslag\r\nom någon form av internationell miljöskatt? Det\r\nhade varit intressant att få veta.</pre><pre>Det nämns också i regeringsdeklarationen att\r\nmiljöskulden inte får öka. Det är oklart om\r\nregeringen därmed menar vår egen miljöskuld,\r\neller om det är jordens totala miljöskuld som inte\r\nfår öka. Det är naturligtvis det senare, även om inte\r\nheller vår egen miljöskuld skall öka.</pre><pre>I morse kunde vi höra på radion att mätningar av\r\nozonlagrets tjocklek över Sydpolen åter har visat\r\natt det finns stora svårigheter. Uppgifter från Nya\r\nZeeland antyder att situationen är värre än\r\nnågonsin.</pre><pre>Det är en situation som vi vet kommer att bli värre\r\nän någonsin. Situationen kommer alltid att\r\nförefalla värre i framtiden än vad den är nu. I detta\r\nfall är läget alltså utomordentligt allvarligt.</pre><pre>De internationella överenskommelser som vi\r\nträffat hittills räcker uppenbarligen inte. Vad gör vi\r\nsjälva? Vilka möjligheter att styra utsläppen från\r\nexempelvis verksamhet med skrotning av\r\nkylanläggningar har vi utnyttjat?</pre><pre>Jag tror att det finns oerhört mycket att göra, och\r\ndet måste göras snabbt. Det kommer att finnas en\r\nmycket god marknad för framtida teknik på detta\r\nområde. I Kina skaffar sig en stor del av hushållen\r\nkylskåp som om tio år kommer att börja skrotas.\r\nTala om marknad när en befolkning på 1,4\r\nmiljarder skall skrota sina kylskåp!</pre><pre>Det nämns i regeringsdeklarationen att länderna\r\nkring Östersjön har ett gemensamt ansvar för\r\nvattenmiljön. I morse kunde vi höra på radion\r\nockså om radioaktiva utsläpp i vattnet från de\r\ngamla sovjetiska kärnkraftverken. Jag tror att\r\nsvensk teknik skulle kunna hjälpa till på ett mer\r\nkonkret sätt än hittills.</pre><pre>Skogspolitiken i Baltikum är intressant för oss.\r\nOckså på det området skall svensk verksamhet gå\r\nin. Frågan är på vilket sätt det skall göras. Kommer\r\nvi att göra om våra egna misstag när vi hjälper\r\nbalterna och minska den biologiska mångfalden i\r\nderas skogar? Vad man än kan säga om de baltiska\r\nstaternas miljöpolitik, så inte har de exploaterat\r\nsina skogar i sådan grad att det har hotat den\r\nbiologiska mångfalden. Den verkar tvärtom vara\r\nstörre där än på motsvarande ställen i Sverige.</pre><pre>Jag påstår inte att det som skett i de svenska\r\nskogarna är frukten av en medveten politik, men\r\nfaktum kvarstår. Det finns något som är värt att\r\nbevara i Baltikum. Hur kommer svensk\r\nskogspolitik att lyckas med det? Vari skall våra\r\nhjälpinsatser bestå?</pre><pre>Insatserna för kärnsäkerheten i östra Europa\r\nnämns också i regeringsdeklarationen. Här finns ett\r\nenormt arbete att göra. Det finns rena\r\nskräckhistorier om hur man i Norra ishavet har\r\nsänkt containrar med radioaktivt avfall. Det finns\r\nskrönor som berättar att man fick skjuta på\r\ncontainrarna med pansarbrytande ammunition för\r\natt få dem att sjunka under ytan.</pre><pre>Jag kan inte undgå att reagera på det Max\r\nMontalvo sade om att politikerna inte skall lägga sig\r\ni hur Öresundsbron skall byggas. Visst skall vi det!\r\nBilavgaserna är vårt största enskilda utpekbara\r\nproblem, och det kommer att vara så under lång tid\r\nframåt.</pre><pre>Vi kommer att företa en något kuriös behandling\r\nav frågan om Öresundsbron här i riksdagen i höst,\r\nmiljöministern. Trafikutskottet håller för\r\nnärvarande på med sitt betänkande om\r\nÖresundsbron. Enligt kammarens plan skall\r\närendet debatteras den 1 december. Vi får väl utgå\r\nfrån att majoriteten gör som i fjol och godkänner\r\natt bron skall byggas. Var kommer miljöprövningen\r\nin?</pre><pre>Anf. 95  MAX MONTALVO (nyd) replik:</pre><pre>Herr talman! Vi har olika syn på vem som skall\r\nlägga sig i vad, Jan Jennehag. Om experter som kan\r\ndessa frågor gör sina bedömningar, tror jag för min\r\ndel att vi politiker kan göra våra bedömningar av\r\nom det är rimligt att bygga bron.</pre><pre>Anf. 96  JAN JENNEHAG (v) replik:</pre><pre>Herr talman! Det är självklart att vi skall ta\r\nexperters råd, men projektet skall definitivt\r\nunderställas en demokratisk beslutsprocess när det\r\ngäller att föra det i hamn. Jag tycker att vi har\r\ntillräckligt många exempel i historien på hur det\r\nkan gå när man utan en sådan process följer\r\nexperters råd.</pre><pre>Jag nämnde kärnkraftsverksamheten i Baltikum i\r\nmitt anförande. Jag är övertygad om att det är de\r\nyppersta av alla experter som har konstruerat dessa\r\nanläggningar. De var inte helt lyckade.</pre><pre>Beslutet om hur vi dimensionerar vår trafikapparat\r\när politiskt. Frågan om hur bron skall byggas kräver\r\ndefinitivt ett politiskt ställningstagande.</pre><pre>Anf. 97  Miljöminister OLOF JOHANSSON\r\n(c):</pre><pre>Herr talman! Fyrklöverregeringen har verkat i två\r\når. Det har varit en period av stora och ärvda\r\nekonomiska problem, vilket vi har hört i den\r\nföregående debatten här i dag.</pre><pre>I en sådan situation finns det stora risker för att\r\nmjuka värden får stå tillbaka och att problem på\r\nexempelvis miljöområdet skjuts på framtiden\r\ngenom att man t.ex. tillåter att miljöskulden till\r\nkommande generationer får växa. Det är vad\r\naktuella beräkningar visar att den hittills har gjort.\r\nDen har ökat med 7 miljarder om året.</pre><pre>Det är det underlaget som ligger till grund för det\r\nställningstagande som regeringen gjorde i årets\r\nfinansplan, nämligen att miljöskulden inte får öka.\r\nDet är ett förpliktande uttalande som handlar om\r\nvårt eget land och vårt handlande här.</pre><pre>Regeringen planerar därför att till vårriksdagen\r\nlägga fram en proposition där vi summerar effekter\r\npå miljöskulden. Dessförinnan kommer vi med en\r\nomfattande beskrivning av hela det område som\r\nRiokonferensen tog upp. Den hoppas vi vara klara\r\nmed före jul. Den är baserad på vad hundratalet\r\nremissinstanser har sagt. Givetvis är kärnan här\r\nAgenda 21, dvs. hur man skall transformera det\r\nglobala perspektivet till det lokala och göra detta\r\ntill verklighet i dagens svenska vardag.</pre><pre>För att möta de hot som alltid finns i en svag\r\nekonomisk utveckling har regeringen hårdare än\r\ntidigare regeringar markerat hur viktigt det är att\r\nsammanfoga ekonomi och ekologi.</pre><pre>Startpunkten kom efter tre månader med den gröna\r\nbilagan till 1992 års finansplan. Det var ingen\r\ntillfällighet att vi lade in den just i finansplanen. Det\r\nmarkerar att detta är hela regeringens uppfattning.\r\nDet handlar i hög grad om ekonomisk politik, och\r\ninte om att såsom traditionellt göra miljöpolitiken\r\ntill någon sorts restpost eller än värre till\r\nsektorpolitik. Därutöver finns uttalandet i årets\r\nfinansplan om miljöskulden.</pre><pre>Vi arbetar med att på område efter område sätta\r\npris på miljön. Tyvärr hade inte särskilt mycket\r\nhänt under 80-talet på miljöområdet. Det var först\r\ni början på 90-talet, efter den miljöavgiftsutredning\r\nsom vi pressade fram, som vi så småningom fick\r\nt.ex. koldioxidskatten.</pre><pre>Jag skall gärna ge exempel på hur effektivt det är\r\nmed ekonomiska styrmedel. De som minns\r\nkrispaketet från förra hösten -- ett exempel på\r\nsamverkan, om man så vill -- kommer ihåg att jag\r\nförordade att vi inte bara skulle höja bensinskatten\r\nutan också differentiera den i ökad utsträckning. I\r\ndag kan vi avläsa de snabba resultaten.</pre><pre>Efter åtta månader, från januari till augusti, har på\r\ngrund av denna ökade differentiering mellan blyad\r\noch oblyad bensin användningen av den blyade\r\nbensinen minskat från 20 % till 7 %. Det är ett\r\ntypiskt exempel på att man kan uppnå mycket\r\nsnabba och effektiva resultat genom att använda\r\nekonomiska styrmedel.</pre><pre>Samma utveckling kan vi avläsa när det gäller\r\nförändringen med olika klasser av dieselbränsle\r\nmed olika miljöegenskaper. Vi har snabbt flyttat\r\noss mot miljöklass 1. Det är klart att miljöklass 1 är\r\nsämre än bioengergi. Vem håller inte med om det?\r\nMen den är klart bättre än klass 2 och 3. Jag förstår\r\ndärför inte riktigt de synpunkter som framfördes i\r\nMargareta Winbergs anförande.</pre><pre>Detta borde ha gjorts för länge sedan. Det gäller\r\ninte minst beslutet att differentiera bensinskatten\r\npå ett annat sätt. Då hade vi kommit ifrån det\r\nlivsfarliga miljögiftet bly i våra tätorter som\r\ndrabbar de små barnen, de som lever i\r\navgasrörshöjd. Detta är bra exempel på att om vi\r\nsätter pris på miljön kan vi också åstadkomma\r\nsnabba resultat.</pre><pre>Det är inte enbart fråga om dessa åtgärder. Det\r\nfinns rader av exempel på arbeten som vi har satt\r\nigång, vilket också borde ha varit gjort för länge\r\nsedan. Avfallsskatten är ett bra exempel. Arbetet\r\när nu inne i utredningsfasen och beredningsfasen.\r\nDet är en uppföljning av kretsloppsidéerna, där den\r\ntidigare regeringen, trots att det var en\r\nenpartiregering, misslyckades med att komma fram\r\ntill något förslag. Så var det ju, Margareta Winberg.</pre><pre>En annan huvuduppgift gäller den internationella\r\nmiljöpolitiken. Här har Jan Jennehag varit inne på\r\nflera väsentliga frågor.</pre><pre>Låt mig först säga att det är viktigt att vi har ett nära\r\nsamarbete i vårt närområde Norden, och det har vi\r\nbåde informellt och formellt. Nu börjar vi diskutera\r\nen ny miljöstrategi som skall läggas fram till\r\nNordiska rådets möte här i Stockholm i mars. Den\r\när nyligen översänd till parlamentarikerna i rådet.</pre><pre>Vi har mycket av informellt samverkan mellan de\r\nnordiska länderna, och det är framgångsrikt. Det är\r\nmycket mer framgångsrikt att agera som grupp än\r\nvar och en för sig. Detta gäller inte minst i\r\nförhandlingarna med EG. Där är målet att högsta\r\ntillämpade ambitionsnivå skall gälla. Det betyder i\r\nklartext att om EG ligger före oss höjer vi nivån,\r\noch om EG ligger efter oss sänker vi inte nivån,\r\nutan vi utgår från att de kommer att anpassa sig till\r\nvåra nivåer.</pre><pre>När det gäller Riokonferensen har jag redan nämnt\r\nden stora proposition som kommer strax före jul\r\nom den lokala Agenda 21 och uppföljningen av\r\nRiobeslutet. Det har arbetats för högtryck med\r\ndetta. Vi har dessutom fått många bra förslag från\r\nkommunerna, dvs. de kommuner som verkligen vill\r\ngöra någonting.</pre><pre>Det pågår svavelförhandlingar -- det är ett\r\nprioriterat område -- där Sverige har\r\nordförandeskapet. Det är tungt och kärvt, men vi\r\npressar på. Jag har själv haft möjlighet att utdela\r\npiskrapp till den brittiska regeringen för deras\r\npassivitet på detta område, och det kommer flera.</pre><pre>Klimatkonventionen har ratificerats och följts upp\r\nmed särskilda förslag som gäller vårt eget land,\r\nÖstersjön och Baltikum. Detta följs nu upp med\r\npropositionen om biologisk mångfald, som\r\nanländer hit till riksdagen under eftermiddagen.</pre><pre>Den handlar om att bevara den biologiska\r\nmångfalden, att möta hoten mot svenska växt- och\r\ndjurarter och att ge dem bättre möjlighet att\r\növerleva. Det handlar om övergripande miljömål\r\noch även om mycket konkreta åtgärder som skall\r\nbaseras på aktionsplaner för biologisk mångfald.</pre><pre>Vi satte redan den 18 februari i gång arbetet för den\r\nlandsstudie som kommer att ligga till grund för de\r\naktionsplaner som kommer att finnas på de olika\r\nsektorområdena, dvs. jordbruk, skogsbruk, fiske,\r\netc. Vi inrättar ett centrum för forskning om\r\nbiologisk mångfald.</pre><pre>Det är nästan litet löjligt att behöva påpeka för\r\nMargareta Winberg att 2,5 miljarder nu avsätts i\r\nform av ökade resurser till miljöforskning. Hon har\r\ninte ens noterat att det har skett. Låt vara att det är\r\nfråga om löntagarfondspengar.</pre><pre>Vi tillsätter en kommitté för att förbereda Sveriges\r\nagerande i den vetenskapliga kommittén under\r\nkonventionen om biologisk mångfald, och en\r\nsärskild informations- och utbildningskampanj\r\nriktas till landets alla jordbrukare.</pre><pre>Vi kommer med förslag om hantering av genetiskt\r\nförändrade organismer och utsättning av dem,\r\nvilket är en risk. Där pågår beredningsarbetet i\r\nregeringskansliet.</pre><pre>Miljökonsekvensbeskrivningar införs i jordbruket.\r\nDet blir ett ökat skydd för våtmarker. Det finns en\r\nsärskild bilaga där vi listar alla de områden i landet,\r\nfrämst i södra och mellersta Sverige, där detta är\r\naktuellt. Där kommer förbud mot dikning att\r\ninföras. Vi inför skydd för biotoper enligt en\r\nsärskild bilaga i propositionen. Vi räddar svenska\r\ndomesticerade arter genom att ge särskilt stöd till\r\nNordens Ark. Vi vill värna om grönområdena i\r\ntätorter. Det är inte minst viktigt för närvarande\r\nnär så mycket hotas av de ärvda\r\ngigantomaniprojekten, paketen, i Stockholm,\r\nGöteborg och Malmö med vidhängande\r\nÖresundsbro.</pre><pre>Anf. 98  MARGARETA WINBERG (s)\r\nreplik:</pre><pre>Herr talman! Jag vill tacka miljöministern för\r\nuppräkningen av de åtgärder som regeringen har\r\ngjort och ämnar göra. Jag konstaterar dock att\r\nväldigt mycket av detta handlade om att summera\r\neffekter och om att tillsätta kommittéer osv. Det var\r\nganska litet av konkreta förslag och beslut,\r\nåtminstone i början av miljöministerns anförande.</pre><pre>Miljöministern talade om ekonomi och ekologi.\r\nHan sade att regeringen har tagit initiativ på det\r\nområdet genom att ha en bilaga till finansplanen.\r\nDå vill jag bara stillsamt påpeka att ursprunget till\r\nbilagan till finansplanen 1992 var den utredning\r\nsom den socialdemokratiska regeringen tillsatte\r\nsom hette Räkna med miljön.</pre><pre>Jag vill gärna fråga hur vi går vidare med detta. Vi\r\när överens om att det mest grundläggande är att\r\nhitta ett annat sätt att beräkna\r\nbruttonationalprodukten, tillväxten osv. Hur går vi\r\nkonkret vidare? Det är litet bråttom där, som jag\r\nser det.</pre><pre>Sedan säger miljöministern att det inte hände något\r\npå 80-talet och att allt har hänt nu plötsligt. Men på\r\n80-talet skärptes ganska många lagar och regler\r\ngenom Birgitta Dahls försorg. Diskussionen om\r\nmycket av det vi ser i dag, t.ex. ekonomiska\r\nstyrmedel, påbörjades under 80-talet.</pre><pre>Jag skall ta upp en konkret fråga. Den gäller den\r\noblyade och blyade bensinen. Där säger\r\nmiljöministern att användningen av den blyade\r\nbensinen har sjunkit. Nu finns det en sorts oblyad\r\nbensin som kan användas till alla bilar. Vi har lagt\r\nfram förslag om att man rakt av skall förbjuda den\r\nblyade bensinen. Det har vi inte fått igenom i\r\nriksdagen. Jag undrar hur miljöministern ser på\r\ndet. Kan han tänka sig att lägga fram ett förslag om\r\ndetta till riksdagen? Då kanske det går lättare att få\r\nigenom det.</pre><pre>Jag noterar med glädje att miljöministern säger att\r\nnär det gäller förhandlingarna om EG-\r\nmedlemskapet har man ambitionen att inte sänka\r\nsig på någon enda detalj. Det tycker jag är mycket\r\nbra. Det har vårt fulla stöd.</pre><pre>Jag har också två andra frågor. Jag kanske bara\r\nhinner ställa den ena. Den handlar just om\r\nekonomiska styrmedel. I\r\nkompletteringspropositionen från i våras sades att\r\nanvändningen av ekonomiska styrmedel skulle öka\r\nmed 8 miljarder. Vi har förgäves försökt få fram på\r\nvilket sätt man mer konkret skall göra detta. Jag vill\r\nfråga på vilket sätt man skall ta in dessa 8 miljarder,\r\noch jag vill ha ett svar.</pre><pre>Anf. 99  Miljöminister OLOF JOHANSSON\r\n(c):</pre><pre>Herr talman! Jag skall först tillrättalägga en sak\r\nsom Margareta Winberg inledde sitt\r\nhuvudanförande med, så att det inte står\r\noemotsagt. Det gällde World Watch Institutes\r\nrapport. Det finns ingen kritik mot Sverige i denna\r\nrapport. Det är det första felet.</pre><pre>För det andra uttalade sig den talesman som fanns\r\nhär i Sverige om nedrustningen när det gäller\r\nsvenska satsningar på energieffektivisering. Vad\r\nvar grunden för detta? Jo, det var nedrustningen av\r\nolika åtgärder som pågick under hela 1980-talet,\r\ndvs. socialdemokratisk politik.</pre><pre>Det är viktigt att tillbakavisa den här sortens\r\npåståenden. De har en förmåga att överleva sig\r\nsjälva i debatten.</pre><pre>När det gäller ekonomiska styrmedel i övrigt kan\r\njag konstatera att socialdemokratin vaknade sent.\r\nMIA frampressades efter lång strid här i kammaren\r\nunder hela 70- och 80-talen. Däremot fanns det ett\r\nordentligt grepp över de här frågorna på 70-talet.\r\nDet har många glömt, men vi tjänar på det i dag.</pre><pre>Det gäller t.ex. att vi belade kärnkraftens\r\n''backend'', slutförvaringen och rivningen av\r\nreaktorer, med en avfallsavgift. Det har lett till att\r\nvi i dag har ungefär 12 miljarder i en fond. Den skall\r\ngå upp till 45 miljarder. Om vi inte hade gjort detta\r\npå 70-talet, hade vi stått där med skulden i dag. Det\r\nhade varit en del av miljöskulden som jag talade\r\nom. Det var det första genombrottet.</pre><pre>Därefter lyckades vi tyvärr inte med att få\r\nsocialdemokraterna att gå vidare på den vägen\r\nunder 80-talet förrän koldioxidskatten kom. Jag vill\r\ngärna erkänna att det var bra och viktigt att den\r\nkom med i den skattereform som så småningom\r\nskulle finansieras.</pre><pre>Vi måste gå vidare på den vägen, dvs.\r\nskatteväxling. Kan man inte av konkurrensskäl öka\r\nekonomiska styrmedel och deras höjd får man i\r\nstället växla, dvs. sänka skatten på arbete och höja\r\nskatten på miljöbelastande aktiviteter av olika slag\r\noch användningen av energiråvaror eller andra\r\nråvaror som innebär en potentiell miljöbelastning.\r\nDet är den linje som vi följer.</pre><pre>När det gäller det som nu är aktuellt, vet Margareta\r\nWinberg att saneringsprogrammet skall komma i\r\nen särskild proposition till riksdagen. Vi arbetar\r\njust med de frågorna. Det kommer att bli\r\nskattehöjningar på den del av energin som i dag har\r\nskattebelastning.</pre><pre>Jag vill till sist bara konstatera att det\r\ninternationella samarbetet naturligtvis är en av de\r\naktiviteter som spelar stor roll för miljöpolitiken.\r\nDet är där som mycket av tyngdpunkten i\r\nmiljöpolitiken måste ligga även framöver.</pre><pre>Anf. 100  MARGARETA WINBERG (s)\r\nreplik:</pre><pre>Herr talman! Jag måste be miljöministern precisera\r\ndet sista. Jag uppfattade inte riktigt hur det skulle\r\nfungera. Det skulle vara 8 miljarder ytterligare i\r\nekonomiska styrmedel. Redan i dag har vi ett antal\r\nmiljarder, nämligen ungefär 44, som finns i\r\nstatsbudgeten. Dessa består av ekonomiska\r\nstyrmedel. Då framstår ju 8 miljarder som en\r\nganska stor del att lägga på där.</pre><pre>Av de 44 miljarder som redan finns är 37 miljarder\r\nbensinskatt. Det visar hur svårt det är att få någon\r\nstorlek på andra ekonomiska styrmedel. Därför är\r\ndet mycket viktigt att klargöra vad detta är för\r\nnågot. Är det ytterligare bensinskattehöjningar?</pre><pre>Miljöministern talade om skattehöjningar på den\r\nenergi som i dag har skattebelastning. Det är för\r\nluddigt för att jag skall acceptera det. Jag vill veta\r\nmer exakt vad det innebär.</pre><pre>Sedan har jag en fråga till som handlar om\r\njordbruket. Till skillnad från alla andra områden\r\nhar Centerpartiet lyckats mycket väl med att få med\r\nsig de andra partierna på en omläggning av\r\njordbrukspolitiken. Det är ju det intresse som ni\r\nhar främst. Men tyvärr strider den omläggning som\r\nni nu har gjort mot miljöintressena. Jag skulle\r\ngärna vilja ha en kommentar från miljöministern\r\nhur han ser på jordbrukspolitikens omläggning i ett\r\nmiljöperspektiv.</pre><pre>Anf. 101  Miljöminister OLOF JOHANSSON\r\n(c):</pre><pre>Herr talman! Margareta Winberg får nöja sig med\r\ndet svar jag har gett. Jag har ingen anledning att\r\ninnan propositionen ligger här i detalj beskriva\r\nfrågor som är under beredning i regeringen.</pre><pre>Däremot borde Margareta Winberg vara mer\r\nintresserad av detaljerna i den biologiska\r\nmångfaldspropositionen som kommer till riksdagen\r\ni dag. Jag har den med mig i koncept här. Men av\r\ndet intresset fanns det inte mycket.</pre><pre>När det gäller områden som är intressanta ur\r\nstyrmedelssynpunkt, kan man naturligtvis skilja på\r\nolika grupper. Vi har dem som först och främst har\r\nett fiskalt intresse, ett statsfinansiellt intresse,\r\nungefär som Margareta Winberg tar upp. Då ligger\r\ndet mesta i sådant som är svårt att undvika.</pre><pre>Men minst lika strategiskt viktiga ur miljöpolitisk\r\nsynpunkt är naturligtvis de skatter som är riktade\r\noch som jag har gett exempel på. Det kommer flera\r\nmed den innebörden. En avfallsskatt på osorterat\r\navfall kan vara en sådan. Den kan mycket väl också\r\nanvändas som en avgift, dvs. att man ger tillbaka\r\npengar till de kommuner som sköter detta på ett\r\nvisst sätt. Det kan vara en NOX-avgift, som vi\r\nbreddar. Vi tar in en summa och betalar ut lika\r\nmycket. Det ger inte någon statsfinansiell effekt.\r\nMen det är viktiga styrmedel i miljöpolitiken. Det\r\när så man når resultat. Jag tycker inte att man skall\r\nunderskatta det, bara för att det inte är så stora\r\nsiffror. Regeringen arbetar på rader av områden i\r\ndetta avseende.</pre><pre>När det gäller jordbruket vill jag konstatera att\r\nomställningen har lett till att 375 000 hektar har\r\ntagits ur aktiv drift. Omställningen har svarat för\r\ncirka en fjärdedel av den minskning som har skett\r\nav användandet av bekämpningsmedel. Vi kan i\r\ndag notera en minskning med 65 % jämfört med\r\ngenomsnittet för perioden 1981--1985. Det är en\r\nutveckling som kommer att gå vidare, därför att\r\njordbrukarna själva vill det. Margareta Winberg\r\nförsöker hela tiden misstänkliggöra jordbrukarna.\r\nDe vill producera världens renaste livsmedel. Det\r\när det de annonserar om. De är helt engagerade i\r\natt åstadkomma denna minskning, och mycket har\r\nåstadkommits.</pre><pre>Målsättningen är att växtnäringsläckaget skall\r\nhalveras till 1995. Användningen av handelsgödsel\r\nhar minskat med 26 % under perioden 1986--1992.\r\nUtvecklingen går alltså i rätt riktning. Det finns\r\ningen som helst anledning att belasta näringen med\r\nytterligare pålagor, i synnerhet som den hittills har\r\nvarit reglerad mot omvärlden. Det var det som var\r\nsocialdemokraternas största misstag. Ni belastade\r\nen näring som var reglerad mot omvärlden. Det kan\r\nman inte göra utan att knäcka den.</pre><pre>Andre vice talmannen anmälde att Margareta\r\nWinberg anhållit att till protokollet få antecknat att\r\nhon inte ägde rätt till ytterligare replik.</pre><pre>Anf. 102  JAN JENNEHAG (v) replik:</pre><pre>Herr talman! Miljöministern anmärkte mycket\r\nriktigt i sitt anförande att miljöpolitik handlar om\r\nekonomi. Det är inte så lätt, detta med ekonomi.\r\nDet ställer till spratt för miljöministern, hur\r\nengagerad och redbar han än må vara i sitt ämbete.</pre><pre>Vad man kan fundera över i sådana här\r\nsammanhang är hur man skall kunna få en\r\nkombination där ekonomin kan dra nytta av\r\nmiljöarbetet, om vi nu inte kan få det tvärtom.\r\nTrots allt är det ändå en ganska liten del av svenskt\r\nsamhällsliv där man satsar på direkt miljöarbete.\r\nMiljöministern gjorde en uppräkning av vad\r\nregeringen gör. Där nämndes även Nordens ark.\r\nNordens ark är en alldeles förträfflig anläggning,\r\nsom behöver allt ekonomiskt stöd den kan få. Men\r\nså särskilt mycket pengar går det väl ändå inte åt?\r\nMed den listan har vi väl så att säga kommit till\r\nbotten i regeringens satsningar. Om man skall se\r\nden som en fullständig uppräkning var den inte helt\r\nimponerande. Som exempel på de områden där\r\nekonomiska satsningar skall göras, däremot, var\r\nden väl godtagbar.</pre><pre>Jag vill återkomma till det jag sade i mitt anförande\r\nom miljöinsatser i Baltikum. För det första: På\r\nvilket vis skall svensk skogsindustri hjälpa till i\r\nBaltikum? På vilket vis kan detta också medföra\r\nekonomiska effekter i Sverige? Jag hoppas då på\r\npositiva effekter. För det andra: Vilka möjligheter\r\nfinns det att utnyttja teknisk expertis i Sverige på\r\nannat sätt än i dag? Även tekniker går arbetslösa i\r\nSverige. Det finns mängder av uppgifter som man\r\nförmodligen skulle ha lätt att rekrytera folk till, om\r\nman kunde få fram kommersiellt gångbara objekt.\r\nDet är väl vad det handlar om, miljöministern?\r\nNågon ytterligare statsfinansiell satsning kan vi väl\r\ninte räkna med, eller hur?</pre><pre>Anf. 103  Miljöminister OLOF JOHANSSON\r\n(c):</pre><pre>Herr talman! Det är riktigt, Jan Jennehag, att jag\r\ninte har nämnt Nordens ark därför att det var en\r\nstor sak. Däremot är det en viktig sak att komma\r\nihåg när man diskuterar biologisk mångfald.\r\nBiologisk mångfald handlar inte bara om vilda\r\narter. Det handlar också om s.k. domesticerade\r\ndjur, våra egna husdjur, lantraser och vad det kan\r\nvara frågan om. Där gör Nordens ark en stor insats.\r\nDärför tyckte jag att det var viktigt att nämna ett\r\nantal punkter i propositionen om biologisk\r\nmångfald. Det var bara på ett område. Det skall\r\ninte missförstås som någon total uppräkning. I så\r\nfall var den ytterst ofullständig.</pre><pre>När det gäller Östersjön och Baltikum vill jag gärna\r\nkommentera något av det Jan Jennehag sade i sitt\r\nanförande. Den största akuta uppgiften just nu är\r\nkärnkraftshotet i öst. Det är ett mycket dystert\r\nmoln som hänger över oss, även om vi inte dagligen\r\ntänker på det.</pre><pre>Ignalina är världens största kärnkraftsblock. Det\r\nligger 70 mil från Sverige. Statens\r\nkärnkraftsinspektion har på regeringens uppdrag\r\ngått igenom reaktorn och hittat precis det vi kunde\r\nbefara, nämligen stora brister, sprickor -- sådant\r\nsom aldrig skulle tillåtas i svenska reaktorer i\r\nfortsatt drift. Detta är en av de avgörande frågorna.\r\nHär måste vi sätta in förstahandsinsatser. Jag\r\nkommer själv att förorda att vi ytterligare trycker\r\npå den litauiska regeringen. Den litauiska\r\nregeringen arbetar med sikte på att bli klar med den\r\nlagstiftning och de underskrifter av den\r\ninternationella konvention som krävs för att\r\nansvarighetsfrågan för dem som gör reparationer i\r\nen reaktor skall lösas. Det är det som har gjort att\r\nsvenska företag inte har vågat använda ens de\r\npengar vi har satsat och som riksdagen har ställt\r\nupp på. I stället har vi materiel för 30 miljoner\r\nliggande i lager här i Sverige, materiel som inte kan\r\nsättas in i reaktorn. Om man går in och reparerar,\r\nfår man nämligen skulden om någonting skulle\r\ninträffa därefter.</pre><pre>Detta är ett typexempel på ett område där det är\r\nfråga om brandkårsutryckning. Vi har jobbat så\r\nhårt vi har kunnat. Vi har möjligheter och förslag\r\ntill hur man skall förbättra och klara situationen.\r\nMen vi har internationella samarbetsproblem, som\r\nhar att göra med ansvarighetsfrågorna på detta\r\nområde. Vi skall lösa dem. Jag hoppas att vi kan\r\nsätta i gång insatserna före årsskiftet.</pre><pre>Anf. 104  JAN JENNEHAG (v) replik:</pre><pre>Herr talman! Jag är helt övertygad om att\r\nmiljöministern har ett äkta engagemang i dessa\r\nfrågor. Naturligtvis begriper jag också att man kan\r\nstöta på de mest häpnadsväckande juridiska,\r\navtalsmässiga konstruktioner som sätter käppar i\r\nhjulet för ett arbete som alla är överens om bör\r\nsättas i gång så fort som möjligt. Låt oss lämna den\r\ndelen. Jag stöder naturligtvis det miljöministern\r\nsäger här. Det finns egentligen inget att träta om för\r\nnågon i detta sammanhang. Jag är övertygad om att\r\nregeringen har stöd i detta arbete från alla håll. Den\r\nkritik som möjligen kan komma är att det satsas för\r\nlitet.</pre><pre>Jag återkommer till detta med skogen i Baltikum.\r\nJag tycker att det är ytterst intressant av flera\r\nanledningar. Först och främst: Är det vår tidigare\r\nskogspolitik som vi nu skall exportera, eller skall vi\r\nkomma med något nytt som gör det möjligt att icke\r\nblott undvika att upprepa egna misstag utan också\r\nfå exempel på hur vi själva skall kunna förbättra vår\r\negen skogspolitik framöver? Jag återkommer till\r\nden frågan. Jag tycker att den är utomordentligt\r\nintressant, dels med tanke på den skogspolitiska\r\nproposition som har lagts fram, dels med tanke på\r\nhela diskussionen kring de baltiska staterna och\r\nderas möjligheter att få en ekonomisk bas för ett\r\ngott liv.</pre><pre>Anf. 105  Miljöminister OLOF JOHANSSON\r\n(c):</pre><pre>Herr talman! Jag kan hålla med om att detta är ett\r\nmycket intressant samarbetsområde. En del av det\r\nöstprogram som vi förverkligar, som ligger inom\r\nmiljöansvarets område, handlar just om att komma\r\ntill rätta med det som är fel.</pre><pre></pre><pre>Vi skall naturligtvis inte störa det som är bra i\r\nBaltikum. Det är bl.a. den biologigiska\r\nmångfalden; inte för att de har eftersträvat den,\r\nsom Jan Jennehag mycket riktigt påpekade, utan\r\ndärför att de har haft ett underutnyttjande av sina\r\nskogsresurser. Det har inneburit att det finns stora\r\nresurser, genetiskt och på annat sätt i skogarna i\r\nBaltikum.</pre><pre>Vi skall inte tro att det enbart är fråga om att bevara\r\nskogarna. Det handlar också om att hjälpa till att\r\nexploatera skogarna på ett ansvarigt sätt. Vi kan\r\nt.ex. importera, både energiråvara för bioenergi\r\noch, i vissa fall, sågat timmer från de baltiska\r\nstaterna.</pre><pre>Dessutom stöder vi uppbyggnaden av mindre\r\nsårbara energisystem i Baltikum.</pre><pre>Vårt bidrag, från miljösynpunkt, är att så länge det\r\när möjligt ge Baltikum stöd att använda den\r\nbioråvara som finns på ett miljömässigt riktigt sätt,\r\nså att de kan komma bort från de avarter som finns\r\nmed kärnkraft och fossila bränslen. Det är vår\r\nhuvudinriktning.</pre><pre>Som alla här vet satsar vi ungefär en kvarts miljard\r\nkronor per budgetår i totalt stöd till Baltikum, för\r\nÖstersjöarbetet och för kärnsäkerheten. Det\r\narbetet rullar på ganska hyggligt i dag, men det har\r\ntagit sin tid att få det i gång.</pre><pre>Jag är optimist när det gäller att för framtiden\r\nkunna mobilisera mer av internationella resurser\r\nför att komma upp i volym när det gäller att hjälpa\r\nde baltiska staterna. Vi prioriterar dem, även om vi\r\ninte glömmer Polen och övriga länder i vår närhet.</pre><pre>Anf. 106  MAX MONTALVO (nyd) replik:</pre><pre>Herr talman! Miljöministern tog upp frågan om\r\nekonomiska styrmedel. Förstod jag det rätt, att vi\r\nskall ha ekonomiska styrmedel som skall\r\nharmoniseras med övriga länder som vi\r\nkonkurrerar med, eller är det meningen att vi skall\r\ngå utöver de styrmedel dessa länder har?</pre><pre>Jag fick bilden av att miljöministern anser att\r\nproblemen med bensinen är borta i och med att\r\nblyet har tagits bort. Vi kan vara överens om att\r\nblyet var det värsta i bensinen. Men har\r\nmiljöministern någon garanti för att\r\nersättningsämnena är ofarliga?</pre><pre>Jag vill också lägga fram en förhoppning om att\r\nmiljöministern inte lyssnar alltför mycket på\r\nsocialdemokraterna och bortser från frågan om den\r\nblyade bensinen. I liten omfattning behövs den\r\nfaktiskt fortfarande. Det finns ett antal människor\r\nsom håller på med en historisk fordonshobby och\r\nsom inte kan vara utan blyad bensin. Det tycker jag\r\nman bör ta hänsyn till i ett fritt Sverige.</pre><pre>Anf. 107  Miljöminister OLOF JOHANSSON\r\n(c):</pre><pre>Herr talman! Ekonomiska styrmedel påverkar\r\nnaturligtvis konkurrenskraften, i synnerhet om de\r\när bredbasiga och omfattande. Därför är det viktigt\r\natt rikta dem på rätt sätt. Tanken bakom detta är\r\ngammal. Det är decennier sedan vi här i Stockholm,\r\npå världsmiljökonferensen 1972, bestämde oss för\r\natt principen förorena--betala är en bra princip.\r\nDet är den principen vi håller på att förverkliga. Jag\r\nförsöker inte göra gällande att det är frågan om\r\nnågot nytt. Men det är ett sent förverkligande av\r\nidéer som var inne redan för över 20 år sedan.</pre><pre>För att underlätta problemet med\r\nkonkurrenskonflikterna mot omvärlden\r\neftersträvar jag inte harmonisering som sådan.\r\nInom EG har man minimistandarder som alla\r\nmåste uppfylla, men sedan finns det en rättighet för\r\nvarje nation att gå därutöver. Det skall vara vår\r\nlinje.</pre><pre>Går man för snabbt fram riskerar man att få\r\nkonkurrenseffekter. Det kan hanteras genom att\r\nman sänker skatten på andra produktionsfaktorer\r\nsom också är viktiga ur konkurrenssynpunkt. Det\r\nvar därför jag nämnde skatteväxlingen. Man kan\r\nt.ex. sänka arbetsgivaravgiften, inkomstskatten på\r\narbete, skatten på tjänster och höja skatten på\r\nmiljöbelastande saker, energiråvaror, fossila\r\nbränslen och liknande.</pre><pre>Vidare har vi frågan om bensinen. Nej, minsann,\r\njag tog bara blyet som exempel. Bensinen är en\r\nfossil produkt. Den ger CH2-utsläpp. Den bidrar\r\ntill de stora NOX-utsläppen som försurar våra\r\nmarker och skogar. Det är viktigt att vi går i\r\nriktning mot miljövänliga bränslen. Då måste vi\r\neftersträva att använda bioenergibaserade bränslen\r\ni stället. Vi kommer inom kort med förslag om\r\nmiljöklassning av bensin. Detta arbete pågår hela\r\ntiden.</pre><pre>Sedan har vi frågan om förbud mot bly i bensinen.\r\nDet är naturligtvis en fördel om det går att få bort\r\nblyet utan ett lagförbud. Jag är mycket glad över\r\nden marknadseffekt vi har uppnått med den ökade\r\ndifferentieringen mellan blyad och oblyad bensin.\r\nVi kanske inte behöver tillgripa några\r\nadministrativa regleringar. Men vi bereder också\r\nett sådant alternativ. Bensinbranschen skall veta att\r\nom den inte klarar att fasa ut blyet så kan det\r\nkomma ett förbud.</pre><pre>Anf. 108  MAX MONTALVO (nyd) replik:</pre><pre>Herr talman! Det svåra med styrmedlen -- om vi nu\r\nskall gå före med detta som vi funderat på i 20 år --\r\när vår svåra konkurrenssituation. Vi har ju ca 70 mil\r\ntill vår marknad. Det var detta jag ville påpeka. Vi\r\nfår inte lasta på för mycket, för då kanske vi styr\r\nkosan åt alldeles fel håll.</pre><pre>När det gäller bensinen tänkte jag närmast på de\r\nersättningsmedel som kommit in i bensinen nu och\r\nsom skall kyla i stället för blyet. Det har inte\r\nforskats så mycket om dem. De kom väldigt snabbt\r\ntill för att tysta opinionen, om jag förstått det rätt.\r\nDet är därför jag frågar om det finns någon garanti\r\nför att inte också dessa är skadliga.</pre><pre>Anf. 109  Miljöminister OLOF JOHANSSON\r\n(c):</pre><pre>Herr talman! Det senare problemet, med olika nya\r\ntillsatser i bensinen, är en fråga som ryms inom\r\nramen för miljöklassning av bensin. Det är i\r\nsamband med miljöklassningen som man prövar de\r\nolika bränslena och deras kvalitet, dvs. att de inte\r\nställer till större skada än de sorter man ersätter,\r\nutan i stället mindre.</pre><pre>Låt mig avslutningsvis konstatera att det är viktigt\r\natt vi håller tungan rätt i mun i dessa diskussioner.\r\nJag noterar att Max Montalvo var långt ute i sitt\r\nförsta inlägg här när det gällde Öresundsbron. Jag\r\nantar att det kan ha berott på okunnighet.</pre><pre>Vi råkar ha svensk lag. Jag utgår från att vi är\r\növerens om att vi skall tillämpa svensk lag, antingen\r\ndet är naturresurslagen eller vattenlagen eller\r\nnågon annan lag. Vi skall miljökonsekvensbeskriva\r\nden typen av stora projekt som Öresundsbron är\r\nexempel på. De skall miljöprövas enligt denna\r\nlagstiftning. Det arbetet pågår i Miljö- och\r\nNaturresursdepartementet under Görel Thurdin.</pre><pre>Det arbetet är inte avslutat ens utanför\r\nregeringskansliet. Jag betackar mig för anklagelser\r\nför att vi skulle förhala frågan. Max Montalvo\r\nkallade Centern för en propp i det här\r\nsammanhanget. Vi är ingen propp. Vi väntar --\r\nliksom alla andra, hoppas jag -- på\r\nVattendomstolens remissyttrande. Men den är bara\r\nen av remissinstanserna, enligt beslut av den förra\r\nregeringen. I annat fall hade den varit en domstol\r\nsom hade kunnat fälla hela projektet med bara sitt\r\neget yttrande.</pre><pre>Den hanterar de viktiga vattenfrågorna och\r\nkommer in med sitt remissyttrande. Den senaste\r\naviseringen, efter utfrågningen i Malmö, är att det\r\nskall komma den 15 november. Därefter har\r\nregeringen, Miljö- och Naturresursdepartementet\r\noch regeringskansliet, möjlighet att hantera hela\r\nden här frågan. Dessförinnan har vi inte den\r\nmöjligheten.</pre><pre>Jag vill alltså inte på något sätt ta till mig av en kritik\r\nsom säger att vi förhalar frågan. Vi arbetar i\r\nenlighet med de regler som är fastlagda sedan\r\ngammalt. Det handlar om rättssäkerhet.</pre><pre>Låt mig till sist bara konstatera att vi har många fler\r\nsaker att diskutera på miljöpolitikens område. En\r\nstor uppgift som vi arbetar med är naturligtvis\r\nuppföljningen av det viktiga beslut som fattades i\r\nvåras om att skapa ett kretsloppssamhälle. Det\r\nkommer att kräva sina decennier, men ni kan vara\r\növertygade om att vi kommer att fortsätta i högsta\r\nmöjliga tempo för att bredda de områden där vi\r\ninför producentansvar, återvinner och\r\nåteranvänder. Jag utgår från att Lennart Daléus\r\nmöjligen har något ord att säga om detta senare i\r\ndebatten.</pre><pre>Anf. 110  MONA SAINT CYR (m):</pre><pre>Herr talman! Ett människoliv ger oss ett alldeles för\r\nkort perspektiv på naturen och landskapet. Vad jag\r\nsåg som barn, ser helt annorlunda ut i dag. Mina\r\nmor- och farföräldrar upplevde ett helt annat\r\nlandskap än det jag upplever och har upplevt. Vems\r\nupplevda landskap är det rätta? Vilket skall\r\nbevaras?</pre><pre>Markanvändningen och landskapsbilden skiftar\r\nsålunda kontinuerligt utan att det kan påstås vara\r\nnågot fel med detta. Inom skogshistorisk forskning\r\nhar jag funnit hur flera seklers utnyttjande av\r\nmarken drastiskt varierat. Faktum är att ett\r\ngenerellt utvecklingsmönster kan avläsas.</pre><pre>Jag har själv arbetat som jordbrukare och brukat\r\nmark i den lilla byn Hitthem i södra Östergötland.\r\nProfessor Lars Kardell har gjort studier över just\r\nden byn. Under 1700-talet hade byn ungefär samma\r\nängs- och åkerareal som i dag. På 1800-talet\r\ndäremot tvingade befolkningsutvecklingen fram ett\r\nannat mönster, baserat på behovet av livsmedel.\r\nSkogen trängdes undan till förmån för jordbruket.\r\nSvedjebruk och bete tärde också på skogsmarken.</pre><pre>Men så bröt industrialiseringen igenom. Folk\r\nlämnade landsbygden för tätorterna. Människor\r\nsökte sitt levebröd i USA. Kinda var säte för den\r\nförsta emigrationen. Samtidigt började\r\nlivsmedelsproduktionen att effektiviseras. Skogen\r\ntog därmed tillbaka den mark som jordbruket\r\nnyttjat, och växelspelet accentuerades av den\r\nframväxande sågverks- och massaindustrin. Den\r\nekonomiska tyngdpunkten förflyttades från\r\nproduktion av mat till skogsbruk och\r\nvirkesproduktion.</pre><pre>På så vis flyttas ständigt gränserna och\r\nnyttjandeformerna fram och tillbaka i det landskap\r\nsom de därmed också präglar från tid till tid. Detta\r\nväxelspel måste vi bli varse. Vi måste spela med,\r\noch se helheten.</pre><pre>Herr talman! När man för något år sedan på\r\negendomen Föllingsö i samma dalgång önskade\r\nföra över jordbruksmark till golfbana för att bevara\r\ndet öppna landskapet åt framtiden, uppstod en\r\nkonflikt -- med myndigheterna. Men ägaren erbjöd\r\nen kompromisslösning. Kulturellt känsliga\r\nområden skulle skyddas, men omgivningen skulle\r\nutan störningar kunna brukas för golfändamål -- allt\r\ni en harmonierad lösning. Byråkratisverige i\r\nRiksantikvarieämbetets skepnad gick emot detta.\r\nRegeringen godkände emellertid ägarförslaget.\r\nOch vad blev resultatet av detta? Jo, att\r\nRiksantikvarieämbetet trots detta tvingade fram sin\r\nlösning! Betalningsansvarigt blev svenska folket --\r\nsom vanligt.</pre><pre>I den gångna veckan berättar nu pressen hur\r\nkulturarvet skall värnas i Föllingsö. Man har köpt\r\nupp hägnad av gärdesgårdar. Samtidigt har\r\nelstängsel satts upp kring betesdjuren och\r\ntryckimpregnerade stolpar använts. Potatisåkern\r\nskall grävas för hand, trots att traktorer har plöjt\r\nåkrarna i årtionden och skördetröskor bärgat\r\nskördarna där.</pre><pre>Hur långt tillbaka skall man låtsas gå? Vad får den\r\nhär leken kosta samhället? Hur länge skall man\r\nhålla på, och varför? Medborgarna förstår och\r\naccepterar inte den här hanteringen.</pre><pre>Herr talman! Det är sålunda en grannlaga uppgift\r\natt med förnuft värna det landskap som är värt att\r\nvärna, för den biologiska mångfaldens skull, för\r\narternas skull, för värdefulla biotopers bevarande.\r\nSå långt är alla med.</pre><pre>Men det får inte urarta till att bli ett tyckande, vare\r\nsig från byråkratin eller från politikerna. Stora\r\nvärden står på spel -- kulturella, biologiska och\r\nekonomiska. Helheten är viktig. Det är nu vi skall\r\nsammanjämka jord och skog med natur och miljö,\r\nmed landskap och mångfald, med människan -- och\r\ndetta med förnuft, med sikte på framtiden.</pre><pre>Det krävs tidsperspektiv såväl framåt som bakåt för\r\ndetta. Det krävs samspel och helhet. Det krävs\r\nhänsyn och respekt. Vi måste hitta system, som\r\nhushållar. Vi måste hitta lösningar, som\r\nkombinerar. Vi måste hitta aktörer, som har både\r\nkunskap, känsla och vilja. Först då kan vi lyckas att\r\ntill kommande generationer föra vidare den del av\r\nett arv, som vi finner så värdefullt att det är värt att\r\nleva vidare i en ny omgivning och med nya\r\nvärderingar.</pre><pre>I detta arbete krävs också ödmjukhet. De bästa\r\nlösningarna är inte alltid politiska. Det gamla är\r\ninte värdelöst. Sedan långliga tider har markägare\r\nkänt ansvar för både samtid och framtid. De har\r\nvårdat och värnat. Med enskilt ägande följer\r\nnormalt ett positivt engagemang. Det måste alltfort\r\nnyttjas som en kärna i den naturvård,\r\nlandskapsvård och miljövård som inkluderas i våra\r\nmålsättningar och våra internationella åtaganden,\r\nnär det gäller att bevara genetisk variation och att\r\nsäkerställa ekosystem.</pre><pre>När delar av jordbruksutskottet nyligen besökte\r\nTyskland och delstaten Bayern tog vi bl.a. del av\r\nderas och Europas strävanden på de aktuella\r\nområdena. Man konstaterade nödvändigheten av\r\nett hänsynstagande just till helheten och att det\r\nförelåg ett beroendeförhållande mellan jordbruket\r\noch naturvården. Man vill satsa på frivilligheten\r\noch medelst avtal med bönderna få till stånd ett\r\nbevarande av vissa miljöer. Samtidigt tillförsäkras\r\nbönderna en ekonomisk och kompletterande bas i\r\nsin näring, varvid jordbrukets\r\növerskottsproblematik också successivt skall lösas\r\növer tiden.</pre><pre>I våra pågående jordbruksförhandlingar med EG\r\noch i kommande nationella propositioner om\r\nbiologisk mångfald och bevarade biotoper kommer\r\ndet att framgå vilka krav som vi måste leva upp till\r\npå detta område. Det förutsätter både realism,\r\nhelhetssyn och framsynthet i våra lösningar, samt\r\nmedvetandet om att allt inte åstadkommes på\r\npolitisk väg. Det civila samhället har\r\nkvalifikationer, som inte bör ställas utanför när de\r\nviktiga besluten fattas.</pre><pre>Anf. 111  MARGARETA WINBERG (s)\r\nreplik:</pre><pre>Herr talman! Mona Saint Cyrs tal var ganska\r\nvackert, men när jag börjar syna det måste jag säga\r\natt jag blir litet bekymrad.</pre><pre>Mona Saint Cyr talar om markanvändningen, som\r\nhar skiftat genom århundradena. Det är alldeles\r\nriktigt. Sedan säger hon: ''-- -- -- utan att det kan\r\npåstås vara något fel med detta''. Hon säger vidare\r\natt vi måste spela med i sättet att flytta gränserna.</pre><pre>Jag tolkar det så, att allteftersom konjunkturerna\r\nskiftar skall marknadskrafterna bestämma hur de\r\nhär gränserna skall flyttas, och i det måste vi spela\r\nmed.</pre><pre>Mona Saint Cyr talar om ett projekt i Östergötland\r\noch frågar vad den leken kostar samhället. Det är\r\nganska bekymmersamma ord. Hon talar om\r\nförnuft, och jag frågar mig: Vad är förnuft i det här\r\nsammanhanget? Vems förnuft är det som skall\r\nråda?</pre><pre>Jag tycker att Mona Saint Cyr skall svara på frågan\r\nom den politik som hon nu har varit med om att\r\ninitiera och besluta om, som handlar om just\r\nlandskapet och jordbruksmarken. I\r\njordbrukslandskapet finns 40 % av våra kärlväxter,\r\noch två tredjedelar av landets hotade växter finns i\r\nodlingslandskapet. De är akut hotade på grund av\r\nde variationer och de förändringar i gränser, som\r\nMona Saint Cyr talar om, som vi människor har\r\ngjort. Det var därför som konventionen om den\r\nbiologiska mångfalden var så viktig i Rio, och det\r\när därför som den är så viktig också för oss.</pre><pre>Vad tycker Mona Saint Cyr om den förändrade\r\njordbrukspolitiken och dess inverkan på\r\nmonokulturer? Vad tycker hon om beslutet att ta\r\nbort prisregleringsavgiften på handelsgödsel och\r\nkemikalier? Kommer det att främja miljön?</pre><pre>Slutligen vill jag ställa en fråga till, som jag berörde\r\ni mitt inledningsanförande: Hur kommer det sig att\r\nni gick ifrån ert löfte om en höjning av\r\nkoldioxidskatten för industrin och i stället sänkte\r\nden, när valet var över och ni satt i\r\nregeringsställning?</pre><pre>Anf. 112  MONA SAINT CYR (m) replik:</pre><pre>Herr talman! Miljöministern svarade, om jag inte\r\nminns fel, på den fråga som ställdes om\r\njordbruksmarken och miljöpolitiken. Jag gjorde en\r\nviss hänvisning till det, och jag stryker under den\r\nhänvisningen. Det finns anledning att återkomma\r\ntill detta när vi har sett propositionen.</pre><pre>Jag lyssnade till Margareta Winbergs\r\ninledningsanförande. Jag lade märke till att andra\r\npartier enligt hennes uppfattning inte har någonting\r\natt komma med på miljöområdet: Det framläggs\r\nundermåliga miljöförslag, man talar med kluvna\r\ntungor, nästan ingenting har hänt, osv. Jag tycker\r\natt det som har framkommit från den\r\nsocialdemokratiska sidan under den här debatten\r\nhar varit av mycket ringa sakvärde. Vad har ni\r\nsjälva gjort, vad har ni själva för målsättning? Det\r\när ju inriktningen mot framtiden som är det viktiga.</pre><pre>När vi talar om naturen och landskapet vill jag säga\r\natt det onekligen är så -- det är väl ofrånkomligt --\r\natt människan under historiens gång har präglat\r\nlandskapsbilden. Jag vet inte vad Margareta\r\nWinberg tänker göra för att förändra det. Är det\r\nnågot onaturligt med att de biologiska varelser som\r\nfinns här på jorden och lever i detta landskap\r\npräglar det, i samklang med andra varelser inom\r\nfauna och flora? Jag tycker att det är mycket\r\nnaturligt.</pre><pre>Det innebär -- för den händelse att det inte\r\nframgick av mitt anförande vill jag nu accentuera\r\ndet -- att vi inte kan lösa de problem som finns\r\nenbart genom politiska beslut, utan insikten om\r\ndetta måste vinna insteg hos den enskilda\r\nmänniskan. Det innebär i det här fallet hos\r\nmarkägarna och andra ägare. Om man där inte\r\nkänner för sin omgivning och tar ansvar för den\r\nsker det inte heller någonting av värde på det här\r\nområdet. Det hjälper inte hur många politiska\r\nbeslut i kollektiv anda som Margareta Winberg\r\nåstadkommer. Det är det enskilda ansvarstagandet\r\nsom måste väckas överallt och spridas, och det är\r\nden enskilda kunskapen som betyder mest för att få\r\nbredd på landskapsvården och miljöpolitiken.</pre><pre>Anf. 113  MARGARETA WINBERG (s)\r\nreplik:</pre><pre>Herr talman! Ja, Mona Saint Cyr, det är helt klart\r\natt människan har präglat landskapet och dess\r\nutveckling. Vi ser också resultatet. Det är inget\r\nresultat som vi kan vara särskilt stolta över --\r\ntvärtom. Det är på grund av det resultatet som vi\r\nnu står inför väldigt svåra och avgörande beslut.\r\nOch det är på grund av det resultatet, inte bara i\r\nSverige utan i hela världen, som vi träffades i Rio\r\nför att fatta de här avgörande viktiga besluten.</pre><pre>Men Mona Saint Cyr har tydligen i den här frågan --\r\nprecis som Moderaterna har i andra frågor --\r\nuppfattningen att politikernas makt skall minska\r\noch den enskilda människans makt, i det här fallet\r\növer miljön, skall öka. Jag skulle vilja fråga Mona\r\nSaint Cyr: Om man minskar de ekonomiska\r\nstyrmedlen -- det är ju de facto ett sätt att minska\r\nvår möjlighet att påverka -- i jordbruket, vilket ni\r\nhar drivit igenom, blir miljön då bättre eller sämre?\r\nVad tror Mona Saint Cyr om det? Om det blir\r\nbilligare att använda kemikalier och handelsgödsel\r\nminskar då användningen av det eller ökar den?</pre><pre>Sedan vill jag återigen fråga: Varför drev ni inte\r\nigenom en höjning av koldioxidskatten för\r\nindustrin, som ni lovade i valrörelsen? I stället\r\nsänkte ni den och höjde den i stället för hushållen.</pre><pre>Anf. 114  MONA SAINT CYR (m) replik:</pre><pre>Herr talman! I ett replikskifte hinner man inte gå in\r\npå stora frågor, som i och för sig behandlas i andra\r\nsammanhang. Jag skall hålla mig till detta.</pre><pre>Det låter som om Margareta Winberg gråter över\r\noch skäms över Sverige. Hon tilltror inte\r\nmänniskorna här i landet förmågan att umgås med\r\nnaturen. Det tycker jag är ett grovt påstående mot\r\nalla enskilda svenskar. Att blanda in\r\njordbrukspolitiken i sammanhanget är i och för sig\r\nriktigt -- jordbrukspolitik har ju ett nära samband\r\nmed miljöpolitik och natur. Enligt min uppfattning\r\nhar många jordbrukare varit de första\r\nnaturvårdarna. Jag tror inte att man generellt kan\r\npåstå att det har begåtts några stora fel på det\r\nområdet.</pre><pre>Däremot vill jag erinra Margareta Winberg om att\r\nden socialdemokratiska jordbrukspolitiken har\r\ndrivit fram det intensiva jordbruk som hon själv i\r\ndag kritiserar. Dessutom har man samtidigt\r\nunderminerat ekonomin inom jordbruket. På den\r\npunkten borde ni väl göra självrannsakan och\r\nerkänna er skuld.</pre><pre>Jag säger alltså ja till människan där Margareta\r\nWinberg säger ja till kollektivet i alla dess roller.\r\nJag anser att det behövs vissa styrmedel, och det\r\nanvänder vi också, men det finns ett både--och. Det\r\nmåste till en samverkan i sammanhanget för att nå\r\nmiljömålen och åstadkomma den naturvård och\r\nden omsorg som vi eftersträvar.</pre><pre>Anf. 115  LENNART FREMLING (fp):</pre><pre>Herr talman! Miljödebatten kommer denna gång\r\ndirekt efter den ekonomiska debatten. Det är bra,\r\ndärför att det finns ett stort släktskap mellan dessa\r\nfrågor. Liksom den ekonomiska politiken måste ju\r\nmiljöpolitiken gripa in på samhällets alla områden.\r\nDet gör miljöfrågorna svåra att hantera men också\r\nintressanta. Dessutom är de långsiktigt otroligt\r\nviktiga.</pre><pre>Förvaltarskapstanken utgör en grund för den\r\nliberala miljöpolitiken. Den innebär att vi måste\r\nförvalta naturen så att även kommande\r\ngenerationer kan leva ett tryggt och meningsfullt\r\nliv. En bas för genomförandet av detta tankesätt\r\nhar regering och riksdag lagt, genom de beslut som\r\ntogs i våras angående kretsloppsfrågorna.</pre><pre>Det bästa sättet att nå målet utan att i onödan\r\ninskränka valfriheten för individen är att i ökad\r\nutsträckning använda ekonomiska styrmedel.\r\nDetta har Folkpartiet liberalerna förespråkat i mer\r\nän ett kvarts sekel. Enligt regeringsförklaringen,\r\nsom gjordes förra veckan, fortsätter vi att införa\r\nsådana styrmedel. Det gladde mig att höra av\r\nMargareta Winberg att Socialdemokraterna\r\nnumera stöder detta arbete och inte längre har den\r\nsyn som i stället Max Montalvo ger uttryck för,\r\nnämligen att miljöavgifter är som avlatsbrev som de\r\nrika gärna betalar.</pre><pre>Miljöministern underströk att miljöskulden inte får\r\nöka. Till våren kommer regeringen, om jag förstod\r\nrätt, att beskriva effekterna. Men, miljöministern,\r\nhur skall regeringen göra för att miljöskulden skall\r\nsluta att öka?</pre><pre>Eftersom ekonomiska styrmedel påverkar den\r\ninternationella konkurrensen vid handel med varor\r\när det av betydelse att man gör likartade\r\nbedömningar i olika länder. För Sverige är det av\r\nstörsta vikt att våra europeiska grannar också kan\r\nförmås att införa miljöavgifter. Bästa möjligheten\r\natt påverka detta skulle vi få som medlemmar i EG.\r\nFör att kunna bibehålla och utvidga den för vår\r\nvälfärd så värdefulla frihandeln krävs ett\r\nomfattande internationellt samarbete. Jag har\r\nkunnat konstatera att liberaler i många länder är\r\npådrivande för att förbättra miljön med hjälp av\r\nekonomiska styrmedel.</pre><pre>Vi måste också vara beredda att pröva nya typer av\r\nekonomiska styrmedel. Det är nu dags att i liten\r\nskala tillämpa överlåtbara utsläppsrätter, s.k.\r\nbubblor. Detta är en intressant idé som Folkpartiet\r\nliberalerna vill pröva.</pre><pre>Det är bra att regeringen i dag kommer med\r\npropositionen om den biologiska mångfalden. Jag\r\nvill också betona naturvårdens roll i miljöpolitiken.\r\nFolkpartiet liberalerna har under årens lopp fört en\r\nhård kamp för att bevara Sveriges unika\r\nnaturvärden. För att värna om det öppna\r\nlandskapet med unika ängar och hagmarker driver\r\nvi på för att införa ett system med arealersättning.</pre><pre>Vi gläds åt det ökade älvskyddet, som är en stor\r\nframgång för våra idéer, och konstaterar att arbetet\r\nmed ytterligare älvskydd fortsätter.</pre><pre>Herr talman! Jag vill ägna återstående minuter åt\r\nmiljöeffekterna av trafiken. Vi behöver mer debatt\r\nom dessa effekter, särskilt när man vill låsa sig för\r\nvissa lösningar för lång tid framöver. Vi måste\r\nresonera mer om samhällsekonomi.</pre><pre>Den för trafikpolitiken grundläggande principen\r\nom att konsumenten bör betala den\r\nsamhällsekonomiska marginalkostnaden har ju\r\ntyvärr inte slagit igenom ännu.</pre><pre>Dagens trafiksystem ger stor rörelsefrihet åt\r\nmänniskorna i den rika världen. Emellertid är det\r\nuppenbart att trafikens totala miljöpåverkan\r\nkraftigt överskrider vad naturen tål. Järnvägstrafik\r\nmåste därför stimuleras på bekostnad av vägtrafik\r\noch flygtrafik.</pre><pre>Det är klokt att öka investeringarna i infrastruktur,\r\nmen det gäller att satsa rätt.</pre><pre>Samhällsekonomiska kalkyler måste ligga till grund\r\nför statens beslut, och vi måste utveckla ett\r\ntaxesystem som gör att kunden känner av\r\nmarginalkostnaden. Det måste vara möjligt att ta\r\nfram ett mycket bättre underlag än det som nu\r\nanvänds för ställningstaganden inom\r\nkommunikationsdepartementets område. Detta\r\ngäller alltså för vägtrafik, järnvägstrafik, flygtrafik,\r\nsjöfart och inte minst för teletrafik. Framför allt har\r\nvi dåligt underlag och en dålig procedur för att fatta\r\nbeslut om avvägningar mellan de olika trafikslagen.\r\nDetta måste förbättras.</pre><pre>Miljöutvecklingen påverkas av folks val av\r\nfärdmedel. Detta val är för de flesta resenärer\r\nkraftigt beroende av priset. Många beslutsfattare\r\nunderskattar detta prisberoende. I somras såg vi ett\r\nmycket intressant exempel på detta, då SJ grovt\r\nhade felbedömt folks vilja att åka tåg till sänkta\r\npriser. Efterfrågan ökade mer än man trodde. Det\r\när viktigt att man nu drar rätt slutsatser för\r\nframtiden, eftersom marginalkostnaden för ökade\r\nresandeströmmar på järnväg är låg.</pre><pre>De viktiga principfrågorna som vi måste ställa oss\r\när om det finns en rimlig lönsamhet i stora\r\nmotorvägar, då miljökostnaderna beaktas, och om\r\ndet finns bättre alternativ. Med stöd av gårdagens\r\nbedömningar håller vi i dag på att i snabb takt\r\nminska morgondagens möjligheter till miljövänliga\r\ntransporter, exempelvis genom att satsa på\r\nÖresundsbron, Vedabron och storstadspaketen i\r\nStockholm, Göteborg och Malmö samt genom att\r\nbygga ut flygkapaciteten på Arlanda.</pre><pre>Ur miljösynpunkt är Öresundsbron inte ett\r\nlångsiktigt hållbart projekt. Jag utgår ifrån att\r\nregeringen, innan den fattar slutligt beslut,\r\nverkligen mycket noga studerar vad\r\nKoncessionsnämnden för miljöskydd har anfört.</pre><pre>Dennispaketet är en orimlig satsning om vi vill\r\nskapa ett långsiktigt hållbart kretsloppssamhälle.\r\nFramtidens samhälle måste byggas på ett flexibelt\r\nsätt, och stadsmotorvägar är allt annat än flexibla.\r\nVästerleden och Österleden, som ingår i\r\nDennispaketet, skulle inte på sikt avlasta de mindre\r\nvägarna i Stockholmsregionen. De skulle främst\r\ngenerera ny biltrafik.</pre><pre>Vi kan inte fortsätta att förbruka naturresurser i en\r\nrasande fart och vänta med att ta hänsyn till miljön.\r\nDet är vår generation som måste ändra den\r\nmaterialistiska, slösande västerländska livsstilen.\r\nGenom att lägga mer skatt på förbrukning av\r\nnaturresurser och i motsvarande mån minska\r\nskatten på arbetskraft skulle vi kunna få ett\r\nlångsiktigt hållbart samhälle med mindre\r\narbetslöshet.</pre><pre>Anf. 116  MARGARETA WINBERG (s)\r\nreplik:</pre><pre>Herr talman! Jag måste medge att jag blir både\r\nimponerad och en aning upprörd när jag hör\r\nFolkpartiet liberalernas representant uttala sig som\r\nhan gör.</pre><pre>Han kritiserar motorvägar, Vedabron,\r\nÖresundsbron, Dennispaketet och den tredje\r\nlandningsbanan på Arlanda. Det är projekt som\r\nhans representanter i regeringen har varit med om\r\natt driva fram. Det är ganska skickligt. På det här\r\nviset ger han ju intryck av att Folkpartiet står litet\r\ngrand vid sidan om och att folkpartisterna i\r\nriskdagen inte tycker om det här. Men\r\nfolkpartisterna i regeringen är med och driver fram\r\nde här projekten.</pre><pre>Det är litet omoraliskt att hantera politiken på det\r\nsättet. Men jag ser självfallet fram emot att få\r\nFolkpartiets röster mot en Öresundsbro den dag\r\nsom vi skall rösta om det i riksdagen.</pre><pre>Vi hörde också att Folkpartiet har drivit frågan om\r\nekonomiska styrmedel i ett kvarts sekel. Ni kan ju\r\ninte ha haft särskilt stort inflytande under den\r\nsenaste tiden i regeringen. Jag kan inte förstå vilka\r\nekonomiska styrmedel som har införts. Regeringen\r\nhar infört sådana, säger Lennart Fremling. Vilka\r\ndå? Lennart Fremling kanske skulle kunna ge mig\r\nen precisering av de 8 miljader som fanns med i\r\nkompletteringspropositionen. De skulle vara\r\nintäkter -- en förstärkning av budgeten. De skulle\r\nbestå av ekonomiska styrmedel, men det framgår\r\ninte av vilka. Då är det ju ingenting. Då är det\r\nganska tomt. Kanske har Lennart Fremling en idé\r\nom hur regeringen eller, för all del, Folkpartiet skall\r\nkunna konkretisera 8 miljarder. Det är ju rätt\r\nmycket pengar.</pre><pre>Lennart Fremling påstår också att Folkpartiet har\r\nföreslagit s.k. bubblor. Det är nog mycket riktigt så.\r\nVi har lagt fram förslag i vårt utskott och här i\r\nkammaren, men dem har Folkpartiet gått emot. Så\r\nvar det med det intresset.</pre><pre>Jag skall till sist ta upp arealersättningen. Det skulle\r\nvara något bra för landskapet och möjligen för den\r\nbiologiska mångfalden. Hur det kan det vara så?\r\nMed den utformning som ni förespråkar utgår\r\nersättningen per hektar, oavsett hur landskapet ser\r\nut och vad det finns för värden att bevara på just\r\nden hektar som man får pengar för. Det kan väl inte\r\nvara så bra. Är det inte bättre att stötta vårt förslag?\r\nDet tar sikte på att man skall hitta de mest\r\nvärdefulla markerna och att man skall värdera dem\r\noch fördela pengar efter hur värdefulla de är. Det\r\nförslaget har vi lagt fram, men också det har ni\r\nröstat emot.</pre><pre>Anf. 117  LENNART FREMLING (fp)\r\nreplik:</pre><pre>Herr talman! I mitt anförande har jag beskrivit\r\nmiljöeffekterna av trafikledssatsningarna. Det kan\r\nju finnas andra aspekter som man väger in när man\r\nskall ta slutlig ställning till om en viss satsning skall\r\ngenomföras eller inte.</pre><pre>Jag tror inte att det var angivet att de 8 miljarder\r\nsom Margareta Winberg nämner fullt ut avser\r\nstyrmedel när det gäller miljön. Det är olika typer\r\nav punktskatter, såvitt jag har förstått. Det är\r\ntroligt att en relativt liten del av detta belopp\r\nkommer att bestå av statsinkomster till följd av\r\nsådana styrmedel.</pre><pre>Jag förstår faktiskt inte Margareta Winbergs\r\nkommentar om de s.k. bubblorna. Vi vill driva på\r\ndet här, och det pågår vissa utredningar. Vi måste\r\nju ha konkreta förslag för att kunna fatta beslut.\r\nDet här är inte alldeles enkla frågor. Det måste\r\ngöras en teknisk utredning.</pre><pre>Vi måste tänka långsiktigt. I den rika världen måste\r\nvi räkna med att i vissa avseenden förändra vår\r\nlivsstil. Vi måste begränsa de fysiska transporterna\r\noch bl.a. satsa på teleteknik. En del människor\r\nkommer säkert att uppfatta denna förändring som\r\nuppoffringar i vår levnadsstandard, men det finns\r\ninget moraliskt hållbart alternativ. Dagens livsstil\r\nvältrar ju faktiskt över flera kända problem på\r\nkommande generationer. Jag tänker på\r\nförsurningen, övergödningen, växthuseffekten,\r\nozonhålet och bevarandet av den biologiska\r\nmångfalden. Detta måste successivt diskuteras, och\r\nman måste bilda opinion i den här riktningen. Det\r\när knepiga och långsiktiga frågor. På den punkten\r\ntror jag att vi är helt överens.</pre><pre>Det hade varit bättre om vi inte hade behövt kämpa\r\nså länge med att förklara incitamenten i de här\r\nekonomiska styrmedlen utan fått stöd för de\r\ntankegångarna redan på 70- och 80-talet.</pre><pre>Anf. 118  MARGARETA WINBERG (s)\r\nreplik:</pre><pre>Herr talman! Jag vet att frågan om de s.k.\r\nbubblorna behöver utredas. Vi menar dock att\r\nutredningarna är klara när det gäller de områden\r\ndär vi har lagt fram förslag. Det handlar framför allt\r\nom utsläppsrättigheter mellan Sverige och\r\nBaltikum.</pre><pre>Vi är helt överens om att den rika världen måste\r\nförändra sitt sätt att leva och vara. Det måste gå\r\nganska snabbt. Om man tittar på\r\nbefolkningsexplosionen 25 år framåt i tiden inser\r\nman att vår levnadsstandard är något för hög, om\r\nvi skall kunna klara av att ge den nuvarande\r\ngenerationen och de kommande en något så när\r\ndräglig standard.</pre><pre>Lennart Fremling säger att vi skall bilda opinion.\r\nDen opinionen finns redan. I olika\r\nopinionsundersökningar har man frågat människor\r\ni Sverige vad de tycker om miljön och framför allt\r\nvilken politisk fråga som de tycker är den\r\nviktigaste. Näst frågan om sysselsättningen och\r\narbetslösheten är miljöfrågan viktigast. Jag tror att\r\nvi har klarat av opinionsbildningen ganska bra.\r\nDärför gäller det nu att handla och inte enbart\r\nprata.</pre><pre>Jag fick inte något svar på min fråga om\r\narealersättningen: Hur skall den utformas så att\r\nden biologiska mångfalden bevaras och\r\nmonokulturer inte ensidigt gynnas? Det är en fråga\r\nsom vi har diskuterat. Jag upplever att vi inte har\r\nfått gehör för vår linje om en mer precis satsning\r\npå områden där det finns arter att bevara, dvs. en\r\ndifferentierad arealersättning. Ni har slaviskt följt\r\nCenterpartiets, böndernas, idéer om en generell\r\nersättning som skall vara lika för alla och utgå per\r\nhektar. Tycker Lennart Fremling att detta är bra ur\r\nmiljösynpunkt?</pre><pre>Anf. 119  LENNART FREMLING (fp)\r\nreplik:</pre><pre>Herr talman! Nu förstår jag bättre varför\r\nMargareta Winberg talade om bubblor här. Den\r\nhär växlingen mellan utsläpp i Sverige och\r\nBaltikum är väl inte ett exempel på att man inför\r\növerlåtbara utsläppsrätter, som man alltså kan\r\növerlåta mellan olika innehavare. Det är den idén\r\nsom vi har tänkt att man borde pröva.</pre><pre>Det finns inget färdigt förslag beträffande\r\narealersättningen. Vi får väl hoppas att det så\r\nsmåningom kommer fram ett sådant. Folkpartiet\r\nföljer inte alls slaviskt något Center eller LRF-\r\ninitiativ. Tvärtom är det väl så att lantbrukarna inte\r\nställer upp på de synpunkter som Folkpartiet har\r\nfört fram här. Vi har bara talat om en viss nivå på\r\nden här arealersättningen som ett räkneexempel.\r\nJag tycker att det är helt naturligt att man på något\r\nsätt graderar marken. Vi känner mycket stor\r\nsympati för det väl genomarbetade förslag som\r\nSvenska naturskyddsföreningen har lagt fram. Det\r\nmåste dock bearbetas så att man får ett konkret\r\nförslag från regeringens sida.</pre><pre>Anf. 120  MAX MONTALVO (nyd) replik:</pre><pre>Herr talman! Jag har märkt att Lennart Fremling\r\nsällar sig till Centern och Socialdemokraterna när\r\ndet gäller att tävla om att vara bäst i att föreslå en\r\nmängd bra saker för miljön. Men är det inte att vara\r\nlitet väl populistisk?</pre><pre>Lennart Fremling sade att jag hade nämnt att man\r\nskulle ha de rika att betala avlatsbreven. Jag\r\npåpekade att det har blivit en handel med\r\navlatsbrev så till vida att man i princip betalar in 15\r\nmiljarder i skatter. Sedan går 2,5 miljarder ut för att\r\nförbättra miljön. Det var det jag ville påpeka. Det\r\när orimliga proportioner. Ni har tagit över en\r\ngammal socialdemokratisk åtgärd där man bara tar\r\nin skatter till staten men inte gör något för miljön.</pre><pre>Vi kom in på att Folkpartiet tydligen har något\r\npatent på att man skall tala om för folk vilket\r\nfärdmedel folk skall åka med. Det är samma idé som\r\nmed invandringen. Man skall tala om för folk vad\r\nfolk skall tycka. Det är horribelt. Om folk vill åka\r\nbil och väljer det skall de väl få göra det i ett fritt\r\nland. Sedan skall det i så fall finnas incitament för\r\natt åka kollektivt. Det måste väl vara någon rim och\r\nreson i det hela. Det är horribelt att höra från ett\r\nborgerligt parti att man skall tala om för folk hur de\r\nskall åka.</pre><pre>Det är väl självklart att det är ur\r\ntrafiksäkerhetssynpunkt som man bygger\r\nmotorvägar. Det talades om miljön i\r\nsammanhanget. Vi bygger väl inte dagens\r\nmotorvägar för dagens trafik utan för framtidens\r\ntrafik. Då räknar vi med att forskningen skall ha\r\nkommit så långt att vi i framtiden kanske har andra\r\ndrivmedel och andra typer av motorer. Jag är\r\nmycket förvånad över resonemanget.</pre><pre>Anf. 121  LENNART FREMLING (fp)\r\nreplik:</pre><pre>Herr talman! Max Montalvo sade inledningsvis att\r\ndet verkar som om partierna tävlar om att vara bäst\r\npå att föreslå bra saker. Det är väl ganska naturligt.\r\nDet är klart att vi försöker komma med så bra\r\nförslag som möjligt.</pre><pre>Max Montalvo frågade också om det jag säger inte\r\när populistiskt. Det som jag säger i mitt anförande\r\när helt och hållet min övertygelse.</pre><pre>När det gäller miljöavgifter är det uppenbart att\r\nMax Montalvo inte har förstått riktigt hur vi vill\r\narbeta med incitament. Som det har sagts här\r\ntidigare finns möjlighet att göra en skatteväxling.\r\nVi tycker inte att man skall höja skattetrycket, men\r\nvi tycker att en del skatter skall omfördelas så att\r\nman betalar mer skatt när man använder\r\nnaturresurser. I gengäld kan man betala mindre\r\nskatt på arbetskraft. På det sättet skulle vi kunna få\r\nett långsiktigt hållbart samhälle med mindre\r\narbetslöshet.</pre><pre>Som jag tror framgår ganska tydligt är det inte min\r\nmening att tvinga folk att använda vissa färdmedel.\r\nFolk skall fritt få möjlighet att välja. Det är det som\r\nligger i vår politik. Individens valfrihet skall inte\r\ninskränkas. Man skall dock få betala vad det\r\nverkligen kostar så att det inte blir ett\r\növerutnyttjande.</pre><pre>Här kan man då komma in på diskussionen, som\r\njag med oro har sett tidningsuppgifter om, om de\r\nskatteregler som skall gälla för tjänstebilar. Om\r\nman inte gör något åt de skattereglerna kommer\r\nman att ha marginalkostnaden noll för ytterligare\r\nbilresa. Då får man fel incitament. Jag hoppas att\r\nman kommer att kunna hitta några vettiga\r\nregelsystem som gör att även den som har en\r\ntjänstebil kommer att känna av en viss\r\nmarginalkostnad vid varje enskild resa om han\r\nreser med bil i stället för att välja ett annat\r\nfärdmedel. Annars blir det inte ett rationellt\r\nfärdmedelsval i samhället.</pre><pre>Anf. 122  MAX MONTALVO (nyd) replik:</pre><pre>Herr talman! Lennart Fremling, det var skönt att\r\nhöra att valfriheten skulle få vara kvar även i ett\r\nfolkpartistiskt samhälle. Jag undrar dock om inte\r\nbilisterna betalar vad det kostar. Enligt min åsikt\r\nbetalar vi alldeles för mycket. Där kan vi ha olika\r\nåsikter om man lägger in sjukvård och alla möjliga\r\nsociala kostnader. Men om man håller sig till det\r\nsom man lägger in i bilkostnader betalar vi alldeles\r\nför mycket enligt min åsikt.</pre><pre>Anf. 123  LENNART FREMLING (fp)\r\nreplik:</pre><pre>Herr talman! På den punkten kan vi ha olika\r\nåsikter. Det ligger ju värderingar i botten om hur\r\nman skall beräkna detta. Man räknar normalt inte\r\nmed att man täcker miljökostnaderna. Jag tror att\r\nvi får föra debatten vidare om vilka miljöeffekter\r\nbilismen har.</pre><pre>Anf. 124  Miljöminister OLOF JOHANSSON\r\n(c):</pre><pre>Herr talman! Jag tänkte att jag skulle hjälpa till\r\nmed det som man bör göra i en debatt, nämligen att\r\nräta ut fler frågetecken än som reses -- utöver den\r\nhär konfrontationen mellan olika värderingar.</pre><pre>Lennart Fremling ställde frågan om miljöskulden.\r\nJag hann inte ta upp den i mina tidigare inlägg. Det\r\nhandlar dock om att finna instrument som tydliggör\r\nsambandet mellan ekologi och ekonomi. Då\r\narbetar vi på olika sätt för att använda\r\nnationalräkenskaperna också som ett\r\nuttrycksmedel för att beräkna miljökostnaderna.\r\nDessutom utvecklar vi miljöindex som ger ett\r\nuttryck för hur långt vi har kommit i förhållande till\r\nde miljömål vi har satt upp.</pre><pre>Det viktiga är att miljöskulden innebär en\r\nmöjlighet att pedagogiskt förklara vad vi själva\r\norsakar och vad vi skjuter över på kommande\r\ngenerationer om vi inte gör något åt miljöskadorna.</pre><pre>Vi har låtit professor Arne Jernelöv på IVL ta fram\r\nen utredning om miljöskuldens storlek.\r\nMiljöskulden definieras då som det som är möjligt\r\natt reparera. Han har beräknat den totala skulden\r\ni dagsläget till mellan 260 och 300 miljarder kronor.\r\nSkulden består naturligtvis av olika delar, t.ex. ca\r\n85 miljarder i kostnader för att motverka vårt\r\nbidrag till växthuseffekten. Det handlar alltså om\r\nutsläpp av koldioxid, freoner, metylbromider o.dyl.\r\nsom påverkar klimatet negativt.</pre><pre>Det är mot den här bakgrunden man skall se\r\nregeringens uttalande i årets finansplan om att\r\nmiljöskulden inte får öka. I dag är ökningstakten ca\r\n7 miljarder kronor om året.</pre><pre>Naturligtvis är det viktigt att anpassa de\r\nekonomiska styrmedlen så att de angriper rätt\r\nproblem och ges rätt prioritering i förhållande till\r\nhur miljöskulden ser ut.</pre><pre>Det gäller t.ex. avfallsområdet där vi har mängder\r\nav deponier. De är ett uttryck för en misslyckad\r\nmiljöpolitik. Det är egentligen frågan om en resurs\r\nsom kan återvinnas och återanvändas. Det är\r\ndärför vi utreder införandet av en avfallsskatt.</pre><pre>På samma sätt är det med koldioxidskatten och\r\nenergiskatter, som då avser att medverka till en\r\nbelastning av de utsläpp som är skadliga och minska\r\nden förbrukning av fossila bränslen som vi har.</pre><pre>När det gäller kvävedioxiderna arbetar vi med den\r\ns.k. NOX-avgiften. Det innebär att vi tar ut en\r\navgift och betalar tillbaka lika mycket till\r\navgiftsbetalarna som kollektiv med utgångspunkt i\r\nhur de sköter energieffektiviseringen och liknande\r\nsaker.</pre><pre>Miljöskuldstänkandet är också viktigt i\r\nförebyggande syfte. Det innebär att man mera\r\ntydligt kan rikta åtgärder så att man undviker att\r\nuppnå en ökning av miljöskulden. Ett exempel på\r\ndetta kan t.ex. vara beslutet under 80-talet om att\r\ninföra katalysatorer på nya bilar.</pre><pre>Anf. 125  LENNART FREMLING (fp)\r\nreplik:</pre><pre>Herr talman! Jag vill tacka miljöministern för\r\nutläggningen om miljöskulden. Jag tror också att\r\ndet är en väldigt viktig pedagogisk faktor att räkna\r\ndetta i pengar. Så länge man inte sätter kronor och\r\nören på vissa typer av fenomen, är det svårt att föra\r\nut, förklara och se den förändring som sker årligen.\r\nJag är glad över det som miljöministern kallar för\r\ndet politiska beskedet i regeringsförklaringen. Jag\r\nutgår från att det kommer att åtföljas av rimliga\r\nåtgärder så att miljöskulden faktiskt inte ökar.</pre><pre>Anf. 126  DAN ERICSSON i Kolmården\r\n(kds):</pre><pre>Herr talman! Margareta Winberg började med att\r\nkommentera de olika partierna. Nu har dess värre\r\nMargareta Winberg tvingats lämna kammaren.\r\nMen jag vill ändå något från min utgångspunkt\r\nkommentera vad hon sade.</pre><pre>Margareta Winberg sade bl.a. att\r\nkristdemokraterna vill väl i miljöpolitiken. Det får\r\nman se positivt på. Sedan hade hon uppfattningar\r\nom politikens moraliska anseende. Då vill jag\r\nvända på frågan. Jag hade velat ställa den till\r\nMargareta Winberg. Hur ser socialdemokraterna\r\nsjälva på de moraliska frågorna i miljöpolitiken?</pre><pre>Vi kan t.ex. se på den miljöskuld som nyss\r\ndebatterades. Den har byggts upp under så många\r\når under den tid då socialdemokratin drev fram\r\nstorskalighet och stordrift ofta på miljöns\r\nbekostnad. Då byggdes den stora miljöskulden upp\r\nsom denna regering nu får ta över, försöka bromsa\r\ntillväxten på och betala av.</pre><pre>Motsvarande situation råder på det ekonomiska\r\nområdet. Man har grundlagt en situation som gör\r\natt vi måste ta itu med en tuff ekonomi. Det har\r\nbyggts upp en skuld. Precis likadant är det på\r\nmiljöområdet. Regeringen försöker ta itu med\r\nbåde de ekonomiska problemen och\r\nmiljöproblemen. Men det handlar också om\r\nskattesystem osv. Det är fråga om skattesystem som\r\nhar gynnat miljöförbrukning, dvs. gjort det dyrt att\r\nanvända mänsklig arbetskraft och gynnat\r\nanvändningen av ändliga naturresurser osv.</pre><pre>Har inte socialdemokratin ett stort moraliskt\r\nansvar för att vi har försatts i denna situation?</pre><pre>Energipolitiken är också väsentlig i miljödebatten.\r\nSocialdemokratin byggde fast oss i\r\nkärnkraftssamhället. År 1980 när vi hade möjlighet\r\natt välja en annan väg för att ta oss ur\r\nkärnkraftssamhället, drev socialdemokraterna\r\nfram linje 2. Det innebar att från sex\r\nkärnkraftsreaktorer byggdes vi än mer fast till 12\r\nkärnkraftsreaktorer i dag. Det gör det än svårare\r\natt välja en annan miljöriktig väg för energin. Har\r\ninte socialdemokratin ett moraliskt ansvar för den\r\nsituation som nu råder och som är betydligt tuffare\r\nän vad den hade blivit om utvecklingen hade vänts\r\nredan 1980?</pre><pre>Margareta Winberg sade också något om att kds\r\ntydligen tävlar med Centern om miljöpolitiken. Jag\r\nser det inte så. Det är väl bra om vi kan sporra\r\nvarandra till ytterligare insatser i miljöpolitiken.\r\nDet gäller över hela det politiska fältet. Där tycker\r\njag att Margareta Winberg hade rätt på en punkt.\r\nDet är viktigt att lyfta upp miljöpolitiken till en\r\nnationell fråga där vi faktiskt söker samling. Jag har\r\nockså uppfattat att socialdemokraterna många\r\ngånger har stämt in i de förslag som regeringen har\r\nlagt fram och inte har haft så stora avvikande\r\nuppfattningar utan enbart velat driva på. I stort sett\r\nhar man varit överens. Då finns det inte anledning\r\natt söka strid. Det är intressant att se vilka konkreta\r\nförslag som finns från det hållet utöver vad\r\nregeringen redan arbetar med.</pre><pre>Vi kristdemokrater menar att miljöpolitik och\r\nekonomisk politik måste integreras. Det har sagts\r\nav flera i debatten. Den ekonomiska politiken\r\nmåste aktivt syfta till att sätta rätt pris på slitage,\r\nnaturresurser och sådant som bidrar till\r\nmiljöförstöring. Miljökostnaden måste betalas fullt\r\nut i all produktion så att det sätts rätt priser på\r\nvaror. Målet är att styrmedlen är så pass starka att\r\nmiljöskulden för det första inte tillåts växa och för\r\ndet andra att resurser kan frigöras för reparation av\r\nmiljöskadorna och för att beta av miljöskulden.\r\nDet är likaså nödvändigt med en miljöjusterad\r\nbruttonationalprodukt, där förändringar i\r\nnationalförmögenheten redovisas.</pre><pre>En skatteväxling där miljöskatter utnyttjas i högre\r\ngrad medan skatt på arbetskraften minskas i\r\nmotsvarande mån är en nödvändig reform för att\r\nstimulera en hållbar utveckling. Miljöministern var\r\ninne på de tankegångarna. Jag vet att vi inte är\r\nensamma om detta. Det finns flera politiska partier\r\nsom arbetar för detta. Det är viktigt att vi i\r\ninternationellt perspektiv arbetar för ökad\r\nsamverkan om just miljöskatter för att säkra att\r\nresurser tillskapas för insatser inom miljö- och\r\nutvecklingsområdet. Sverige har arbetat aktivt och\r\nbör också fortsättningsvis arbeta hårt i\r\ninternationella sammanhang för att ekonomiska\r\nstyrmedel verkligen kommer till gagn för miljön.</pre><pre>Regeringen har gjort mycket som är bra.\r\nRegeringen har arbetat med\r\nkretsloppspropositionen. Det är ett första avstamp\r\npå det området. Man har arbetat med en\r\nklimatproposition. Också där har skett ett första\r\navstamp. Syftet måste vara att vi skall gå vidare.\r\nSom vi har hört i dag kommer också snart\r\npropositionen om biologisk mångfald. Det är\r\nväldigt bra.</pre><pre>Jag vill ställa en fråga när det gäller ekonomi och\r\nmiljö till miljöministern. Kommer miljöministern\r\natt ta nya initiativ för att vi skall få en ordentlig\r\ngenomlysning av just frågan om skatteväxling till\r\nförmån för miljön? Jag ser det som en central fråga.\r\nOlika former av skattereformer har diskuterats.\r\nMen jag undrar om inte detta är den viktigaste\r\nskattereformen för framtiden.</pre><pre>Anf. 127  MAX MONTALVO (nyd) replik:</pre><pre>Herr talman! Det går bra att tala gott om alternativ\r\ntill kärnkraften. Men vad har kds för konkreta\r\nalternativ till kärnkraften som inte går ut på\r\nflummet om att spara sig till något? Svensk industri\r\nbehöver billig elkraft för att kunna expandera. Vad\r\nfinns det för konkreta alternativ i dag?</pre><pre>Anf. 128  DAN ERICSSON i Kolmården (kds)\r\nreplik:</pre><pre>Herr talman! Max Montalvo uttrycker sig på\r\nföljande sätt: ''Flummet om att spara sig ur detta''.\r\nDet visar vilken inställning Ny demokrati har i\r\nenergipolitiken. Man har inte förstått sambanden i\r\nfråga om hur energipolitiken berör miljön.</pre><pre>Riksdagen lade fast 1991 två saker. Först och främst\r\nvar det ett energiprogram med inriktning mot\r\nsparande. Det är en viktig del av detta. Det andra\r\nvar utveckling av alternativa energikällor. Det\r\nhandlar om biobränslen. Regeringen har arbetat\r\nhårt med dessa frågor och har kommit en bit på väg.\r\nDet är centralt att gå framåt på\r\nbiobränslemarknaden. Frågan måste föras framåt\r\nhela tiden på dessa två punkter för att på så sätt\r\nmöjliggöra kärnkraftsavvecklingen.</pre><pre>Anf. 129  MAX MONTALVO (nyd) replik:</pre><pre>Herr talman! Jag behöver inte ta till ordet flum.\r\nDet blev ännu mera flum. Det fanns ingenting av\r\nsubstans. Det var bara en massa önsketänkande om\r\nframtiden. Det är absurt att spara sig till en framtid\r\ndär industrin skall komma i gång igen.</pre><pre></pre><pre>Anf. 130  DAN ERICSSON i Kolmården (kds)\r\nreplik:</pre><pre>Herr talman! Jag vet inte vad det är som Max\r\nMontalvo egentligen kräver. Det riksdagen lade\r\nfast 1991 och detta med att vi skall ha årliga\r\nkontrollstationer för att stämma av hur vi arbetar\r\nmed energiprogrammen för att klara avställningen\r\nav kärnkraften kallar jag inte ludd. Inte heller säger\r\njag att det saknar substans.</pre><pre>Det är viktigt att vi arbetar tillsammans för att\r\nverkligen nå resultat när det gäller de här målen.\r\nAtt färdriktningen är klar är en tydlig majoritet i\r\ndenna riksdag överens om. Vidare är det helt\r\nuppenbart efter det senaste inlägget att Ny\r\ndemokrati har ställt sig utanför här.</pre><pre>Anf. 131  Miljöminister OLOF JOHANSSON\r\n(c):</pre><pre>Herr talman! Jag vill gärna svara på den fråga som\r\nDan Ericsson i Kolmården ställde. Det viktiga med\r\nutredningar när man vill att saker skall hända är ju\r\natt utredningarna inte hindrar utvecklingen under\r\nden tid de pågår.</pre><pre>Att ta helhetsgrepp om saker får inte innebära att\r\nman låter utvecklingen stanna av. I stället gäller det\r\ni samband med att skattefrågor aktualiseras att hela\r\ntiden ha skatteväxlingsperspektivet tydligt framför\r\nsig.</pre><pre>Att regeringen i augusti tillsatte en utredning\r\nbeträffande förutsättningarna för expansion av\r\nprivat tjänsteproduktion är ett typexempel på en\r\nutveckling som skulle kunna leda i rätt riktning,\r\ndvs. mot minskad belastning på arbetskraften.\r\nTjänsteföretag är ju arbetskraftsintensiva. Vi kan\r\nnaturligtvis öppna för möjligheter att göra mera på\r\ndetta område om vi också kan finansiera det vi gör.\r\nDet kan vi åstadkomma genom att i stället ta de\r\nkostnader som en sänkning av tjänstebeskattningen\r\ninnebär på miljöbelastningens konto. Det är\r\nsamhällsekonomiskt sett en riktig utveckling. Den\r\ntypen av växelverkan måste man alltså hela tiden\r\nbevaka och arbeta för när de olika delarna kommer\r\nupp.</pre><pre>I och för sig har jag inget emot övergripande\r\nutredningar -- om det nu var det Dan Ericsson\r\nsyftade på. Det viktiga är att vi tar fasta på de\r\nmöjligheter som alltid finns i en snabb och\r\ndynamisk politisk utveckling. Det här är ett\r\nexempel på just en sådan möjlighet.</pre><pre>Anf. 132  DAN ERICSSON i Kolmården (kds)\r\nreplik:</pre><pre>Herr talman! Jag tackar miljöministern för det lilla\r\nsvaret.</pre><pre>Det finns ingen motsättning i att vi arbetar med de\r\nmindre frågorna under resans gång så att säga. Men\r\njag tror att det vore en väldig styrka om vi kunde\r\nförsöka göra frågan om omställningen av\r\nsamhället -- omställningen från ett skatteslag till ett\r\nannat -- till en ideologisk fråga. I\r\nförvaltarskapstanken ligger litet av detta.\r\nDessutom kan detta tydliggöra de förändringar som\r\nbehövs för samhällsmedborgarna.</pre><pre>Jag är inte ute efter att förhindra de steg som redan\r\ntas på en rad områden, utan jag är ute efter att vi\r\nskall få ett vidare grepp om detta. Jag vill att det\r\nskall tydliggöras att här genomför vi en tydlig\r\nskatteväxling -- från beskattning av arbetskraft till\r\nbeskattning av ändliga naturresurser.</pre><pre>Anf. 133  KAJ LARSSON (s):</pre><pre>Herr talman! Östersjön är sjuk och måste räddas!\r\nDet havet är vårt innanhav! Det är vårt ansvar!</pre><pre>När den socialdemokratiska partikongressen\r\nsammanträdde i Göteborg var den mycket bestämd\r\ni frågan om vad riksdagen bör göra för att rädda\r\nÖstersjön. Otåligheten var stor, och kongressen\r\nansåg att det inte fanns tid för att vänta.\r\nKongressens råd till riksdagen var:</pre><pre>-- Ta snabbt initiativ till bilaterala samarbetsprojekt\r\nmed Östersjöländerna. Särskilt nämndes Danmark\r\noch de nordtyska delstaterna när det gällde att\r\nminska kväveutsläppen från jordbruket.</pre><pre>-- Inrätta ett kommunaltekniskt institut i Baltikum\r\nmed uppgift att samordna investeringar och ge stöd\r\ntill vänortsarbetet mellan svenska och baltiska\r\nkommuner. Framför allt gäller det att ge hjälp för\r\natt bygga reningsverk och förbättra\r\nenergihushållningen.</pre><pre>Men kongressen hade ett budskap till, även om det\r\ninte klart uttalades: Vänta inte tills regeringen och\r\nOlof Johansson klivit ur långbänken. Starta\r\nmiljöarbetet för att rädda Östersjön redan nu -- ute\r\ni kommunerna, i organisationerna och bland\r\nallmänheten. Det lokala Agenda 21-arbetet kan bli\r\nen ny start för att minska utsläppen i Östersjön från\r\njordbruket, från trafiken och från tätorterna.</pre><pre>Vi socialdemokrater ser inte lågkonjunkturen som\r\nett hinder för en kraftfull miljöpolitik -- men det gör\r\ntydligen den borgerliga regeringen. Vi ser snarare\r\nlågkonjunkturen som en språngbräda till en bättre\r\nmiljöpolitik.</pre><pre>Det är nu vi av sysselsättningsskäl kan kräva\r\nåtgärder för att minska föroreningsbelastningen på\r\nÖstersjön.</pre><pre>Det är nu vi borde investera i reningsteknik och\r\ntekniskt kunnande i Östeuropa. Det gynnar både\r\nden svenska industrin och sysselsättningen.</pre><pre>Det är nu vi med AMS-medel kan hjälpa\r\njordbruket att minska näringsläckaget från åkrarna\r\noch ammoniakutsläppen från stallgödseln.</pre><pre>Vi socialdemokrater har mycket aktivt försökt\r\nmedverka till en kraftfull miljöpolitik i riksdagen.\r\nMen det har uppenbart varit svårt för\r\nfyrklöverregeringen att komma sams. I dag har vi\r\nfått ytterligare bekräftelse på hur dåligt\r\nhälsotillståndet i Östersjön är.</pre><pre>Sjukdomen M 74 slår hårt mot både den vilda och\r\nden odlade laxen. Man tror att sjukdomen beror på\r\norganiska klorerade gifter i havsvattnet.</pre><pre>De få återstående naturbestånden av lax befinner\r\nsig på gränsen till utrotning.</pre><pre>Många med mig tycker att hoten mot laxen är så\r\nallvarliga att regeringen snabbt borde ingripa. Vi\r\nriksdagsledamöter i jordbruksutskottet har under\r\nsommaren fått en mängd brev från organisationer\r\noch enskilda. Kraven är entydiga, nämligen att man\r\nskall stoppa fisket. Jag delar inte riktigt\r\nuppfattningen att man skall sätta stopp för fisket. I\r\nstället måste man koncentrera sig på forskning och\r\nfråga: Vad är orsaken till det här?</pre><pre>Hittills har regeringen förhållit sig väldigt passiv.\r\nVisserligen forskas det på detta område. Men då\r\nsjukdomen fått en explosionsartad utveckling\r\nunder 1992 och 1993 -- tidigare har den visat på\r\nmindre än 10 % dödlighet -- redovisar\r\nFiskeriverket nu en dödlighet hos laxyngel på 80--\r\n90 %. Det är verkligen hög tid att höja tempot\r\nbeträffande forskningen; detta för att laxen inte\r\nskall försvinna från Östersjön.</pre><pre>Blåstången med sitt myller av liv blir allt sällsyntare\r\nockså i Östersjön. Längs klipporna klättrar i stället\r\nhala slippriga grönalger, vars skydd för havets\r\nsmådjur inte alls kan jämföras med de busklika\r\nblåstångsbältena. Den förändringen är synbar och\r\nborde stämma till eftertanke.</pre><pre>Under vattenytan sker en mängd förändringar som\r\nvi inte kan se:</pre><pre>-- Förekomsten av DDT och PCB minskar i\r\nÖstersjön, och forskarna har sett en del positiva\r\neffekter i form av ett ökat antal sälkutar.</pre><pre>-- Samtidigt fortsätter förgiftningen av havet, men\r\ndet är nu fråga om andra miljögifter.\r\nLaxsjukdomen M 74 tror man bryter ut när\r\nbelastningen av organiska klorerade miljögifter är\r\nstor.</pre><pre>-- Den minskade övergödningen kan i sig bidra till\r\nhögre miljögiftshalter i havets organismer.</pre><pre>-- Övergödningen i sig är ett allvarligt problem som\r\nleder till att havsvikar växer igen och till syrebrist i\r\ndjupvattenhålorna.</pre><pre>Det är naturligtvis svårt ibland att se orsak och\r\nverkan, eftersom det naturliga samspelet är så\r\nkomplicerat. Kan det t.ex. vara så att ''reningen'' av\r\nÖstersjön, dvs. att vi klarar att minska\r\nkväveutsläppen på sikt, medför en ökad risk för\r\nhöga miljögiftshalter?</pre><pre>Tanken är naturligtvis skrämmande, men väl\r\nunderbyggd av forskare bl.a. vid Naturhistoriska\r\nriksmuseet.</pre><pre>Tidigare hotades sälstammen. Nu, när vi äntligen\r\nkan se en liten uppgång, kommer de allvarliga\r\nhoten mot laxen. Vad händer egentligen i\r\nÖstersjön? Och vad tänker regeringen göra för att\r\nrädda vårt värdefulla innanhav?</pre><pre>Det krävs ett kraftfullt helhetsgrepp för att rädda\r\nÖstersjön. Efter två år med regeringen Bildt är det\r\nuppenbart att denna regering inte är en regering\r\nsom slår vakt om miljön, trots allt klappande för\r\nbröstet från miljöministerns sida här i dag. Med\r\ndenna miljöpassiva regering kommer Östersjön att\r\nbli en stor dyngpöl.</pre><pre>Anf. 134  MAX MONTALVO (nyd) replik:</pre><pre>Herr talman! Jag är glad över att höra, Kaj\r\nLarsson, att socialdemokraterna vill hjälpa till att\r\nta hand om nedsmutsningen på andra sidan\r\nÖstersjön. Det har vi ''kört med'' ända sedan\r\nvalrörelsen.</pre><pre>Detta måste väl vara en nypåkommen idé hos\r\nsocialdemokraterna, för vi fick inte stöd för vår\r\nmotion när den behandlades. Men vi kan väl se\r\nfram emot att få stöd nästa gång en sådan motion\r\nkommer upp till behandling.</pre><pre>Anf. 135  KAJ LARSSON (s) replik:</pre><pre>Herr talman! Det är alldeles fel att påstå att detta\r\när ett nyvaknande. Vi har tidigare varit idégivare till\r\naktionsprogrammet för Östersjön. Det var\r\nsocialdemokraternas initiativ. Vi kan också påvisa\r\nandra saker där vi har tagit initiativ för att förbättra\r\nmiljön.</pre><pre>Kom inte och påstå att detta är ett nyvaknande för\r\nsocialdemokraterna! Vi har drivit en aktiv\r\nmiljöpolitik under våra år i regeringen. Om inte\r\nMax Montalvo känner till det kan jag upplysa om\r\natt två stora propositioner lades fram av den\r\nsocialdemokratiska regeringen. Läs dem! Då tror\r\njag att Max Montalvo blir införstådd med vad den\r\nsocialdemokratiska regeringen har gjort.</pre><pre>Anf. 136  MAX MONTALVO (nyd) replik:</pre><pre>Herr talman! Om det är så, Kaj Larsson, förvånar\r\ndet mig ännu mer att vi inte kunde få stöd för vår\r\nmotion.</pre><pre>Anf. 137  ROLF L NILSON (v):</pre><pre>Herr talman! Ungefär en fjärdedel av\r\nmiljöavsnittet i regeringsdeklarationen har bara\r\nberörts helt perifert. Det är det avsnitt som handlar\r\nom energipolitiken.</pre><pre>Det finns en sorts dubbelkommando i den här\r\nregeringen när det gäller energipolitiken. Men i\r\nregeringsdeklarationen har man valt att presentera\r\nden under miljöavsnittet. Jag tycker att det är bra\r\natt man har gjort presentationen där, men jag\r\ntycker inte att sättet man har presenterat\r\nenergipolitiken på är bra.</pre><pre>Vad jag förstår är avsnittet ett citat, huvudsakligen\r\nur den energiöverenskommelse som togs mellan tre\r\npartier 1991 och som regeringen sedan har sagt sig\r\nställa upp bakom. Men det är ett stympat citat. Man\r\nsäger att energipolitikens mål är att trygga\r\ntillgången på el och annan energi på internationellt\r\nkonkurrenskraftiga villkor och att energipolitiken\r\nskall utgå från vad natur och miljö långsiktigt tål.</pre><pre>Det finns ett avsnitt till. Det talar om energi från\r\nbiobränsle, solenergi och vindkraft, som skall\r\nutvecklas. Men själva grundbulten för\r\nenergiöverenskommelsen och det stora problemet i\r\nsvensk energi- och miljöpolitik --\r\nkärnkraftsavvecklingen -- nämns inte.</pre><pre>Jag tolkar detta som ett medvetet val av regeringen\r\natt föra bort kärnkraftspolitiken ur debatten. Det\r\ntycker jag är oerhört illa. En bra utveckling av\r\nmiljöpolitiken i Sverige kommer inte att kunna ske\r\nom inte strategiska beslut om\r\nkärnkraftsavvecklingen tas.</pre><pre>Det finns fortfarande hopp hos delar av industrin.\r\nDet finns ett hopp som stärks av otydliga politiker\r\neller politiker som ställer upp på en gammeldags\r\nmiljö- och energipolitik, där man tror att\r\nenergiresurser kan hanteras hur som helst och att\r\nnaturresurser är oändliga. Det är bara att hämta\r\ndem och förbruka dem. På så vis skall vi återskapa\r\nvälstånd och lycka i landet. Det är ett föråldrat\r\nsynsätt, som borde förpassas till historiens\r\nskräphög en gång för alla.</pre><pre>För att kunna göra det krävs klara och tydliga\r\nmarkeringar av att vi satsar på en ny energipolitik.\r\nDen klara och tydliga markeringen finns först då\r\nden första svenska reaktorn är avställd för gott.</pre><pre>För att detta skall kunna ske krävs en lag om\r\navställning av kärnkraften. Det går inte på annat\r\nsätt. Det är fel att göra det på annat sätt. Land skall\r\nmed lag byggas. Först när det finns en lag som säger\r\natt kärnkraftverk inte får drivas kan man förvänta\r\nsig att industrin följer ett sådant beslut. Det har\r\nalltså högsta prioritet att ta fram en lag om\r\nkärnkraftsavvecklingen. Det skulle vara ett\r\nlämpligt tillfälle att göra detta nu, under det sista\r\nriksdagsåret under den här valperioden.</pre><pre>Vi har på ett mycket påtagligt sätt fått kärnkraftens\r\nmiljöfarlighet, dess osäkerhet när det gäller\r\nförsörjning med energi och vår möjlighet att klara\r\nproduktion utan att kärnkraften är i gång\r\ndemonstrerad. Fem stycken reaktorer har varit\r\navställda under en period på över ett halvår. I dag\r\när ett antal reaktorer avställda. Jag är säker på att\r\nen av dem är Oskarshamn 1. Det finns ingen brist\r\npå energi, trots att det börjar gå bra för\r\nexportindustrin.</pre><pre>De säkerhetsproblem, och därmed potentiella\r\nmiljöproblem, som finns förknippade med den\r\nsvenska kärnkraften -- som beskrivs som säkrast i\r\nvärlden -- har illustrerats av den här avställningen.\r\nAnledningen till att man har stängt av är helt enkelt\r\natt kärnkraftverken inte har bedömts som säkra.</pre><pre>Det är hög tid att dels formulera en lag, dels\r\nbestämma vilken reaktor som skall stängas av först.\r\nI dag tycker jag att allt talar för att det bör vara den\r\näldsta, Oskarshamn 1, den som är avställd nu.\r\nSedan bör man ta Barsebäcksreaktorerna.</pre><pre>Det behövs en parlamentarisk kommission som\r\nföljer avställningen och ser till att den fortlöper på\r\nett ordnat sätt. Det behövs faktiskt en\r\nberedskapsplan också, om det skulle uppträda\r\nnågot liknande och allvarligare än det som skedde\r\nför styvt ett år sedan, sommaren 1992. Då fick man\r\nsnabbt stänga av fem reaktorer. Det skedde då\r\nunder maximalt gynnsamma betingelser. En\r\nkatastrofberedskap bör alltså finnas om den\r\nsvenska kärnkraften skulle behöva ställas av på\r\ngrund av akut fara.</pre><pre>Givetvis bör en sådan miljövänlig och ansvarsfull\r\npolitik också följas av ett internationellt agerande\r\nför att trygga säkerhet och avveckling främst i vår\r\nomedelbara omvärld.</pre><pre>Anf. 138  MAX MONTALVO (nyd) replik:</pre><pre>Herr talman! Det verkar nästan, Rolf Nilson, som\r\nom detta att stänga av kärnkraftverk har något slags\r\negenvärde för Vänsterpartiet. Det tycker jag låter\r\nlitet magstarkt.</pre><pre>I vår närhet, på andra sidan Östersjön, finns det en\r\nhel del kärnkraftverk som kanske borde stängas av\r\nföre våra egna. Vore det i så fall inte bättre att vi\r\nexporterade ström dit och hjälpte dem genom våra\r\nkärnkraftverk, i stället för att stänga av våra som är\r\nrelativt säkra? Jag vill inte säga att de är säkra, det\r\nvore att ta till överord.</pre><pre>Anf. 139  ROLF L NILSON (v) replik:</pre><pre>Herr talman! Man kan inte bygga sin\r\nenergiförsörjning och sin energipolitik på en\r\nkraftkälla som en nydemokratisk politiker säger är\r\nrelativt säker. Det är en eufemism för att detta är\r\nverkligt farligt. När t.o.m. en debattör från Ny\r\ndemokrati säger att vi inte helt kan lita på\r\nkärnkraftverken är det dags att dra öronen åt sig.</pre><pre>Faktum är att sommaren 1992 fick fem svenska\r\nreaktorer stängas på grund av akuta\r\nsäkerhetsproblem, brister i säkerheten som man\r\ninte hade kunnat förutse, som man inte kunde klara\r\ngenom löpande underhåll eller små insatser.</pre><pre>Det tycker jag är ett memento. Givetvis ligger det\r\ni Vänsterpartiets politik och i en ansvarsfull\r\nenergipolitik att åtgärder sätts in mot de faror som\r\nden bristfälliga säkerheten i östeuropeiska\r\nkärnkraftverk innebär. Det innebär att vi måste\r\nverka för att vissa av dem stängs omedelbart. Att\r\nlappa på andra är tyvärr nödvändigt för att folk inte\r\nskall frysa ihjäl och för att produktionen inte helt\r\noch hållet skall gå i stå i vissa östeuropeiska länder.\r\nMen det bör ligga som en integrerad del i den övriga\r\nvärldens stöd till utvecklingen i Östeuropa att man\r\nställer om energisystemen där, både när det gäller\r\navveckling av den farliga kärnkraften och när det\r\ngäller att dra ned koldioxidutsläppen och\r\neffektivisera energianvändningen. Där kan man\r\ntyvärr konstatera att det internationella samfundet,\r\nt.ex. G 7-länderna, inte har utnyttjat de\r\nmöjligheter som har funnits för att i samband med\r\natt man utlovar stöd till t.ex. OSS-länderna villkora\r\ndetta stöd med insatser för att effektivisera\r\nenergianvändningen.</pre><pre>Anf. 140  MAX MONTALVO (nyd) replik:</pre><pre>Herr talman! Jag sade ''relativt säkra'' därför att jag\r\ninte på något sätt ville vara stöddig och säga att de\r\nvar säkra. Jag tycker inte att man skall ta för stora\r\nord i sin mun.</pre><pre>Att man tillfälligt stängt av fem reaktorer i Sverige\r\när väl ett mått av klokhet; man har insett att de\r\nbehöver repareras innan det blir kris. Alla motorer\r\noch maskiner över huvud taget har så att säga\r\nutmattningsproblem. Det trodde jag att vi var på\r\ndet klara med i ett sådant samhälle som vi lever i.\r\nDärför är det väl inget fel i att förbättra dem. Om\r\nman tar litet tid på sig är det för min del okej, om\r\nman bara ser till att vi får den billiga elkraft som vi\r\nbehöver i det här landet.</pre><pre>Anf. 141  ROLF L NILSON (v) replik:</pre><pre>Herr talman! Det finns en nationell aspekt i detta.\r\nGenom ett risktagande som vårt parti inte är berett\r\natt ta kan man möjligtvis köpa svensk industri en\r\nfrist, en kortsiktig tillgång på billig energi från\r\nvattenkraft och svensk kärnkraft. Men det är litet\r\nansvarslöst därför att kraven på omställning\r\nkommer, dem kommer vi inte att kunna komma\r\nifrån. Bara ett sådant faktum som en öppnad\r\neuropeisk elmarknad med konkurrens kommer att\r\ntvinga upp de svenska elpriserna. Då räcker det inte\r\nmed elproduktion i svenska kärnkraftverk för att\r\nhålla dem nere. Elpriserna i Europa är generellt\r\nsett högre än de svenska. All rimlig\r\nmarknadsekonomi säger att det sker en utjämning\r\npå en högre nivå än den svenska. Av ekonomiska\r\nskäl är en höjning av elpriserna alltså på gång.</pre><pre>Ett annat, egentligen viktigare, faktum är att de\r\ninternationella miljööverenskommelser som vi har\r\nställt oss bakom förutsätter en utjämning av\r\nenergiförbrukningen mellan världens länder. Det\r\ninnebär med nödvändighet att de industrialiserade\r\nländerna, däribland Sverige, måste dra ner på sin\r\nenergikonsumtion. Det innebär för vår del -- det är\r\nden slutsats som vi drar av detta -- att det gäller att\r\nvara ute tidigt, rätta mun efter matsäcken, utveckla\r\ntekniker som bygger på så låg energikonsumtion\r\nsom möjligt, dels därför att det är nödvändigt, dels\r\ndärför att det är detta, inte billig energi, som i\r\nframtiden kommer att utgöra ett konkurrensmedel\r\npå de världsmarknader där den svenska industrin\r\npå 2000-talet kommer att konkurrera.</pre><pre>Anf. 142  LENNART DALÉUS (c):</pre><pre>Herr talman! Den regering där Centern har\r\nmiljöansvaret har börjat ett miljöarbete där man i\r\nväsentliga delar har bytt spår. Man har givit ett\r\nkonkret och tydligt innehåll åt det vi kallar\r\nkretsloppstänkandet och kretsloppsarbetet.\r\nProducentansvaret, att producenten av varor skall\r\nta ansvar för dem när de tjänat ut för sitt\r\nursprungliga ändamål, har satts i centrum och blivit\r\nvägledande för ett nytt ansvarstagande på\r\nmiljöområdet.</pre><pre>Regeringen har med en, som det visat sig i\r\nrealiteten, bred uppslutning ifrån riksdagen bakom\r\nkretsloppspropositionen gått in för att man för\r\nvarugrupp efter varugrupp inför\r\nproducentansvaret. Man har tagit ett första tydligt\r\nsteg när det gäller förpackningarna, hanteringen av\r\nreturpapper och batterier och när det gäller att\r\nförändra kvaliteten på avloppen i våra samhällen så\r\natt avloppsslam blir användbart i jordbruket. Man\r\nhar fört in kretsloppsarbete som en vital del av\r\nplan- och bygglagsarbetet. Man har tydligt och\r\nkraftfullt visat att man kommer att gå vidare, med\r\nen särskild kretsloppsdelegation som nu kommer\r\natt ta in nya varugrupper i arbetet. Det må gälla\r\nbilar och datorer eller enklare saker som skrot och\r\nlysrör. Man kommer att ge sig in på nya\r\nproduktgrupper, nya varuslag och nya material,\r\nt.ex. plaster och textilier.</pre><pre>Det här spårbytet har man gjort samtidigt som man\r\nkraftfullt har följt upp arbetet i Rio. Arbetet med\r\nden biologiska mångfaldskonventionen går mot sitt\r\nförsta avslut i Sverige i dag i och med att regeringen\r\nlägger fram propositionen om den svenska strategin\r\nför biologisk mångfald. Tidigare har själva\r\nkonventionen lagts fram för ratificering och för\r\nbeslut i riksdagen. Tidigare har också\r\nklimatkonventionen följts upp.</pre><pre>Det internationella arbetet har manifesterats\r\ngenom tydliga krav och ställningstaganden i\r\ndiskussionerna kring Sveriges nalkande till Europa.\r\nDetta manifesteras också med den nuvarande\r\nregeringens internationella engagemang.</pre><pre>Den sammanhållna bilden är att det finns en bred\r\nuppslutning bakom det här arbetet från samhället,\r\npå rikspolitisk nivå men också i kommuner. Vi har\r\nen bred uppslutning från det svenska näringslivet,\r\nsom visar att man är beredd att omforma sitt\r\narbete, tänka igenom produkterna och närmast på\r\nfrivillig bas gå in i kretsloppsengagemanget. Det är\r\ndetta resonemang, herr talman, som Margareta\r\nWinberg ger sig in på här i riksdagens miljödebatt.\r\nHon inleder det med att säga att ett internationellt\r\nansett miljöinstitut, World Watch Institute, i sin\r\nsenaste årsbok dömer ut det svenska miljöarbetet\r\noch säger att det inte längre finns en svensk\r\ntätposition.</pre><pre>Hon fortsatte sitt inlägg med att säga att man från\r\nsvensk sida i den internationella rangordningen\r\nhalkat ner i sin miljöteknikutveckling, som hon\r\nkallar det. Jag har, herr talman, tagit med mig\r\ninstitutets senaste årsbok, och jag har den här\r\nframför mig. Hade Margareta Winberg varit här,\r\nskulle jag ha uppmanat henne att söka i den boken\r\nefter den kritik som hon riktar mot det svenska\r\nmiljöarbetet. Hon kommer inte att finna den, den\r\nfinns inte i denna rapport, den har aldrig funnits i\r\nnågon rapport från World Watch Institute.\r\nEgentligen spelar det inte någon roll i sakfrågorna\r\nkring miljöarbetet vad Margareta Winberg säger på\r\nden här punkten. Men detta illustrerar bristen på\r\ntrovärdighet i de angrepp som socialdemokratin\r\nriktar mot regeringens miljöarbete. Om man inte\r\nens i portalmeningen i sitt miljöanförande i den\r\nallmänpolitiska debatten förmår att hålla sig till\r\nsakförhållandet, undrar jag var trovärdigheten\r\nfinns i de fortsatta resonemangen. Jag vill gärna be\r\nde socialdemokratiska företrädare som kommer att\r\ndelta i den fortsatta debatten att ta den här frågan\r\nmed sig till Margareta Winberg: Vad grundar hon\r\nsin kritik och sina svepande anslag mot regeringens\r\nmiljöpolitik på -- detta med hänvisning till\r\ninternationella vederhäftiga insititut?</pre><pre>Herr talman! Max Montalvos inlägg visar på den\r\ntraditionella bristen på förståelse för kärnkraftens\r\nproblem. Max Montalvo anser som vanligt att man\r\nskall söka sig utomlands när man skall avveckla\r\nkärnkraften. Jag vill direkt säga att jag i stort\r\ninstämmer i Rolf L Nilsons analys av bedömningen\r\nnär det gäller kärnkraften. Jag vill därför fråga Max\r\nMontalvo: Vilken reaktor i världen anser Max\r\nMontalvo utgör det potentiellt största hotet mot\r\nMalmö? Eller: Vilken reaktor i världen utgör det\r\nstörsta hotet mot Oskarshamn? Om Max Montalvo\r\nanser att det största hotet är en svensk reaktor, är\r\nhan då beredd att börja att diskutera en svensk\r\navveckling?</pre><pre>I anledning av Max Motalvos resonemang om\r\nkraftkostnaderna vill jag också fråga: Vilken är\r\nMax Montalvos bedömning av relationen mellan\r\nkärnkraftskostnaderna och andra kraftkostnader i\r\ndagens läge?</pre><pre>Anf. 143  KAJ LARSSON (s) replik:</pre><pre>Herr talman! Lennart Daléus, liksom ministern,\r\ninledde med att slå sig för bröstet och säga att de\r\nhar varit duktiga under den här tvåårsperioden.\r\nHan nämnde också att man hade bytt spår. Det är\r\nmöjligt att man har bytt spår, men man har tydligen\r\ninte hittat något nytt.</pre><pre>Jag har nu varit ledamot av jordbruksutskottet i\r\nåtta år. Under den förra socialdemokratiska\r\nregeringsperioden var det mycket arbetssamt när\r\ndet gällde miljön. Det lades fram två stora\r\npropositioner på miljöområdet. Under denna\r\ntvåårsperiod har arbetet med miljöfrågorna i\r\njordbruksutskottet varit väldigt lindrigt. Jag tycker\r\natt man skall ta det litet försiktigt, Lennart Daléus,\r\noch inte alltför mycket slå sig för bröstet och tro att\r\nman är duktig.</pre><pre>Jag efterlyste i mitt anförande ett svar på frågan vad\r\nregeringen tänker göra för att rädda Östersjön. Jag\r\nser föroreningarna där som ett allvarligt hot och ett\r\nmycket stort problem. Men Lennart Daléus nämnde\r\ninte ett ord om vad han och den centerpartistiska\r\nmiljöpolitiken vill göra för Östersjön. Jag förväntar\r\nmig att Lennart Daléus återkommer med ett\r\nförhoppningsfullt besked.</pre><pre>Anf. 144  LENNART DALÉUS (c) replik:</pre><pre>Herr talman! För att rätt sortera ut begreppen vill\r\njag fråga Kaj Larsson: Anser inte Kaj Larsson att\r\nkretsloppspropositionen innebär ett spårbyte, där\r\nmycket av hanteringsansvaret när det gäller\r\nmiljöområdet flyttas från de traditionella\r\naktörerna, såsom kommuner och statliga\r\ninstitutioner, över till det som med ett\r\nsammanfattande begrepp kan kallas för\r\nproducenterna? Jag har för mig att det under den\r\ndebatt som fördes här i kammaren i samband med\r\natt propositionen antogs fanns en deklarerad\r\nuppfattning även hos den socialdemokratiska\r\noppositionen, att denna innebar ett spårbyte. Det\r\nvore skönt att veta om det är vår gemensamma\r\nuppfattning.</pre><pre>Jag håller med Kaj Larssons om att det under de\r\nsex år som Socialdemokraterna hade ansvaret för\r\nmiljöfrågorna lades fram två miljöpropositioner.\r\nDet är riktigt. Men den nuvarande regeringen har\r\nvalt en annan modell, nämligen att successivt följa\r\nupp både internationella åtaganden och gjorda\r\nnationella ställningstaganden. Ambitionen att ägna\r\nsig åt Östersjön är någonting som är framträdande\r\ni regeringens miljöarbete, såväl när det gäller EG-\r\nförhandlingar som i fråga om generella stöd till\r\nangränsande länder, inte minst till Baltikum, bl.a.\r\ngenom utnyttjande av resurser som tagits fram\r\ninom ramen för gemensamma\r\nenergiöverenskommelser mellan flera partier i\r\nSverige.</pre><pre>Jag vill återkomma till den grundattityd som\r\nSocialdemokraterna i dag har anslagit. Är det Kaj\r\nLarssons bedömning att internationella\r\nvetenskapliga institut har dömt ut det svenska\r\nmiljöarbetet under de senaste åren? Är detta Kaj\r\nLarssons liksom Margareta Winbergs bedömning?</pre><pre>Anf. 145  KAJ LARSSON (s) replik:</pre><pre>Herr talman! Min bedömning är att Sverige är ett\r\nland som är långt kommet när det gäller miljö. Vi\r\nhar delvis ett försprång. Men detta försprång beror\r\nmycket på det som har gjorts tidigare. Det har inte\r\nåstadkommits under dessa två år.</pre><pre>Det är riktigt att det finns mycket som är bra i den\r\nproposition som Lennart Daléus talade om. Men\r\ndet tog väldigt lång tid att få fram denna\r\nproposition. Lennart Daléus borde också kunna\r\nhålla med om att det har skett en viss urvattning i\r\npropositionen. Den skulle ha kunnat innehålla\r\nmycket mer. Om framläggandet av denna\r\nproposition är orsaken till att man slår sig för\r\nbröstet, tycker jag att det är ett fattigdomsbevis,\r\nLennart Daléus.</pre><pre>Anf. 146  LENNART DALÉUS (c) replik:</pre><pre>Herr talman! Nu börjar det hela svänga på något\r\nsätt. Tidigare hette det från socialdemokratiskt håll\r\natt internationella institut dömer ut det svenska\r\nmiljöarbetet. Nu sade Kaj Larsson att vi i Sverige\r\nligger långt framme, visserligen beroende på att\r\ntidigare regeringar har varit duktiga. Under några\r\ntimmars debatt här i kammaren svänger\r\nuppenbarligen bedömningen av dagens situation,\r\noch inte bara bedömningen av Sverige utan också\r\nbedömningen av det som den här regeringen har\r\npresenterat. Tidigare ansåg man att\r\nkretsloppspropositionen inte innebar någonting.\r\nNu heter det helt plötsligt att det finns mycket som\r\när bra i den, även om det tog lång tid att få fram\r\nden. Från att man inledde med att regeringen\r\negentligen inte har gjort någonting på\r\nmiljöområdet, noterar jag att det i själva verket\r\ntydligen finns en bred uppslutning från de\r\nhärvarande socialdemokraterna om att Sverige\r\nligger långt framme och att det har skett ett\r\nspårbyte genom regeringens arbete. Det är bra att\r\ndetta klargörande kom till sist.</pre><pre>Anf. 147  MAX MONTALVO (nyd) replik:</pre><pre>Herr talman! Jag håller med Lennart Daléus om att\r\ndet alltid finns en risk för de städer som ligger i\r\nnärheten av de egna kärnkraftverken. Dessa städer\r\nhar naturligtvis faran på nära håll. Icke desto\r\nmindre anser jag att detta handlar om en svensk\r\nspetsteknologi som har utvecklats på ett mycket bra\r\nsätt, så att kärnkraften har blivit en relativt säker --\r\ndet vill jag fortfarande framhålla -- energikälla. Så\r\nlänge det inte finns något annat så att säga i\r\nblickfånget för att åstadkomma samma mängd\r\nenergi, anser vi att kärnkraften är det bästa för\r\ntillfället, från både miljö- och säkerhetssynpunkt.</pre><pre>Anf. 148  LENNART DALÉUS (c) replik:</pre><pre>Herr talman! Klokt nog undvek Max Montalvo att\r\ndiskutera kostnaderna för kärnkraftsproduktionen.\r\nJag bad ju tidigare Max Montalvo att utveckla sin\r\nsyn på balansen mellan kärnkraftskostnader och\r\nkostnader för annan kraftproduktion. Om man\r\nletar efter billig energi till den svenska industrin,\r\nblir då nästa fråga: Är det månntro kärnkraftsel\r\nsom man skall välja?</pre><pre>Det är riktigt att det är de svenska reaktorerna som\r\nutgör det potentiellt största hotet mot Sverige,\r\nnaturligtvis beroende på att de är belägna här. Om\r\nman menar allvar med en kärnkraftsavveckling, är\r\ndet förstås dessa reaktorer som i första hand skall\r\navvecklas. Det är svårare att få i gång en\r\navvecklingsprocedur i andra länder, vilket t.ex\r\nDanmark bittert har fått erfara.</pre><pre>Jag vill också varna Max Montalvo för att kalla\r\nkärnkraften för en svensk spetsteknologi. För drygt\r\n15 år sedan levererade ABB sin --\r\nförhoppningsvis -- sista reaktor. För att vara ett\r\nmått på spetstekonologi är detta exempel inte\r\nvidare aktuellt.</pre><pre>Anf. 149  LENA KLEVENÅS (s):</pre><pre>Herr talman! Jag har i min hand en bok från\r\nMiljövårdsberedningen, som heter Handel och\r\nmiljö mot en hållbar spelplan. I inledningen till\r\ndenna står det att den svenska regeringen i\r\nfinansplanen för 1993/94 har slagit fast att\r\nmiljöskulden inte får öka. Vi har också hört\r\nmiljöministern säga detta. Det är mycket glädjande\r\natt vi är eniga i dessa mycket viktiga frågor. Det står\r\nvidare att åtgärder för att uppfylla målet att säkra\r\nen uthållig utveckling därmed är en viktig del av\r\nden ekonomiska politiken. Gränsen för jordens\r\nbärkraft och naturens förmåga att ta hand om avfall\r\nutan att skada har passerats. Parallellen till statens\r\nbudgetunderskott är enkel -- underfinansiering tär\r\npå kapitalet.</pre><pre>Jag tycker att detta är ett alldeles utmärkt förord i\r\nen mycket viktig bok. Jag, liksom Lennart\r\nFremling, gläder mig åt att den ekologiska debatten\r\nkommer direkt efter den ekonomiska. Dessa båda\r\npolitikområden borde integreras ännu mer. Vi\r\nmåste driva en kraftfull miljöpolitik.</pre><pre>Jag tycker att den senare delen av debatten, innan\r\njag fick ordet, var litet tråkig. Jag skulle vilja att vi\r\ndebatterade de ekologiska miljöfrågorna på ett\r\nannorlunda sätt. Det är lika bra att erkänna att vi\r\ninom alla partier har svårigheter att hävda miljöns\r\nintressen. Centerpartiet har svårigheter gentemot\r\nbönderna och deras kemikalieanvändning i\r\njordbruket, Folkpartiet kanske har svårigheter\r\ngentemot transportsektorn -- vad vet jag -- kds har\r\nsina bekymmer och vi socialdemokrater har våra.\r\nVi har alla dessa svårigheter.</pre><pre>Jag har ändå glatt mig åt den insikt och\r\nsamstämmighet som finns från samtliga partier om\r\nlägets allvar. Kds talade om etik och moral i\r\npolitiken och frågade hur vi inom det\r\nsocialdemokratiska partiet ser på detta. Jag kan\r\ninte ge något annat svar än att vi har börjat\r\ndiskutera i dessa banor. Det är mycket glädjande\r\natt vi kan vara eniga om så mycket. Därför skulle\r\njag vilja att vi diskuterar hur vi skall driva den här\r\nkraftfulla miljöpolitiken. Jag tror att väljarna\r\nönskar ett samarbete på detta område likaväl som\r\npå det ekonomiska området.</pre><pre>En bra miljöpolitik måste drivas. Det är nödvändigt\r\nav rent miljöskäl, men också därför att det skapar\r\njobb. I denna utmärkta sammanställning kan man\r\nt.ex. läsa att miljöteknik är en tillväxtbransch för\r\n90-talet. Men i Sverige har vi faktiskt varit dåliga\r\npå att tillvarata detta. Hela miljösektorn beräknas\r\nväxa med 5,5 % per år för att uppgå till\r\n300 miljarder dollar år 2000. Som en jämförelse kan\r\nnämnas att hela marknaden för kemiska produkter\r\nuppgår till 500 miljarder dollar. Jämför\r\n300 miljarder för miljöteknik med 500 miljarder för\r\nkemiska produkter. Snart kommer kanske\r\nmiljötekniken att vara i kapp. Vidare står det att\r\nluft- och vattenvård är de två äldsta marknaderna.\r\nDär ligger Sverige ganska bra till. Men de nya\r\nsektorer som växer snabbast är avfallshantering,\r\nåtervinningsteknik, miljökonsulttjänster och ren\r\nteknologi. Man kan se att vi i Sverige är bra när det\r\ngäller de gamla områdena och dåliga på de nya. Jag\r\nskall inte gräla med någon om vem som bär skulden\r\ntill detta. Det är säkert fråga om ett ansvar som\r\ndelas av samtliga partier.</pre><pre>När det gäller tillväxten inom miljötekniksektorn\r\nligger Sverige ganska långt ned på listan. Det är\r\nbara tre länder som är sämre än Sverige. Sverige\r\nhar en tillväxt på 3,7 %, Canada 7,9 % och England\r\n6,3 %. EG-länderna Grekland, Portugal och\r\nSpanien som är fattiga länder, där mycket återstår\r\natt göra, har en tillväxt på 7--8 %.</pre><pre>Vi måste naturligtvis sätta in våra krafter och\r\nkonstruktivt diskutera hur vi skall få både bra jobb\r\noch god miljö.</pre><pre>Broderskapsrörelsen, de kristna\r\nsocialdemokraterna, i vars miljöutskott jag är\r\nordförande, har tagit fram en rapport som heter\r\nGröna jobb. Den visar att det kan skapas 70 000\r\ngröna jobb i Sverige och att det finns mycket som\r\nvi kan göra.</pre><pre>Vad har nu regeringen gjort och varför är vi\r\nsocialdemokrater kritiska och litet upprörda? Jo,\r\nman har exempelvis under de två gångna åren, som\r\njag har funnits här i riksdagen, bl.a. tagit bort det\r\nsom kallas prisregleringsavgiften på handelsgödsel.\r\nI stället har en s.k. fosforavgift införts, men denna\r\nplanerar man nu också att ta bort.</pre><pre>Miljöavgiften på kadmium är så lågt satt att den\r\ninte får någon styrande effekt. Den måste ha en\r\nstyrande effekt för att det skall löna sig att ta fram\r\nhandelsgödsel som bara innehåller fem gram\r\nkadmium per ton.</pre><pre>Riksdagen har tidigare uttalat att målet för\r\nkadmiumhalten i handelsgödsel skall vara fem\r\ngram per ton. Jag förstår inte varför regeringen och\r\nmiljöministern accepterar att det helt plötsligt kan\r\ninnehålla 50 gram per ton. Det är kadmiuminnehåll\r\nsom överstiger den nivån som avgiftsbeläggs.</pre><pre>Vi har talat mycket om kretslopp, vilket är ett\r\nalldeles utmärkt pedagogiskt begrepp. Men\r\nkretsloppet tar inte hand om kadmium. Kadmium\r\nstannar i njurarna på människor och djur, och det\r\nfinns redan så mycket kadmium i vetekärnor, t.ex.\r\ndet vete som odlas på Österlen, att vi för länge\r\nsedan har passerat det gränsvärde som vi planerar\r\natt besluta om i framtiden. Detta är en allvarlig\r\nkritik som vi vill rikta på en konkret punkt.</pre><pre>Anf. 150  LENNART DALÉUS (c) replik:</pre><pre>Herr talman! Lena Klevenås tycker att debatten\r\nblir litet tråkig när vi som företräder\r\nregeringspartierna tillbakavisar anklagelser som\r\nuppenbarligen är gjorda på felaktiga grunder.\r\nInnehållet i institutsrapporten som Margareta\r\nWinberg tidigare refererade till är kanske inte det\r\nmest intressanta även om det är symtomatiskt.\r\nViktigare är att vi företräder ett miljöarbete som\r\njust har bytt spår -- detta kanske också röner en viss\r\nupprördhet -- vilket innebär ett utnyttjande av\r\ndynamiken och kraften i ett näringsliv som har\r\nförändrat synen på miljön. Vi tror att näringslivet,\r\ni samspel med en stark politisk vilja att sätta\r\nmiljöfrågorna överst, kan ta ett ökat producent-\r\noch miljöansvar. Det är denna koppling som är ny\r\ni miljöarbetet. Jag förstår att detta till viss del kan\r\nuppröra.</pre><pre>Jag vill gratulera Lena Klevenås till att hon har tagit\r\nnoggrann del av Miljövårdsberedningens\r\nrapporter. Det är de värda. Även\r\nMiljövårdsberedningens aktiviteter är exempel på\r\nhur spjutspetsarna i miljöarbetet har förändrats och\r\nförnyats i denna regering. Miljövårdsberedningen\r\när ett exempel på detta. Där har man kopplat ihop\r\narbetet med miljö och utveckling.</pre><pre>Senast, herr talman, var i går när\r\nMiljövårdsberedningen stod värd för ett möte med\r\nchefen för UNDP, FN:s utvecklingsorgan, för att\r\njust diskutera sambandet mellan miljö och\r\nutveckling.</pre><pre>Jag blir litet undrande inför att Lena Klevenås ändå\r\nhakar upp sin kritik på regeringens miljöarbete\r\nmed en diskussion om de grannmässiga nivåerna på\r\navgiften på kadmium i handelsgödsel. Det visar att\r\nnågot gått snett i den miljöpolitiska diskussionen.</pre><pre>Anf. 151  LENA KLEVENÅS (s) replik:</pre><pre>Herr talman! Jag hakar upp min kritik på en\r\nkonkret fråga för att tydliggöra att det inte räcker\r\nmed ord. Kadmium är ett mycket giftigt ämne som\r\nfinns med på den lista över tio ämnen som skall\r\nförsvinna. Det är ett ämne som inte kan ingå i ett\r\nnaturligt kretslopp, därför att det är så skadligt.</pre><pre>Jag förvånas över och tycker inte att det är den goda\r\nmoral och etik i miljöpolitiken som jag skulle\r\nönska, att det parti som säger sig värna miljön och\r\nett rent jordbruk underlättar och gör det billigare\r\natt använda mer kadmium, vilket gör att mängden\r\nav detta ämne i våra jordar och därmed också i våra\r\nkroppar blir större.</pre><pre>Jag skall försöka hinna med att svara på frågan om\r\nMargareta Winbergs uttalande i början av hennes\r\nanförande. Det riktas inte någon kritik mot Sverige\r\ni World Watch Institutes rapport. Det var ett\r\nslarvigt uttryck av Margareta Winberg, som jag å\r\nhennes vägnar gärna kan be om ursäkt för. Det hon\r\nförmodligen syftade på var en artikel skriven av en\r\nav deras forskare som, om jag minns rätt, besökte\r\nSverige på försommaren. Han hävdade där att\r\nSverige hade halkat efter och inte alls befann sig i\r\nförsta rummet när det gällde miljöpolitiken.</pre><pre>När det gäller detta med ett nytt spår blev vi litet\r\nbesvikna när den väldigt fina ansatsen på\r\nkretsloppstänkandet resulterade i något så litet som\r\nett producentansvar för förpackningar. Det\r\nmedförde stor förvirring. Jag har här en artikel om\r\nen källsortering i Sibirien i Stockholm, där det står\r\natt total förvirring fick kommunen att avbryta ett\r\nsuccéprojekt. Producentansvaret för förpackningar\r\nhar skapat vissa svårigheter. Bergen av återvunna\r\nförpackningar växer, och man vet inte riktigt vad\r\nman skall göra av dem. Men det kanske är ett\r\ninkörningsproblem. Kanske har man satsat för\r\nmycket på att samla in stålplåt och liknande\r\nprodukter och för litet inriktat sig på giftiga saker\r\nsom bly och kadmium och därmed gått åt fel håll.</pre><pre>Anf. 152  LENNART DALÉUS (c) replik:</pre><pre>Herr talman! Jag respekterar Lena Klevenås\r\nkonstaterande beträffande Margareta Winbergs\r\nkritik, även om den lilla detaljen fortfarande gäller\r\natt forskaren som var här i somras inte talade om\r\nsvensk miljöpolitik utan om hanteringen av vissa\r\nenergifrågor. Det är en viss skillnad.</pre><pre>När det gäller kretsloppsarbetet levererar nog Lena\r\nKlevenås en skröna. Jag tror inte att bergen av de\r\ninsamlade materialen växer. Jag tror däremot att\r\nsignalen väldigt tydligt har gått fram till alla berörda\r\naktörer, kommuner, producenter och många andra\r\nnär det gäller hanteringen av i första rummet\r\nförpackningar. Man kan se hur många\r\nkaffeproducenter byter material i sina\r\nförpackningar. Man kan se hur återvinningsföretag\r\nväxer fram. Man kan se hur plastindustrin börjar\r\nåtaganden när det gäller återvinning. Man kan se\r\natt den process som regeringen har eftersträvat har\r\nsatt i gång. Kretsloppsarbetet har redan i\r\ninledningen lyckats. Regeringen kommer nu att gå\r\nvidare med de tunga och ännu viktigare\r\nprodukterna såsom bilar, datorer och annat. Jag\r\nhoppas och tror att det kommer att finnas en bred\r\nuppslutning också i denna kammare i det fortsatta\r\narbetet. Alla skall känna sig välkomna i\r\nkretsloppssamhället.</pre><pre>Anf. 153  LENA KLEVENÅS (s) replik:</pre><pre>Herr talman! Vi känner oss alla välkomna och\r\ndelaktiga i kretsloppssamhället. Men en av de stora\r\nsaker som Centerpartiet bör ta itu med är\r\nkretsloppet inom livsmedelsindustrin. De flesta\r\nmänniskor bor i städer, medan vi producerar våra\r\nlivsmedel på landsbygden. Det är ett fullkomligt\r\nlinjärt lopp med mat in till städerna, medan det som\r\nskall ut igen på åkrarna inte kommer dit. Där har\r\nvi ett jättejobb. Jag vill inte på något sätt rikta en\r\nanklagelse, men jag tycker ändå att det som hamnar\r\npå marken hamnar i våra kroppar. Genom den\r\navreglering som alla partier var eniga om i 1990 års\r\nbeslut skulle vi försöka uppnå ett rent och\r\nekologiskt jordbruk. Men nu återreglerar man och\r\nfår in mer kemikalier i jordbruket. Vi tycker att det\r\när mycket olyckligt att man genom denna\r\nåterreglering gynnar de stora sädesproducenterna\r\noch inför arealbidrag i stället för att gynna dem som\r\nskulle behöva odla i det man kallar skogs- och\r\nmellanbygden, där den biologiska mångfalden\r\nkunde bevaras. Mycket finns fortfarande att ta itu\r\nmed.</pre><pre>Lennart Daléus har förmodligen barn och läser\r\nBamse. Ni är för snälla. Det fattas litet\r\ndunderhonung. Marknaden är vargen och\r\nkusinerna. Där går ni omkring med Lille Skutt, och\r\ndet är Lennart Daléus som är Lille Skutt.</pre><pre>Anf. 154  LENNART FREMLING (fp)\r\nreplik:</pre><pre>Herr talman! Jag vill börja med att tacka Lena\r\nKlevenås för ett framtidsinriktat anförande. Hon\r\nverkade dock angelägen om att hitta problem inom\r\nde olika regeringspartierna. Folkpartiet skulle då\r\nha problem inom transportområdet. Jag har\r\nbeskrivit miljökonsekvenser. Oavsett vilken\r\nregering vi har måste man avväga miljöintressena\r\nmot bl.a. industrins konkurrenskraft.</pre><pre>Vi måste alla vara medvetna om att stora\r\nförändringar är på gång inom hela\r\nkommunikationssektorn i form av bolagiseringar,\r\nprivatiseringar, ökad konkurrens och avskaffande\r\nav monopol. Detta är mycket bra för effektiviteten,\r\nmen risken är att de ramar som fastställs av\r\nsamhället medverkar till att skapa enbart\r\nföretagsekonomisk effektivitet. Huvudbudskapet i\r\nmitt anförande var att trafikpolitiken måste inriktas\r\nså att konsumenterna betalar marginalkostnaden. I\r\ndetta skall ingå en värdering av miljökostnaderna.</pre><pre>Allt detta är komplicerat, och vi måste arbeta\r\nvidare med det. Men det innebär ingen kritik från\r\nmin sida. Min ambition är inte att leta syndabockar.\r\nSamhället kommer aldrig att bli färdigbyggt. Det\r\nmåste vi acceptera, även om det som jag här\r\nbeskriver i och för sig innebär ett annat synsätt än\r\ndet som den socialdemokratiska regeringen tidigare\r\nhar givit uttryck för. Jag tror att bolagiseringar,\r\nprivatiseringar samt ökad konkurrens och\r\navskaffande av monopol innebär ett värdefullt steg\r\ni rätt riktning. Man kan dock inte begära att allt\r\nskall kunna ske på ett par års tid. Samhället bli som\r\nsagt var aldrig färdigbyggt.</pre><pre>Anf. 155  LENA KLEVENÅS (s) replik:</pre><pre>Herr talman! Trafikområdet är ett av de viktigaste\r\nområdena. Jag lyssnade med intresse på Lennart\r\nFremling, för jag vet att han har stora kunskaper\r\njust på trafikområdet. Men i sin iver att vara till lags\r\nhar regeringen via sin centerpartistiska\r\nmiljöminister men ändå med Folkpartiets och hela\r\nregeringens goda minne sänkt miljöavgifterna på\r\ndiesel så att det miljövänligaste drivmedlet har\r\nhamnat under EG:s miniminormer. Miljöministern\r\nsade med stolthet tidigare att man har lyckats sänka\r\nandelen blyad bensin från 20 % till 7 % av\r\nmarknaden medan den oblyade andelen har ökat.\r\nMen avgifterna på fossila bränslen kan ju inte vara\r\nså låga att de ligger under EG:s miniminormer. Det\r\när ju att ge helt felaktiga signaler till marknaden.\r\nMed sådana signaler kan man inte driva ett\r\nförtroendeingivande internationellt\r\nmiljösamarbete.</pre><pre>I den rapport som jag fortfarande håller i handen,\r\nHandel och miljö, finns en mycket intressant\r\nfaktaruta om transporternas miljöeffekter. Man\r\nmåste alltså se till att de negativa effekterna av den\r\nökande handeln och de ökande transporterna\r\ngenom utsläpp till luften minskar. Beräkningar\r\nvisar att priset på varorna bara ökar marginellt, om\r\nman ökar avgifterna på transporterna. Det går\r\nalldeles utmärkt att reglera valet av transportmedel\r\ngenom att använda ekonomiska styrmedel. Det är\r\nförmodligen ett misstag i hanteringen att man har\r\nsänkt avgifterna under miniminormerna.</pre><pre>Anf. 156  LENNART FREMLING (fp)\r\nreplik:</pre><pre>Fru talman! Jag tror att det som har kommit till\r\nuttryck här egentligen är skillnaden mellan att sitta\r\ni opposition och att sitta i regeringsställning.\r\nOavsett vilket parti som innehar regeringsmakten\r\nmåste man, som jag tidigare nämnde, avväga\r\nmiljöaspekterna mot bl.a. industrins\r\nkonkurrenskraft.</pre><pre>Anf. 157  LENA KLEVENÅS (s) replik:</pre><pre>Fru talman! Jag vill då än en gång hänvisa till den\r\ntidigare nämnda rapporten, där det står att\r\nmiljöpolitiken skapar nya marknader. De största\r\noch tekniskt mest avancerade företagen har\r\nutvecklats i de länder som har en sträng\r\nmiljölagstiftning. Att ha en miljömässigt acceptabel\r\nproduktion blir en allt viktigare strategi för att\r\nuppnå konkurrenskraft.</pre><pre>Begreppet konkurrenskraft innehåller mer än vi\r\nhittills har varit vana vid, alltså inte bara ett lågt\r\npris. I egenskap av konsumenter efterfrågar\r\nmänniskor miljövänliga produkter. Kunskapen om\r\njordens tillstånd och mänsklighetens framtid ökar i\r\nväldigt snabb takt. Om inte Sverige och svenskt\r\nnäringsliv ser upp, kommer vi att ligga dåligt till\r\nfrån konkurrenssynpunkt.</pre><pre>Anf. 158  ROLF L NILSON (v) replik:</pre><pre>Fru talman! Det är oerhört sympatiskt att Lena\r\nKlevenås inbjuder till detta samtal om litet mer\r\növergripande miljöfrågor, men det innebär också\r\nsvårigheter. Ett resonemang kring det som förenar\r\noss leder lätt till att man inte pekar ut vilka som har\r\nansvaret för dåliga beslut. Det ger inte dem som\r\nfattat besluten möjlighet att ändra sig och ger inte\r\nväljarna den information som behövs för att utse\r\nbättre representanter.</pre><pre>Jag vill peka på ett centralt område av\r\nmiljöpolitiken, nämligen energi och kärnkraft.\r\nLena Klevenås eget parti, Socialdemokraterna, har\r\nett rätt stort ansvar för att det är så svårt att på ett\r\nkonkret och meningsfullt sätt diskutera\r\nenergipolitik i dag. En viktig drivkraft bakom\r\nenergiöverenskommelsen var ju den\r\nsocialdemokratiska regeringens vilja att föra undan\r\nkärnkraftsavvecklingen från debatten.</pre><pre>Jag har i många sammanhang berömt åtminstone\r\ndelar av denna överenskommelse, men jag börjar\r\nbli mer och mer tveksam och undrar om inte det\r\ntidigare beslutet, som socialdemokraterna likaledes\r\nlåg bakom, med fixerade årtal -- 1995 och 1996 --\r\nför starten av kärnkraftsavvecklingen, var bättre.\r\nJag tror att så var fallet.</pre><pre>Lena Klevenås inlägg ger mig också möjlighet att\r\nskryta litet med Vänsterpartiets insatser. Under\r\nsommaren publicerar riksdagskanslierna i regel\r\nrapporter, och en viktig rapport som vårt kansli har\r\ngjort handlar om miljöinvesteringar som ger ökad\r\nsysselsättning.</pre><pre>I de näringspolitiska debatterna, där jag brukar\r\ndelta, har ett centralt tema för mitt parti varit att\r\nbetona vikten av framsynta miljösatsningar, dels för\r\nderas egen skull, dels av det skäl som Lena\r\nKlevenås lyfter fram, nämligen att de stärker\r\nindustrins konkurrensförmåga. Också på detta\r\nområde har det fattats olyckliga beslut. Det värsta\r\nvar nog beslutet att sänka koldioxidskatten för den\r\nenergikrävande industrin. Denna tjänar i dag\r\ntillräckligt på den sjunkande kronan för att\r\negentligen inte behöva denna lilla lättnad, som i sin\r\ntur innebär en försämrad miljö.</pre><pre>Det finns motstånd hos tillväxtpolitiker, men det\r\nfinns också en kortsynthet och konservatism inom\r\ndelar av basindustrin som gör att det är svårt att få\r\ngehör för miljösatsningar.</pre><pre>Anf. 159  LENA KLEVENÅS (s) replik:</pre><pre>Fru talman! Jag vill börja min replik med att\r\nkommentera något som sades på förmiddagen. Jag\r\nhoppas att det är tillåtet. Jag tyckte att det var\r\nganska allvarligt. Ledaren för Ny demokrati, Ian\r\nWachtmeister, sade: I en demokrati är ingen\r\nansvarig. Detta förakt för demokrati var mycket\r\nstötande.</pre><pre>Jag kom att tänka på detta när Rolf L Nilson sade,\r\natt om man debatterar utan att framhäva sig själv\r\noch sitt parti och peka ut syndabockar, är det svårt\r\natt visa vilka som är ansvariga. Jag är orolig för vad\r\nsom händer med vår demokrati om människor tror\r\natt man genom att vart tredje år välja politiker kan\r\nfå alla sina problem lösta. Det är helt orimligt.</pre><pre>Människor genomskådar oss direkt om vi i vår jakt\r\npå väljare ägnar oss åt att se bakåt och peka ut att\r\nvi varit jätteduktiga och alla andra dåliga. Vi för\r\nmånga debatter, som vi fyller med ord, men orden\r\nhar snart inget innehåll, för vi är eniga om alla mål.</pre><pre>Jag vet inte hur vi skall komma ut ur detta dilemma,\r\nmen jag tycker att vi måste kräva ett ansvar både av\r\noss själva och av alla väljare. Vi måste försöka få\r\nsvenskarna att bli mer delaktiga i det politiska\r\narbetet. Vi måste tala på ett annat sätt och mena\r\nmer av vad vi säger, inte bara upprepa gamla\r\nfloskler och slänga dem i huvudet på varandra.</pre><pre>Dan Ericsson i Kolmården tog upp etik och moral,\r\noch det är viktigt att vi funderar litet på detta. Om\r\nen partiledare här kan säga att ingen är ansvarig i\r\nen demokrati, blir jag skrämd. Jag tror att vi skall\r\npeka ut oss själva som ansvariga, såväl väljare som\r\npolitiker. Alla människor kan göra något från den\r\negna plattformen. Vi kan göra det här i kammaren,\r\nmen de som sitter hemma vid köksbordet och tror\r\natt de genom att välja en gaphals till riksdagen kan\r\nlösa några demokratiska problem är illa ute.</pre><pre>När det gäller energipolitiken konkret vill jag säga\r\natt vi visst har ett ansvar. Jag har inget mandat att å\r\npartiets vägnar säga att Oskarshamn 1 skall stängas,\r\nmen personligen har jag den uppfattningen. Jag var\r\nockså anhängare av linje 3, men det var en svår tid.</pre><pre>Anf. 160  ROLF L NILSON (v) replik:</pre><pre>Fru talman! Det är lätt att hålla med om mycket av\r\ndet som Lena Klevenås sade, men jag har svårt att\r\nkoppla det till mitt eget inlägg. Det kan finnas flera\r\nskäl till det. Antingen kan jag ha uttryckt mig\r\nslarvigt, eller har Lena Klevenås lyssnat slarvigt.\r\nJag hoppas att det är mera åt det senare hållet.</pre><pre>Jag försökte nyansera debatten och säga att man\r\nbehöver både peka ut ansvaret och föra ett\r\nkonstruktivt samtal. Kan man bedriva politik på det\r\nplanet är det en rimlig och anständig sysselsättning,\r\nsom främjar demokratin.</pre><pre>Det finns en uppenbar risk för demokratin, om man\r\nbeskriver alla beslut som lika bra och alla aktörer\r\nsom lika goda kålsupare. En del av vårt ansvar\r\nbestår i att vara tydliga, givetvis inför oss själva men\r\nockså inför väljarna och våra politiska\r\nmotståndare.</pre><pre>När det sedan gäller framtids- och miljöfrågorna\r\nfinns det flera parter som är svåra att möta.\r\nGivetvis skall vi som politiker i riksdagen kritisera\r\nvarandra. Här finns ju ett politiskt ansvar. Men vi\r\nmåste också utvidga ansvaret och utkräva ett\r\nsådant, bl.a. i miljöfrågorna, av dem som kritiserar\r\npolitiker och politiska beslut mycket hårt, t.ex.\r\nföreträdare för industri, för fackföreningsrörelse\r\noch för andra intresseorganisationer.</pre><pre>Det är svårt att gentemot industriledare och\r\nindustriägare liksom gentemot vissa delar av\r\nfackföreningsrörelsen hävda de ståndpunkter som\r\njag tror att jag och Lena Klevenås har gemensamt,\r\nnämligen att det för landets och miljöns skull är\r\nnödvändigt med en omställning av produktionen i\r\nkretsloppsriktning, i en resurs- och energisnål\r\nriktning. Vi måste därför utkräva ett ansvar också\r\nav dem. Vi måste säga att de inte bara har rätt att\r\nattackera oss. De har också ett personligt ansvar att\r\ngå före. Vissa företag är framgångsrika med detta,\r\nmen tyvärr verkar det som om traditionen att ligga\r\nföre har skjutits i bakgrunden inom svensk\r\nföretagsamhet.</pre><pre>Anf. 161  LENA KLEVENÅS (s) replik:</pre><pre>Fru talman! Jag skall vara kortfattad. Jag är inte\r\nvan att få så många repliker och känner att jag just\r\nnu klarar det ganska dåligt. Jag erkänner att jag\r\ninte lyssnade ordentligt på vad Rolf L Nilson sade.\r\nDet var uttalandet om att det är svårt att peka ut\r\nden ansvarige som fick mig att minnas det som\r\nsades på förmiddagen, och jag ville gärna ta upp\r\ndet.</pre><pre>Det är så tragiskt att människor inte söker sig till\r\npartierna och till politiskt arbete, därför att de\r\ntycker att vi bara tjafsar och anklagar varandra. Jag\r\nhade besök i förra veckan som inte ville komma hit\r\noch lyssna efter invigningen på den inledande\r\ndebatten, därför att det är så förutsebart vad som\r\nskall sägas, att vi upprepar oss. Det är faktiskt inte\r\nalltid någon riktig lust och glädje och konstruktiv\r\ndiskussion. Det oroar mig mycket.</pre><pre>Anf. 162  ANNIKA ÅHNBERG (-):</pre><pre>Fru talman! I juni i år lämnade Naturvårdsverket\r\nsitt aktionsprogram, Miljö 93, till regeringen. Det\r\när avsett att vara en plattform för det fortsatta\r\nmiljöarbetet på alla olika nivåer. ''Vi når inte fram\r\ntill ett miljöanpassat samhälle med hittills beslutade\r\nåtgärder'', skriver Naturvårdsverket.</pre><pre>När man läser en sådan mening, bör man stanna\r\nupp och fundera litet. Det verkar inte som om\r\nregeringen har gjort det, i vart fall inte om man\r\nskall döma av t.ex. årets regeringsförklaring. Det\r\nverkar inte som om regeringen tänker komma med\r\nnågra förslag till riksdagen som bygger på alla\r\nidéerna från Naturvårdsverket.</pre><pre>Naturvårdsverket skriver inte detta i någon anda av\r\nuppgivenhet, tvärtom. Verket konstaterar att vi har\r\ngjort stora framsteg när det gäller miljöåtgärder i\r\nSverige och utomlands under de 25-30 år som vi har\r\narbetat med modern miljöpolitik. Men man\r\nkonstaterar att det inte räcker. Vi måste göra mer,\r\noch man lämnar också en lång rad konkreta förslag.</pre><pre>En del av dem känner vi igen. De har funnits med\r\ntidigare i debatten. Förbud mot blyad bensin, ökad\r\nmiljöhänsyn i offentlig upphandling är ett par av\r\ndem. Det finns många fler goda förslag som det inte\r\nverkar som om regeringen den här gången heller\r\nhar lyssnat på eller tänker bry sig om -- inte den\r\nföregående regeringen heller tyvärr, skall kanske\r\ntilläggas.</pre><pre>Årets regeringsförklaring präglas av litet vagare\r\nresonemang, t.ex. att miljöskulden inte får öka. Jag\r\ntycker det är utmärkt att Miljövårdsberedningen\r\nhar presenterat en bra rapport, men med tanke på\r\nhur regeringen hanterar den ekonomiska\r\nstatsskulden tycker jag inte att det är så oerhört\r\nförtroendeingivande att konstatera att\r\nmiljöskulden inte får öka.</pre><pre>I regeringsförklaringen talas om producentansvar,\r\noch det är också någonting som Lennart Daléus var\r\ninne på i sitt anförande. Man talar om att det är\r\nviktigt att vara pådrivande i det internationella\r\nmiljöarbetet, men det är inte regeringen.</pre><pre>Jag vill gärna ställa frågan: Om man tycker att\r\nproducentansvar är viktigt, varför har inte den\r\nsvenska regeringen varit aktiv i det arbete som i\r\nEuropa pågår för att skärpa just\r\nproducentansvaret, göra det möjligt att utkräva\r\nskadestånd av de producenter som ger upphov till\r\nen miljöskada på grund av miljöfarlig verksamhet?\r\nDet är ett arbete som har bedrivits parallellt inom\r\nEuroparådet och inom EG.</pre><pre>EG-kommissionen har framställt ett förslag som\r\ndels handlar om att det skall vara ett strikt\r\nskadeståndsansvar för producenter, dels handlar\r\nom att bygga upp en fond som kan användas för att\r\nrestaurera miljöskadade områden där inte\r\nförövaren kan identifieras. Man har uppmanat\r\nEFTA-länderna och andra intresserade att komma\r\nin med synpunkter och kommentarer till det\r\nförslaget före oktober månads utgång.</pre><pre>Den svenska regeringen har inte gjort någonting.\r\nHade den gjort någonting, borde den ha förankrat\r\nsitt ställningstagande i en diskussion här i\r\nriksdagen. Regeringen borde ha tagit upp det i sin\r\nkretsloppsproposition i våras, t.ex. Det gjorde den\r\ninte. Jag tycker att det är beklagligt, därför att här\r\när ett område som är oerhört viktigt om vi skall\r\nkunna vända miljöutvecklingen.</pre><pre>Energipolitiken har det talats om i\r\nregeringsförklaringarna genom åren men inte\r\nheller särskilt konkret. Jag tycker att det blir\r\nalltmer uppenbart att energiöverenskommelsen\r\nmellan tre partier i själva verket inte är någonting\r\nannat än ett ganska torftigt sätt att försöka skyla\r\növer att man har gått ifrån folkomröstningsbeslutet\r\nfrån 1980 och som innebar att kärnkraften skulle\r\navvecklas.</pre><pre>Den nuvarande regeringen vill inte avveckla\r\nkärnkraften, och den har tyvärr stöd i det fallet av\r\nSocialdemokraterna, som under den här\r\nmandatperioden i opposition inte särskilt aktivt har\r\nbeklagat sig över att regeringen har låtit frågan\r\nfalla, liksom man inte gjorde det tidigare i\r\nregeringsställning. Jag tycker att det är beklagligt.</pre><pre>Max Montalvo, tror jag det var, sade tidigare att\r\nkärnkraftsavvecklingen tycks ha ett egenvärde för\r\nVänsterpartiet. Jag tror att den har ett oerhört\r\negenvärde för varenda människa på detta jordklot,\r\noch jag tycker egentligen att det är skandalöst att vi\r\ninte har kommit längre på det området.</pre><pre>Att göra handeln miljöanpassad är också någonting\r\nsom flera regeringsförklaringar har tagit upp den\r\noerhörda betydelsen av. Men i praktiken gör inte\r\nregeringen någonting annat än att den möjligen\r\nproducerar intressanta rapporter.</pre><pre>Inom GATT pågår nu den s.k. Uruguayrundan,\r\noch det vi läser om den handlar ofta om de\r\npågående konflikterna mellan EG och USA. Men\r\nen mycket viktig del i Uruguayrundan är uppbygget\r\nav en framtida internationell handelsorganisation.\r\nGATT är inte en organisation utan ett avtal, men\r\ntanken är att det skall bli en organisation.</pre><pre>Vill man vara med och påverka hur handeln mellan\r\nländer skall miljöanpassas, då skulle man ha varit\r\noerhört aktiv i utarbetandet av stadgar och program\r\nför denna nya organisation. Jag har inte sett\r\nnågonting av att den svenska regeringen har varit\r\naktiv eller att den har förankrat några sådana\r\nställningstaganden i den svenska riksdagen.</pre><pre>Det är också oerhört viktigt med just\r\nkombinationen av miljöutveckling och\r\nsysselsättning. Lena Klevenås refererar till en\r\nrapport, ursprungligen från OECD, som just\r\nberäknar att värdet av den s.k. miljömarknaden nu\r\när 200 miljarder dollar och beräknas öka med 50 %\r\ntill år 2000.</pre><pre>EG-kommissionens framtidsgrupp framhåller\r\nockså i en rapport att vi står inför två ovanligt svåra\r\nproblem, miljöproblemet och arbetslösheten, och\r\ndet fantastiska är -- det är inte lätt naturligtvis -- att\r\nde två problemen kan hanteras samtidigt. Genom\r\natt höja miljökraven och utveckla ett miljöanpassat\r\nsamhälle kan vi också skapa sysselsättning. Det är\r\nockså någonting som jag tycker att regeringen inte\r\ni tillräckligt hög grad har tagit sig an.</pre><pre>Avslutningsvis tycker jag att man kan konstatera att\r\ndet har gjorts en hel del bra. Det har också lyfts\r\nfram här i debatten -- kretsloppsdelegationen osv.\r\nsom har utsetts. Men vi saknar det som\r\nNaturvårdsverket också tar upp i sitt miljöprogram.\r\nVi måste gå över till de grundläggande\r\nförändringarna av sociala och politiska mönster.\r\nDit har vi ännu inte kommit.</pre><pre>Anf. 163  LENNART DALÉUS (c) replik:</pre><pre>Fru talman! Jag tycker att det är rätt av Annika\r\nÅhnberg att vara otålig när det gäller arbetet på\r\nmiljöområdet. Den skyldigheten har vi alla.</pre><pre>Jag är gärna beredd att dela Annika Åhnbergs\r\nupprördhet när det gäller kärnkraften och mycket\r\nav de åtgärder som för länge sedan borde ha varit\r\nvidtagna för att säkerställa avvecklingen i den takt\r\nsom svenska folket bestämde i folkomröstningen.</pre><pre>Däremot är det nog inte riktigt som Annika\r\nÅhnberg säger att regeringen inte har tagit någon\r\nhänsyn till Miljö-93, dvs. Naturvårdsverkets\r\nrapport. Den rapporten skall naturligtvis värderas\r\noch bedömas av regeringen som en av många\r\nrapporter. Jag tror inte heller att man skall låta den\r\nautomatiskt ligga som den enda grunden för\r\nregeringens fortsatta agerande. Jag är övertygad\r\nom att regeringen, när man går vidare framåt våren\r\nmed förslag till riksdagen vad gäller hanteringen av\r\nmiljöskulden, kommer att ha god nytta av\r\nNaturvårdsverkets material.</pre><pre>Jag tycker också att det är bra att Annika Åhnberg\r\nliksom Lena Klevenås drar nytta av det material\r\noch den hantering som finns i\r\nMiljövårdsberedningen, just det framåtsyftande\r\narbetet att ta fram diskussioner till att börja med\r\nkring samband mellan miljö och utveckling, miljö\r\noch handel, möjligheterna till skatteväxling,\r\nmöjligheterna att föra in miljöarbetet i\r\ninternationella ekonomiska organ som bl.a. GATT,\r\nsom Annika Åhnberg nämnde.</pre><pre>På de områdena är faktiskt regeringen pådrivande.\r\nRegeringen bedriver ett pådrivande internationellt\r\nmiljöarbete, det må gälla klimatfrågorna, biologisk\r\nmångfald eller sambandet ekonomi och miljö, då\r\ninte minst handeln.</pre><pre>Det är inte riktigt att Sverige har legat efter när det\r\ngäller producentansvaret. Vi har hämtat många\r\nidéer från Europa, inte minst från Tyskland -- inte\r\nplagierat, inte kopierat men hämtat idéer -- när det\r\ngäller införande av producentansvar.</pre><pre>Jag tror snarare att man nu med ett starkt fotfäste i\r\nSverige för de här idéerna och med agerande, inte\r\nminst i Tyskland och kanske rent av i miljöbältet\r\ninom EG, med Nederländerna, med Danmark, kan\r\ngå vidare i ett starkt arbete just för att försvara\r\nbegreppet kretslopp och producentansvar.</pre><pre>Anf. 164  ANNIKA ÅHNBERG (-) replik:</pre><pre>Fru talman! Jag kan naturligtvis inte veta exakt vad\r\nsom berörs i de interna regeringsdiskussionerna.\r\nJag trodde att regeringsförklaringen var avsedd att\r\nge riksdagens ledamöter en ungefärlig uppfattning\r\nom vad de kan förvänta sig att regeringen skall\r\nföreslå under mandatperioden. Om man skulle\r\ndöma efter tidigare års regeringsförklaringar\r\nfungerar det inte riktigt så. En hel del av det som\r\nhar tagits med där har sedan aldrig dykt upp. Men\r\njag trodde åtminstone att det var tanken.</pre><pre>I årets regeringsförklaring nämns ingenting om att\r\nman har för avsikt att komma med någon större\r\nproposition till riksdagen där man beaktar de\r\nsynpunkter som Naturvårdsverket har fört fram i\r\nsitt aktionsprogram. Jag blir naturligtvis glad om\r\nLennart Daléus här i dag kan säga att regeringen\r\nförbereder en sådan proposition. Jag vill i så fall\r\ngärna ha ett löfte på den punkten.</pre><pre>När konventionen om att man skall kunna utkräva\r\nstrikt skadeståndsansvar av producenter som har\r\nbedrivit miljöfarlig verksamhet och givit upphov till\r\nmiljöskador öppnades för undertecknande i juni i\r\når, hade åtta länder i Europa kommit så långt att de\r\nkunde underteckna den. Jag utgår ifrån att de har\r\nför avsikt att få den ratificerad i sina respektive\r\nparlament.</pre><pre>Sverige hörde inte till de åtta. Jag tycker inte att det\r\när särskilt bra för ett land som anser sig ligga i täten\r\natt ha åtta länder före sig i den väldigt viktiga frågan\r\nom producentansvar. Vi talar själva ofta om att det\r\när en angelägen fråga. Vi har över huvud taget inte\r\ntagit aktiv del i diskussionen. Vi har inte tidigare\r\nförankrat ett ställningstagande i dessa viktiga\r\nfrågor i den svenska riksdagen, och vi har inte varit\r\naktiva när EG-kommissionen har begärt det. Jag\r\ntycker inte att det kan betraktas som att vara\r\npådrivande i det internationella miljöarbetet.</pre><pre>Anf. 165  LENNART DALÉUS (c) replik:</pre><pre>Fru talman! Regeringen behöver knappast år efter\r\når upprepa i regeringsförklaringen att den avser att\r\nutnyttja material från sina egna verk och\r\nmyndigheter; det ligger i sakens och\r\nkonstruktionens natur att det är på det sättet. Om\r\nAnnika Åhnberg vill kan jag naturligtvis lova att\r\nregeringen i det fortsatta arbetet, bl.a. med\r\nbegreppet miljöskuld, kommer att utnyttja\r\nmaterial som har kommit från Naturvårdsverket --\r\ninte minst det material som finns i rapporten Miljö -\r\n93. Det är självklart på det sättet.</pre><pre>När det gäller hanteringen av produktansvar finns\r\ndet redan lagstiftning i Sverige. Det finns redan ett\r\nsvenskt ramverk. Tillsammans med det nya\r\nbegreppet producentansvar, som är direkt relaterat\r\ntill miljöområdet, gör det att Sverige också kan\r\ndelta i arbetet i Europa och återigen tillsammans\r\nmed olika aktörer med likartad inställning bilda\r\nnågot av ett kraftbälte på miljöområdet. Det skulle\r\nfå producenterna att ta ansvar för miljön,\r\nsäkerheten och människors hälsa.</pre><pre>Anf. 166  ANNIKA ÅHNBERG (-) replik:</pre><pre>Fru talman! Om det vore så väl att det låg i sakens\r\nnatur att regeringar tog hänsyn till vad\r\nNaturvårdsverket tycker hade vi nog kommit en bra\r\nbit längre i miljöarbetet än vad vi nu faktiskt har\r\ngjort. Jag ser ändå fram emot att det blir som\r\nLennart Daléus säger och att regeringen kommer\r\nmed en fyllig proposition som bygger på alla de\r\ngoda konkreta förslag som finns och naturligtvis\r\nockså på annat material än det som finns i just den\r\nrapporten.</pre><pre>Det hade varit bra om Lennart Daléus, i stället för\r\natt prata löst om vikten av producentansvar och\r\nsamarbete med andra, tydligt och klart bekräftade\r\natt regeringen har för avsikt att underteckna\r\nkonventionen och förelägga den för den svenska\r\nriksdagen för en ratificering under detta riksdagsår.</pre><pre>Anf. 167  LENA KLEVENÅS (s) replik:</pre><pre>Fru talman! Jag vill bemöta det som Annika\r\nÅhnberg sade om energiöverenskommelsen. Jag\r\nutgår ifrån att den ligger fast, och att det i den ingår\r\nbeslut om att kärnkraften skall avvecklas och att det\r\nskall vara gjort till det årtal som anges där. Om\r\ndet -- vilket Annika Åhnberg förmodar -- görs\r\ntorftiga försök att skyla över det faktum att det inte\r\nblir så, är jag lika upprörd som Annika Åhnberg.</pre><pre>Vi kanske inte har agerat tillräckligt kraftfullt för\r\natt hävda överenskommelsen. Jag vet i alla fall att\r\njag själv har försökt att göra det i t.ex.\r\ndebattartiklar och genom att ställa frågor till\r\nnäringsministern. Inte heller jag är nöjd med den\r\nårliga redovisning som utlovades och som senast\r\nskedde i juni i form av en rapport från NUTEK. Jag\r\nhade förväntat mig någonting helt annat.</pre><pre>Jag förmodar att vi gemensamt kan driva på för att\r\nbevaka att energiöverenskommelsen inte leder till\r\ndet som vissa partier i riksdagen vill, nämligen att\r\nkärnkraften bevaras.</pre><pre>Invandrar- och flyktingpolitik</pre><pre>Anf. 168  MAJ-LIS LÖÖW (s):</pre><pre>Fru talman! Jag var i Ljusdal i går kväll och pratade\r\nom EG. Det är väl inget märkvärdigt med det.\r\nSäkert var många av mina riksdagskolleger ute på\r\nolika håll i landet och pratade om olika saker. Det\r\när väl heller inget märkvärdigt med Ljusdal. Ändå\r\ntänkte jag ta detta som utgångspunkt för mitt inlägg\r\ni dagens debatt om invandrar- och flyktingpolitik.\r\nMan kan fråga sig hur det går ihop.</pre><pre>Jo, efter mötet pratade jag med folk från\r\nkommunen. Det är klart att man kommer in på\r\ninvandrarfrågor förr eller senare när jag kommer\r\npå besök. De jag pratade med sade ungefär så här\r\ni förbigående: Vi har ända sedan 1987 tagit emot\r\nkvotflyktingar varje år. Det har varit vietnamesiska\r\nbåtflyktingar och iranier, och nu har vi också en\r\ntillfällig flyktingförläggning med ungefär 300\r\nasylsökande som bor i olika lägenheter som stod\r\ntomma här i kommunen. Det finns inga problem\r\nmed det, såvitt vi kan se. Vi har aldrig upplevt det\r\nsom ett problem. Det har inte varit några konflikter\r\ni samhället och inte någon opinion i frågan -- varken\r\norganiserad eller spontan. Då och då har det varit\r\nen och annan insändare i lokalpressen, men det är\r\ndet ingen som har brytt sig så speciellt mycket om.</pre><pre>Hur många kommuner som Ljusdal finns det inte?\r\nJag skulle tro att man i det stora flertalet av Sveriges\r\nkommuner kan berätta ungefär samma historia.\r\nNär jag har rest omkring i syftet att titta på\r\nmottagandet ute i kommunerna har jag sett att det\r\nofta finns ett mycket stort engagemang och en vilja\r\natt det skall bli bra för dem som kommer nya till\r\nkommunen.</pre><pre>När görs det en löpsedel om att invandrarfrågorna\r\ninte utgör en konflikt i Ljusdal eller någon\r\nannanstans? Det kommer aldrig att bli några\r\nlöpsedlar om det. Vi hoppas väl alla att den dagen\r\naldrig kommer, men om en vettvilling eller någon\r\nvanlig virrpanna en dag får för sig att han skall göra\r\nen insats för sitt land genom att slänga en\r\nbrandbomb mot flyktingförläggningen i Ljusdal, då\r\nkommer löpsedeln. Då är jag säker på att den syftar\r\ntill att utnämna hela Ljusdal till ett nytt rasistnäste,\r\nprecis som man gjorde med Trollhättan för ett tag\r\nsedan. Vi vet att det alltid har funnits en positiv\r\nattityd till invandrare bland det absoluta flertalet av\r\ninvånarna där, eftersom Trollhättan har en lång\r\ntradition som invandrarstad.</pre><pre>Jag kan förstå det massmediala intresset för att\r\nskapa dramatik och för att skildra den stora\r\nKonflikten så fort man kan. Det blir nyhetsmässigt\r\nbra och gör sig på löpsedlarna.</pre><pre>Därmed skulle vi som vet litet grand om hur det\r\nfungerar kunna avfärda problemet. Men så\r\noskyldigt är det ju inte. Det finns de som tror sig ha\r\nhittat en nisch i politiken på det här området och\r\nsom egentligen vill att det skall vara så som det\r\nskildras. De är för övrigt självutnämnda\r\nrepresentanter för verkligheten. De vill inte skildra\r\nverkligheten i Ljusdal eller i andra kommuner, på\r\narbetsplatser eller i grannskap där faktiskt\r\nnormaltillståndet, om jag får kalla det så, en vanlig\r\nvardag som den här är att invandrare och svenskar\r\nlever och bor och arbetar och pluggar sida vid sida\r\nutan några konflikter.</pre><pre>Jag tycker att vi här i Sveriges riksdag har ett ansvar\r\nför att lyfta fram den bilden. Det skall inte ske för\r\natt sopa undan eller skyla över illdåden. Vi skall på\r\nolika sätt göra klart att vi inte accepterar dem. Men\r\ndet behövs att motbilden lyfts fram, eftersom det\r\negentligen inte är någon annan som gör det. Det\r\nansvaret känner numera uppenbarligen inte alla\r\npartier i Sveriges riksdag.</pre><pre>Jag är faktiskt omtumlad av vad jag fick se i TV från\r\nNy demokratis torgmötesturné i somras. Det är\r\nalldeles uppenbart att man vill ha dessa\r\nmotsättningar, kontroverser och konflikter för att\r\nkunna säga till den svenske knegaren, den svenska\r\ntanten eller den svenska tonåringen: Titta här, det\r\nmångkulturella samhället fungerar inte!</pre><pre>Inget samhälle är fritt från konflikter. Det är för\r\növrigt inte alltid säkert att det finns rasistiska\r\nförtecken när Sotlugg och Linlugg slåss någonstans\r\nruntom i Sverige.</pre><pre>Visst finns det konflikter. Det skall vi inte förneka.\r\nMen det är knappast det mångkulturella samhället\r\nsom skapar dem. Det är i stället där vi har\r\nmisslyckats att skapa den mångkulturella samhället\r\nsom vi har fått det segregerade samhället med de\r\ninbyggda konflikterna.</pre><pre>Fru talman! Det är oerhört viktigt att vi fortsätter\r\natt arbeta på olika sätt så att de nya flyktingarna\r\ninte blir en grupp som helt kommer att stå utanför\r\ndet svenska samhället, utan så att de verkligen finns\r\nmed mitt ibland oss. Samtidigt skall vi föra en\r\nöppen debatt kring de dessa frågor också i den\r\nsvenska riksdagen.</pre><pre>Anf. 169  LARS MOQUIST (nyd):</pre><pre>Fru talman! Den invandrar- och flyktingpolitik som\r\ni dag bedrivs av regeringen saknar förankring i vårt\r\nsamhälle. De flesta tycker att en mängd beslut inom\r\nflyktingpolitiken är helt vettlösa. Regeringens\r\nsenaste typfallsbeslut innebär att man låter 40 000\r\nbosnier, och förmodligen ytterligare lika många\r\nanhöriga, få permanenta uppehållstillstånd. Detta\r\när milt sagt märkligt. Beslutet måste rivas upp och\r\nde permanenta uppehållstillstånden ändras till\r\ntemporära. När krigshandlingarna upphör i\r\nBosnien skall människorna naturligtvis tillbaka.\r\nDet var ju deras egen tanke från start. De har ju\r\nsjälva inte begärt att få permanenta\r\nuppehållstillstånd. De ville ha en tillfällig fristad\r\nmedan kriget pågick.</pre><pre>Det är förståeligt att bosnierna söker sig en fristad\r\nutanför sitt eget land, där det är krig och terror.\r\nMen något skyddsbehov enligt FN:s\r\nGenèvekonvention har de inte. Att ge dem\r\npermanenta uppehållstillstånd var ju heller aldrig\r\ntanken när de kom.</pre><pre>Eftersom förhållandena i Kosovo i princip är\r\nlikadana som i Bosnien vad avser etnisk\r\ndiskriminering och fördrivning från hus och hem\r\nfinns det egentligen ingen anledning att fatta olika\r\nasylbeslut för de här båda grupperna. Det är klart\r\natt den etniska rensningen går mycket\r\nvåldsammare till i Bosnien än i Kosovo. Men att\r\nskillnaderna skulle vara så stora att man för den ena\r\ngruppen beslutar att i stort sett alla skall ut härifrån\r\nmedan man för den andra gruppen beslutar att alla\r\nskall få stanna är omöjligt att förstå. Ingendera\r\ngruppen skulle ha fått permanenta\r\nuppehållstillstånd. Så snart förhållandena blev\r\ndrägligare skulle naturligtvis bosnierna ha\r\nåtersänts. Kosovoalbanerna kan inte förstå varför\r\nde ska ut och bosnierna in, och jag förstår det inte\r\nheller.</pre><pre>Allt fler reagerar mot regeringens typfallsbeslut.\r\nJag själv och Kenneth Attefors reagerade direkt på\r\nregeringens förslag och anmälde regeringen till\r\nkonstitutionsutskottet. Vi finner det märkligt att\r\nman så fort riksdagen stängde i juni fattade detta\r\nbeslut. Man frågade inte riksdagen till råds, och\r\ninte heller kommunerna som skulle administrera\r\noch ta emot dessa människor. Man kanske inte ens\r\nfrågade Invandrarverket.</pre><pre>När man fattade beslutet hade regeringen\r\nförmodligen gjort vissa beräkningar på vad detta\r\nskulle kosta och utgick tydligen ifrån att\r\nkommunerna skulle vara nöjda med att få 138 300\r\nkr per flykting och dessutom bli av med en del\r\ntomma lägenheter. Men regeringen misstog sig\r\nnaturligtvis även här. Några kommuner är lojala\r\nmot propåerna, andra är helt negativa medan en del\r\nnu idkar ekonomisk utpressning mot regeringen.\r\nAlltså blir det ännu dyrare.</pre><pre>Kulturministern kommer nu med flotta\r\nerbjudanden för att få kommunerna positivt\r\ninställda. Men allt skall ju svenska skattebetalare\r\nställa upp med. De 138 300 kr som kommunerna får\r\nräcker enligt riksdagens revisorer i genomsnitt bara\r\ni 18 månader. Sedan står kommunerna där med sin\r\nförsörjningsplikt för sina nya invånare och måste\r\nsåvitt jag förstår välja mellan höjda skatter eller\r\nneddragningar i service, vård, skolor, äldreomsorg\r\nm.m för att täcka hålen i kommunens budget.\r\nRegeringen ville visa handlingskraft -- kosta vad det\r\nkosta vill -- och så småningom kommer notan.</pre><pre>Man kan ju också undra om det är motiverat ur\r\nhumanitär eller etnisk synpunkt att hjälpa\r\nkrigsherrarna i jugoslavienområdet att bli av med\r\ndet som de ser som sitt problem, dvs. den\r\nmuslimska bosniska minoriteten i ett storserbiskt\r\nrike. Alla vet att vi hjälper mångdubbelt fler om vi\r\nsänder medel till FN:s flyktingkommissarie i stället\r\nför att ta hand om människorna här. I medierna kan\r\nman se att FN:s flyktingkommissarie får klara sig\r\nmed 1 000 kr per år för livsuppehållande hjälp i\r\nläger i närområdet.</pre><pre>Vad är då kostnaden i Sverige? Ja, den initiala\r\nkostnaden för de första 18 månaderna är 138 300 kr\r\nper vuxen och 84 800 kr per barn. Men efter dessa\r\n18 månader är kostnaderna inte noll, och ingen tror\r\nväl detta heller. Jag kan ju ta min egen\r\nhemkommun Kalmar som exempel. Här är\r\nsocialbidragsnormen 3 326 kr per månad för\r\nensamstående, eller ca 40 000 kr per år. Men härtill\r\nkommer samhällets kostnader för sjuk- och\r\ntandvård, skola, hemspråksundervisning,\r\nbostadsbidrag och barnbidrag. Ingen tror väl att\r\ntotalkostnaden understiger 50 000 kr per år.</pre><pre>Om UNHCR:s årskostnad på 1 000 kr skulle vara\r\nkorrekt så skulle vi hjälpa 50 gånger fler om vi satte\r\nin hjälpen där de är i stället för där vi är.\r\nRegeringens generositet innebär att vi hjälper 50\r\ngånger färre än vad vi skulle ha gjort om vi sänt\r\npengarna till FN:s flyktingkommissarie. Är det\r\nhumanitet att kanske 49 bosnier får sätta livet till\r\nbara för att regeringen rekommenderat\r\nInvandrarverket att ta emot den femtionde i\r\nSverige?</pre><pre>Regeringen har ju också för avsikt att ta emot en\r\nkvot av 1 000 bosnier per månad i framtiden. Hur\r\nskall den uttagningen gå till? FN:s\r\nflyktingkommissarie värjer sig mot tanken. Här\r\nkommer kostnaderna upp igen. Om vi nu är så rika\r\natt vi kan ta emot ytterligare 6 000 bosnier detta\r\nbudgetår till en årskostnad på minst 50 000 kr per\r\nperson vore det väl bättre att se till att 300 000\r\nbosnier till samma kostnad fick chansen att\r\növerleva vintern nere i Bosnien? Vad är det för\r\nhumanism att hjälpa färre här än fler där? Ny\r\ndemokrati kommer att motsätta sig regeringens\r\nförslag om en månatlig kvot för bosniska flyktingar.</pre><pre>Fru talman! Eftersom medierna försöker tala om\r\natt Ny demokrati nu skärper flyktingpolitiken skall\r\njag mycket kort nämna några inslag i den\r\nflyktingpolitik jag lagt fram i vår riksdagsgrupp.</pre><pre>Enbart konventionsflyktingar ges\r\nuppehållstillstånd. Tillstånden skall vara temporära\r\nunder en tioårsperiod. Katastrofflyktingar, t.ex\r\nbosnierna, skall hjälpas på plats. Låt oss satsa på\r\ndet som kallas för kvotflyktingmottagande.</pre><pre>Möjligheterna att få uppehållstillstånd efter inresa\r\npå eget initiativ skall begränsas. Krav på\r\nidentifikation eller legitimation ställer sig numera\r\nde flesta bakom. Men jag vill också att man skall\r\nkunna styrka sitt skyddsbehov genom dokument,\r\nvittnesuppgifter eller t.ex. genom\r\nAmnestyrapporter.</pre><pre>Med mitt förslag behövs i princip inte längre något\r\nInvandrarverk -- kvotflyktingarna i FN:s\r\nflyktingläger runtom i världen är redan bedömda\r\nsom konventionsflyktingar. Men jag vill också\r\nkoppla ihop vår framtida biståndspolitik med den\r\nresurs som flyktingen utgör i arbetet att bygga upp\r\nsitt gamla land.</pre><pre>Vi vill främja en aktiv repatrieringspolitik. Man\r\nkommer hit, man bor och lever här, man utbildar\r\nsig och återvänder sedan för att med sina nya\r\nkunskaper hjälpa till att bygga upp sitt land. Vi tror\r\natt dessa människor som i sitt hemland kämpat för\r\ndemokrati, mänskliga rättigheter och ekonomisk\r\nutveckling också vill hjälpa till i återuppbyggnaden\r\nav sitt land. Om förhållandena inte medger\r\nåterflyttning inom en tioårsperiod får man stanna\r\nhär. Då -- men först då -- kan man få svenskt\r\nmedborgarskap.</pre><pre>Fru talman! Tyvärr hinner jag inte utveckla vår\r\nflyktingpolitik mer vid detta tillfälle, men jag\r\nåterkommer.</pre><pre>Anf. 170  MAJ-LIS LÖÖW (s) replik:</pre><pre>Fru talman! Det var väldigt mycket siffror i Lars\r\nMoquists anförande. Det är mycket populärt att\r\nstapla siffror på varandra och tala om hur mycket\r\ndet kostar. Det är också ett sätt att skrämma upp\r\nfolk inför invandrar- och flyktingpolitiken.</pre><pre>Jag skulle vilja veta följande: Har Lars Moquist\r\nnågon gång försökt att räkna ut hur mycket han har\r\nkostat det svenska samhället? Det är nästan\r\nomöjligt att definiera. Vi avkrävs väldigt ofta\r\nbesked om hur mycket flyktingpolitiken kostar. Det\r\när helt omöjligt att räkna ut hur mycket en helt\r\nvanlig svensk som har bott här, lever och verkar,\r\nhar kostat det svenska samhället. Ännu svårare är\r\ndet att beräkna hur mycket man tillför genom att\r\ndelta i produktionen, osv.</pre><pre>Det skulle vara intressant att få veta detta. Om det\r\ngår att räkna ut detta för flyktingpolitiken borde det\r\nrimligtvis gå att göra ett sådant räkneexempel också\r\nför en svensk riksdagsman.</pre><pre>Anf. 171  LARS MOQUIST (nyd) replik:</pre><pre>Fru talman! Maj-Lis Lööw frågade vad Lars\r\nMoquist skulle kosta i Sverige och vilka kostnader\r\njag har medfört för det svenska samhället. Jag\r\nskulle tro att jag har kostat samhället ganska\r\nmycket pengar. Jag är byråkrat och har suttit som\r\nadministratör inom statlig verksamhet. Jag skulle\r\nkanske ha varit bortrationaliserad mycket snabbare\r\nän vad jag kommer att bli nu, nämligen den 31\r\ndecember 1993, eftersom jag är anställd vid en\r\nlänsbostadsnämnd.</pre><pre>Jag tycker i och för sig att det är ganska befängt att\r\nta upp detta resonemang. Ingen har ifrågasatt att de\r\ninvandrare som kommit till Sverige tidigare år, när\r\nvi hade arbetskraftsinvandring, har varit ett\r\ntillskott i svensk ekonomi och tillfört Sverige\r\nmycket på resurssidan. Det är en helt annan\r\nsituation som vi upplever i dag när vi har flyktingar,\r\ndvs människor som bara har ett skyddsbehov.\r\nUnder hela sin tid här i Sverige har de kanske ingen\r\nmöjlighet att komma in på den svenska\r\narbetsmarknaden. Så är det faktiskt i dag.</pre><pre>Med den arbetslöshet vi har i dag, det finns fyra\r\ngånger så många arbetslösa invandrare som\r\nsvenskar, kan vi inte förvänta oss att dessa\r\nmänniskor efter 18 månader har möjlighet att\r\nförsörja sig själva. Det behövs inte raddas upp så\r\nförfärligt mycket siffror. Detta kommer kanske att\r\nförlängas med ytterligare sex månader genom\r\nregeringens förslag att man skall ge kommunerna\r\nett litet extra tillskott på 25 000 kronor.</pre><pre>Anf. 172  MAJ-LIS LÖÖW (s) replik:</pre><pre>Fru talman! Jag tycker att det är mer befängt att i\r\ndag diskutera vad de som kommer hit därför att det\r\nhar ett skyddsbehov, dvs. de som flyr undan\r\nallvarlig förföljelse, kostar.</pre><pre>Det hade varit mer rimligt att diskutera detta under\r\nen reglerad invandrarpolitik när man tog hit\r\narbetskraft. Det gjordes förmodligen också sådana\r\nsamhällsekonomiska beräkningar av kommuner\r\noch näringsliv tillsammans. Det hade varit\r\nrimligare.</pre><pre>Däremot tycker jag faktiskt att det är befängt att\r\ndiskutera vad det kostar att ge en människa skydd\r\nundan förföljelse, tortyr och dödsstraff.</pre><pre>Sedan förstår inte jag varför det skulle vara så svårt\r\nför människor som får ett permanent\r\nuppehållstillstånd att återvända när tillfälle gives.\r\nDet är precis lika enkelt för dem att välja att\r\nåtervända. Det är väl så att flyktingar som kommer\r\nhit och som kan återvända, gör det mycket\r\nsnabbare än vad arbetskraftsinvandrarna som kom\r\npå 70-talet någonsin gjorde.</pre><pre>Anf. 173  LARS MOQUIST (nyd) replik:</pre><pre>Fru talman! Beträffande skyddsbehovet är de som\r\nkommer från Bosnien, Kosovo och hela\r\nJugoslavienområdet inte vad vi kallar\r\nkonventionsflyktingar. De har inte ett skyddsbehov\r\nenligt 1951 års Genèvekonvention. Jag skulle vilja\r\nkalla dem för katastrofflyktingar. Jag tror att\r\nregeringen inte har något begrepp för den gruppen.\r\nJag tror att man kallar dem för hjälpsökande. Jag\r\ntycker att vi gott kunde mynta begreppet\r\nkatastrofflyktingar.</pre><pre>Detta är människor som flyr från krig,\r\nnaturkatastrofer, svält och umbärande. Men det är\r\ninte människor som har det som FN definierar som\r\nett skyddsbehov, dvs. att de personligen är\r\nförföljda på grund av sina politiska eller religiösa\r\nåsikter.</pre><pre>När det gäller kostnaden är det konstigt att Maj-Lis\r\nLööw inte lyssnade på mitt anförande. Det är\r\nmöjligt att repliken var författad i förväg. Jag\r\npåpekade att vi hjälper mångdubbelt fler om vi gör\r\ndet på plats. Jag har varit mycket försiktig när jag\r\nhar tagit fram dessa siffror. Det kanske är så att\r\nman hjälper 100 gånger fler människor på plats än\r\nhär i Sverige, men jag har valt att säga att vi kanske\r\nhjälper 50 fler med det siffermaterial jag hade. Vad\r\nfinns det då för anledning att ta hit en flykting till\r\nSverige och ge den ett permanent uppehållstillstånd\r\ni stället för att se till att motsvarande medel tillförs i\r\nJugoslavienområdet och där hjälper 50 gånger fler?</pre><pre>Anf. 174  BERITH ERIKSSON (v):</pre><pre>Fru talman! Jag vill i år, som i fjol, börja med att\r\nuttala mitt missnöje med att flykting- och\r\ninvandrarfrågorna behandlas i samma debatt. Båda\r\nområdena är mycket stora och har vitt skilda\r\nproblemställningar. Vart och ett av dessa områden\r\nskulle förtjäna en egen debatt.</pre><pre>Även om utplaceringen av människor från\r\nBosnien-Hercegovina ute i kommunerna är den\r\nhetaste frågan på massmediernas dagordning just\r\nnu, vet vi alla att det finns många kommuner som\r\nLjusdal, som Maj-Lis Lööw tog upp. Jag vill\r\nanvända mina knappa minuter här till att tala om\r\nvärnandet av asylrätten.</pre><pre>FN:s flyktingskommissariats exekutivkommitté\r\navslutade i fredags sin 44:e session. Sverige har som\r\nmedlem av exekutivkommittén och en av\r\nflyktingkommissariatets största bidragsgivare ett\r\nmycket stort ansvar att bidra med förslag och\r\ninitiativ för att söka lösningar på svåra\r\nflyktingproblem både i Europa och i övriga\r\nvärlden.</pre><pre>Amnesty International offentliggjorde innan mötet\r\nsina rekommendationer till kommittén. Amnesty\r\nansåg att de åtgärder på flyktingområdet som nu\r\nvidtas av några mäktiga stater hotar att\r\nunderminera det internationella systemet för skydd\r\nav flyktingar. Man ansåg också att åtgärderna\r\nstrider mot de rekommendationer som tidigare\r\nantagits av Excom. Man ger en rad exempel på\r\ndetta, bl.a. USA:s agerande när det gällde\r\nskyddsbehovet för asylsökande från Haiti till USA.</pre><pre>Men det gällde även detta att EG:s regeringar vid\r\nsitt ministermöte i december 1992 antog en\r\nrekommendation som är starkt oroande. Den\r\nhandlar bl.a. om en harmonisering av\r\ntillämpningen av första asylland, s.k. säkra tredje\r\nländer. Den säger att ett land skall godtas som\r\nförsta asylland även om viktiga villkor som\r\nflyktingkommissariatet uppställt inte är uppfyllda.\r\nDet gäller kravet på att det finns garantier för att\r\ndet första asyllandet medger den asylsökande att\r\nresa in i landet och ger möjlighet att få asylansökan\r\nprövad under ett rättssäkert förfarande.</pre><pre>På senare tid har jag fått information om att även vi\r\ni Sverige försöker att avvisa asylsökande till sådana\r\nländer. Vi i Vänsterpartiet anser det vara absolut\r\nnödvändigt att stärka och stödja FN och dess olika\r\norgan, t.ex flyktingkommissariatet. Vi måste\r\narbeta med och inte mot flyktingkommissarien.</pre><pre>När det gäller åtgärder från EG:s medlemsländer\r\nför att begränsa antalet asylsökande från\r\nJugoslavien, innebär dessa att människor tvingas\r\nkvar i områden där fara för deras liv och frihet\r\nföreligger.</pre><pre>Nu kommer många rapporter om att flyktingar från\r\nBosnien-Hercegovina även hindras att ta sig över\r\ngränsen till Kroatien. Om andra europeiska stater\r\ninte hade infört visumtvång för bosnier, hade\r\nsannolikheten att de kroatiska myndigheterna\r\nskulle bryta mot sina internationella skyldigheter\r\npå det här sättet varit mindre.</pre><pre>I det sammanhanget vill jag påpeka att det för\r\nSveriges del kanske hade varit bättre att besluta om\r\ntillfälliga uppehållstillstånd i stället för att införa\r\nvisumtvång. Men vi vill naturligtvis inte riva upp\r\nbeslutet nu. Det hade kanske varit psykologiskt\r\nriktigt då, men nu skulle det uppfattas som en\r\neftergift till främlingsfientligheten.</pre><pre>Länderna i Europa och Nordamerika har alltså\r\nvidtagit åtgärder som man påstår skall minska\r\nmissbruket av asylrätten för att på det sättet\r\nmotverka främlingsfientlighet. Men dessa åtgärder\r\nhotar att underminera hela det internationella\r\nsystemet för skydd åt flyktingar, tvärt emot sina\r\nuttalade ambitioner.</pre><pre>Kan invandrarministern ge oss en redogörelse för\r\nde svenska insatserna vid Excoms möte, särskilt i\r\nvad mån man tagit upp de frågor som t.ex. Amnesty\r\nförde fram.</pre><pre>Jag har tagit del av Invandrarverkets tolkning av\r\nregeringens praxisbedömning när det gäller\r\npersoner från Bosnien, vars ärenden nu skall\r\nbedömas. Där skriver man bl.a. att det endast är\r\npersoner som har varit politiskt aktiva eller varit\r\nutsatta för grova kränkningar av de mänskliga\r\nrättigheterna som bör komma i fråga för\r\nflyktingskap eller de-facto-flyktingskap. Jag vill\r\nveta om Birgit Friggebo ställer sig bakom den\r\nslutsatsen och tolkningen av Genèvekonventionen.\r\nSkall det i så fall gälla asylsökande även från andra\r\nländer?</pre><pre>Anf. 175  LARS MOQUIST (nyd) replik:</pre><pre>Fru talman! Berith Eriksson säger att man nu inte\r\nkan ompröva regeringens beslut att ge bosnierna\r\npermanent uppehållstillstånd och att det skulle vara\r\nen eftergift för krafter som verkar för\r\nfrämlingsfientlighet. Jag har svårt att förstå det.\r\nOm man upptäcker att man har fattat ett tokigt\r\nbeslut, varför kan man då inte riva upp det?</pre><pre>Jag skulle vilja fråga Berith Eriksson om inte\r\nvänstern uppfattar det som ett slöseri med svenska\r\nskattemedel, att använda dem för att ta bosniska\r\nflyktingar till Sverige när man i stället kunde ha\r\nhjälpt mångdubbelt fler på plats. Vänstern tycker\r\nju alltid att flyktingpolitiken och behandlingen av\r\nmänniskor som lider nöd skall baseras på\r\nhumanitära skäl. Varför skall man då inte prioritera\r\nhjälpen via UNHCR, om man nu har bestämt sig\r\nför att ge ett visst stöd till dessa människor? Varför\r\ninte se till att stödet lämnas där de människorna är,\r\ni stället för där vi är?</pre><pre>Anf. 176  BERITH ERIKSSON (v) replik:</pre><pre>Fru talman! Det kanske var ett tokigt beslut när det\r\nfattades. Psykologiskt hade det kanske varit bättre\r\natt ge tillfälliga uppehållstillstånd. Då kanske det\r\nhade varit lättare att få ut människor i\r\nkommunerna. Naturligtvis måste det finnas en\r\ntidsbegränsning för ett tillfälligt uppehållstillstånd.\r\nSlutresultatet hade förmodligen blivit detsamma i\r\nalla fall, att det hade blivit ett permanent\r\nuppehållstillstånd. Om man åker tillbaka till sitt\r\nland eller inte har inget att göra med om man har\r\ntillfälligt eller permanent uppehållstillstånd.</pre><pre>Hur menar Lars Moquist att man skall hjälpa\r\nmänniskorna på plats i krigets Bosnien? Hur skall\r\nman kunna upprätta flyktingförläggningar i\r\nBosnien? I dag är det mycket stora svårigheter för\r\nFN att ens få fram det allra nödvändigaste när det\r\ngäller mat och medicin till dessa människor.\r\nDäremot tycker jag att det är fel med det\r\nvisumtvång som har införts. Om man sätter\r\nvisumtvånget i relation till flyktingkvoten, hade jag\r\nföredragit att man inte infört visumtvång. Det är nu\r\nsom kriget pågår och människor dör. Det är nu som\r\nmänniskor behöver fly. Man kan inte utan vidare\r\nsäga att detta skall ske i ordnade former och att vi\r\nskall ta hit dessa människor någon gång i januari.</pre><pre>Anf. 177  LARS MOQUIST (nyd) replik:</pre><pre>Fru talman! Det som Berith Eriksson säger om att\r\nman skulle ha haft en annan attityd gentemot\r\nkommunerna speglar bara ren taktik. Man skulle\r\nha valt att införa tillfälliga uppehållstillstånd i\r\nstället för permanenta av taktiska skäl. Det är\r\nmycket märkligt. Jag tycker att det är konstigt att\r\nBerith Eriksson inte ser de framtida bekymmer som\r\ndet kan innebära, både ekonomiskt och etniskt.\r\nDet kan innebära att vi i Sveriges land får in\r\nytterligare 80 000--100 000 människor, med de\r\nekonomiska resurser det kräver.</pre><pre>Berith Eriksson tar upp frågan hur UNHCR skall\r\nkunna verka i detta område. UNHCR verkar i detta\r\nområde precis som man gör överallt annars i\r\nvärlden. Om man inte kan ordna ett flyktingläger\r\ninom området, gör man det i så nära anslutning till\r\nområdet som möjligt. Man lägger det på andra\r\nsidan gränsen. I dagsläget sätter UNHCR in hjälp i\r\nJugoslavienområdet. Det är egentligen bara att se\r\ntill att FN:s flyktingkommissarie får resurser för att\r\nse till att man ordnar det hela i området, så att inte\r\nKroatien får ta hela bekymret. Samtliga länder --\r\njag tänker då främst på europeiska länder -- skall\r\ndra sitt strå till stacken och hjälpa till, så att\r\nUNHCR kan ordna detta.</pre><pre>Anf. 178  BERITH ERIKSSON (v) replik:</pre><pre>Fru talman! Dessa människor finns ju här. Menar\r\nLars Moquist att vi skall sätta dem på bussar och\r\nskjutsa tillbaka dem ner till området?</pre><pre>Det finns flyktingläger i Kroatien som Sverige och\r\nandra länder lämnar bistånd till. Men det som\r\nhänder i dag, i och med att den övriga delen av\r\nEuropa har infört visumtvång, är att flyktingar som\r\nfinns i krigsområdet hindras att ta sig över gränsen\r\ntill Kroatien. När övriga Europa stänger sina dörrar\r\noch överlåter åt grannländerna att ensamma ta\r\nbördan, rubbar man den mycket känsliga etniska\r\nbalansen. Vi ser exempel på det nu. I Makedonien\r\nhar man börjat avskeda etniska albaner, som har\r\nbott och arbetat i Makedonien kanske hela sitt liv,\r\nefter samma mönster som serberna gör i Kosova.</pre><pre>Kriget sprider sig om man försöker stänga in det,\r\ndärför att trycket blir för starkt. Den insikten måste\r\nandra europeiska länder ha.</pre><pre>Talmannen anmälde att Lars Moquist anhållit att\r\ntill protokollet få antecknat att han inte ägde rätt\r\ntill ytterligare replik.</pre><pre>Anf. 179  GUSTAF VON ESSEN (m):</pre><pre>Fru talman! På arbetsplatser, på möten och\r\nsammankomster, i hemmen, i samtal man och man\r\nemellan och i massmedia diskuteras nu flykting-\r\noch invandrarpolitiken. Få politiska frågor\r\nengagerar allmänheten lika mycket.</pre><pre>Frågor ställs. Hur skall vi klara av att ta hand om\r\n100 000 bosnier, när vi redan har så många andra\r\ninvandrare att ta hand om? Varför ger man inte\r\ntillfälliga uppehållstillstånd? Hur mycket kostar\r\ninvandringen? Hur har vi råd? Hur skall vi ordna\r\njobb? Varför skall vi ta på oss dessa åtaganden, när\r\nvi skär ner i den kommunala barnomsorgen,\r\näldreomsorgen och skolan? Varför är Sverige så\r\ngeneröst, jämfört med alla andra länder i\r\nVästeuropa? Sådana frågor kommer ständigt när vi\r\när ute på möten.</pre><pre>Det är en sak att ta till sig människors oro och vara\r\nlyhörd. Det måste vi vara, vi som är politiker i\r\ndenna församling. En annan sak är att agera som\r\nNy demokrati. Jag beklagar att Ny demokratis\r\nlivsluft tycks bestå i att underblåsa och exploatera\r\nmänniskors oro. Vem tjänar på detta? Varje\r\ninsiktsfull människa vet att det inte finns enkla svar\r\npå alla dessa svåra frågor. Ny demokrati har glömt\r\nhumaniteten.</pre><pre>Nu gäller det för oss att hitta en balanspunkt, en\r\nlinje där vi kan förena en humanitär syn på\r\nflyktingproblemen med en realistisk och effektiv\r\nutformning av politiken inom detta område. Vi\r\nmoderater har under många år förespråkat en\r\npolitik vars syfte just varit att förena humanitet med\r\nrealism. Flera andra partier tycks nu också inse\r\nbehovet av en sådan inriktning.</pre><pre></pre><pre>Jag vill i korthet nämna några moderata\r\nståndpunkter. Insatser internationellt och i\r\nsamverkan med andra länder är på sikt avgörande\r\nför att man skall kunna undvika att\r\nflyktingströmmar genereras. Ett EG-medlemskap\r\när viktigt härvidlag. Insatser för flyktingar i\r\nnärområdet måste få en ökad betydelse i framtiden.</pre><pre>Skyddsbehovet skall vara avgörande när asyl\r\nbeviljas. Vi bör ändra asyllagstiftningen och\r\nsamordna den med övriga västeuropeiska länder.\r\nDet skulle innebära att FN-konventionen skall\r\ngälla i första hand, låt vara med kompletteringen att\r\näven starka humanitära skäl, som företes vid en\r\nansökan, kan bli asylgrundande.\r\nAnhörigbegreppet bör snävas in och ett kvotsystem\r\nför anhöriginvandring övervägas.</pre><pre>Repatriering bör vara huvudspåret, vilket innebär\r\natt lagstiftningen om tillfälliga uppehållstillstånd\r\nmåste byggas ut. Ökade åtgärder för att stimulera\r\nrepatriering behövs, inte minst för de bosnier som\r\nnu tas emot. Bättre kontroll av invandringen är\r\nockså önskvärd. Dokumentlöshet skall medföra\r\navvisning om inte särskilda omständigheter kan\r\nvisas. Fingeravtryck skall tas på alla asylsökande\r\noch register upprättas inom ramen för det\r\ninternationella samarbete som nu växer fram.\r\nUtresekontroll bör också övervägas för att man\r\nbättre skall kunna veta vilka som befinner sig i\r\nlandet. Det är bara naivt att tro att det inte finns\r\ninvandrare som bluffat om sin identitet eller som\r\nföretett falska handlingar i samband med ansökan.</pre><pre>Kommunernas möjligheter att klara integreringen\r\nav invandrarna diskuteras nu livligt. Låt oss\r\nkonstatera att den reguljära arbetsmarknaden i\r\nstort sett är stängd för de allra flesta invandrare.\r\nÅtskilliga invandrare, inte minst de lågutbildade,\r\ngår nu direkt ut i socialpensionering, dvs. ett\r\npermanent beroende av socialbidrag. Vidare har\r\nfolkpensionsreglerna förändrats, vilket medfört en\r\nytterligare ökning av socialbidragskostnaderna.</pre><pre>Kommunerna pekar också på problemen med\r\nsekundärinflyttning. Gnissel i samarbetet mellan\r\nolika myndigheter förekommer.\r\nGeneralschablonen upplevs som otillräcklig\r\ngenerellt sett, och den täcker dessutom inte\r\nanhöriginvandringen fullt ut. I längden går det inte\r\natt staten ansvarar för invandringspolitiken, medan\r\nkommunerna får stå för en allt större, ökande del\r\nav kostnaderna.</pre><pre>Vi måste nu analysera vilka institutionella hinder\r\nsom finns, och som hindrar att arbetsuppgifter i\r\nsamhället utförs. De invandrare som uppbär bidrag\r\nskall utföra arbetsuppgifter eller studera. Det är\r\nnödvändigt att med friska ögon analysera och se\r\növer hela regelverket, som i dag snarare utvecklar\r\nmänniskor till klienter än till ansvarstagande och\r\nkreativa individer. Många invandrare skulle klara\r\nsig jättebra om de bara fick en chans.</pre><pre>För att flykting- och invandringspolitiken skall\r\nlyckas krävs en nödvändig förståelse och en positiv\r\ninställning bland medborgarna, och jag tror att det\r\ngår att åstadkomma. Men då behövs en\r\nuppstramning och ökad tydlighet, samtidigt som vi\r\nslår fast att vi skall ha en humanitärt präglad\r\ninriktning av vår flykting- och invandrarpolitik.</pre><pre>Anf. 180  LARS MOQUIST (nyd) replik:</pre><pre>Fru talman! Gustaf von Essen har pratat med\r\nmånga människor som han mött i olika\r\nsammanhang, och han pekar på en mängd problem.\r\nHan sade att man möter många frågor och påstod\r\nockså att han tar de frågorna till sig. Det är då\r\nmärkligt att Gustaf von Essen egentligen inte bryr\r\nsig om vad dessa människor säger. Man fortsätter\r\nmed precis samma politik som tidigare, utan att ta\r\nhänsyn till vad människorna verkligen tycker och\r\ntänker.</pre><pre>Annars ställer vi gärna upp på många saker som\r\nGustaf von Essen tog upp. Det gäller\r\ndokumentlösheten, kravet på att man skall kunna\r\nidentifiera sig när man kommer in i landet,\r\nutresekontroll och mycket annat.</pre><pre>Gustaf von Essen tog sedan upp institutionella\r\nhinder. Genom att man i stort sett bara skulle ta\r\nemot kvotflyktingar, anser vi i Ny demokrati att\r\nInvandrarverket kan avvecklas i sin helhet. Det blir\r\nju nästan inga människor som söker asyl vid vår\r\ngräns. Den här tanken uttrycktes redan för ett år\r\nsedan av Bernhardsson och Christina Rogestam i\r\nen skrivelse till regeringen i oktober 1992. I den\r\nsades att man egentligen borde satsa mer på\r\nkvotflyktingar och i möjligaste mån begränsa\r\nmöjligheterna att söka asyl vid vår gräns.</pre><pre>Jag vill fråga Gustaf von Essen: Delar ni\r\nuppfattningen att det vore bra om vi avvecklade\r\nInvandrarverket och såg till att vi bara tog emot\r\nkvotflyktingar?</pre><pre>Anf. 181  GUSTAF VON ESSEN (m) replik:</pre><pre>Fru talman! När man lyssnar på nydemokrater i\r\nallmänhet och här i dag på Moquist i synnerhet, får\r\nman intrycket att nydemokraterna egentligen inte\r\nvill släppa någon jäkel över bron, om jag får ta till\r\nett sådant uttryck. Det kan jag inte acceptera.\r\nDäremot måste en förankring bland människor\r\nske. Människor måste kunna lita på att de som får\r\nasyl i Sverige och får stanna också har mycket\r\nvälgrundade skäl därtill.</pre><pre>Därför kan vi i längden inte ha en flykting- och\r\ninvandrarpolitik, eller asylpolitik, som skiljer sig\r\nsärskilt mycket från övriga länders asylpolitik. Då\r\nfår vi en s.k. pull-effekt, en magnetisk effekt. Folk\r\nkommer att vända sig till Sverige i första hand,\r\neftersom de vet att andra länder har en mer\r\nrestriktiv hållning.</pre><pre>I stället måste vi samordna vårt regelverk och\r\nregelsystem och utveckla det internationella\r\nsamarbetet på olika sätt. Det innebär på kort sikt\r\ninte att man avvecklar något invandrarverk.\r\nDäremot kan jag tänka mig att man kanske gör om\r\ndet till en immigrationsmyndighet och särskiljer\r\nförläggningsverksamheten. Det är möjligt.</pre><pre>Men jag vill alltså inte gå så långt som\r\nnydemokraterna föreslår i sitt program. Det är inte\r\nmöjligt för mig att gå med på någonting sådant.</pre><pre>Anf. 182  LARS MOQUIST (nyd) replik:</pre><pre>Fru talman! Gustaf von Essen sade att Ny\r\ndemokrati förespråkar att vi inte skall släppa någon\r\njäkel över bron. Det gör vi inte alls. Det är konstigt\r\natt Gustaf von Essen kan säga det efter att kanske\r\nha tittat på vårt flyktingpolitiska program.</pre><pre>Vi säger: Låt oss ta emot kvotflyktingar. Det\r\nfrämsta skälet till det är att de är\r\nkonventionsflyktingar. Vi kan på plats säga att\r\ndessa människor har behov av personligt skydd. Vi\r\nfår också ett grepp om vilka kostnader Sverige\r\nanser sig kunna ställa upp med.</pre><pre>Som det nu har varit har vi inte kunnat råda över\r\ndessa omständigheter. Människor har sökt asyl, och\r\nvi har prövat tillstånden -- om de över huvud taget\r\nfår vara kvar i Sverige eller inte -- i åratal. Det har\r\ndragit på svenska staten en mängd kostnader.</pre><pre>Vi kan gott tänka oss att ta emot t.ex. 4 000\r\nkvotflyktingar per år, vilket kanske skulle generera\r\n6 000 personer i anhöriginvandring. Det skulle\r\ninnebära 10 000 per år. Vi har över huvud taget inte\r\nnämnt några siffror, men vi har heller inte sagt att\r\nalla som kommer hit skall stoppas.</pre><pre>Däremot har vi sagt: Se till att människorna\r\nkommer hit under ordnade former. Se till att vi har\r\nen så liten administration som möjligt för den här\r\nverksamheten. Då får vi de människor som har\r\nstörst behov. De andra katastroflyktingarna hjälper\r\nvi på plats.</pre><pre>Anf. 183  GUSTAF VON ESSEN (m) replik:</pre><pre>Fru talman! För det första är det så att de\r\nkvotflyktingar som kan bli aktuella i normalfallet\r\ninte är s.k. Genèvekonventionsflyktingar. De\r\nkanske har en annan status. Men de befinner sig\r\nändå på UNHCR:s läger, och i samverkan med\r\nUNHCR gör man bedömningar av vilka som skulle\r\nfå komma hit på vår kvot.</pre><pre>Detta, herr Moquist, är någonting som vi från\r\nmoderat håll har drivit långt innan nydemokraterna\r\nens kom till. Därvidlag har ni i så fall anslutit er till\r\nvår ståndpunkt. Vi vill göra asylbegreppet snävare,\r\ndet är riktigt, och vi vill ha en ökad kvot. Det är\r\nockså riktigt. Där tycks vi ha liknande åsikter.</pre><pre>Men det är inte samma sak som att säga att de skall\r\nkunna visa upp dokument på att de är förföljda och\r\nalla möjliga andra saker, som ni har föreslagit. Det\r\när det jag vänder mig emot.</pre><pre>Talmannen anmälde att Lars Moquist anhållit att\r\ntill protokollet få antecknat att han inte ägde rätt\r\ntill ytterligare replik.</pre><pre>Anf. 184  BERITH ERIKSSON (v) replik:</pre><pre>Fru talman! Repatriering är det viktigt att ha med\r\nnär det gäller flyktingar från många olika länder i\r\nvärlden. Så fort det blir ett annat läge i deras\r\nhemländer -- ett krig är slut, en regering är utbytt\r\nosv. -- vill merparten av flyktingarna återvända\r\nhem. Det bör därför föras en medveten politik för\r\natt underlätta för dem att göra det.</pre><pre>Gustaf von Essen pratar som om det vore lätt att få\r\nuppehållstillstånd i Sverige i dag. Antalet personer\r\nsom beviljades uppehållstillstånd under det första\r\nhalvåret i år var 4 447 totalt, med\r\nUtlänningsnämndens och Invandrarverkets\r\nuppgifter sammanräknade.</pre><pre>Man vet också att nästan var fjärde asylsökande har\r\nvarit utsatt för tortyr och att en del avvisas trots\r\nvälgrundad fruktan för att de skall torteras på nytt.\r\nSten Jacobson vid Centrum för tortyrskadade säger\r\natt så många människor som blivit torterade har\r\navvisats från Sverige under de senaste åren att det\r\nkan jämföras med baltutlämningen.</pre><pre>Det är ju verkligen att spä på främlingsfientlighet\r\nom man går ut och pratar ungefär som om\r\nekonomiska asylsökande och lycksökare kunde\r\nkomma till Sverige. Det är faktiskt mycket svårt att\r\nfå uppehållstillstånd i Sverige i dag. Många som\r\nskulle behöva stanna och som vid en bättre\r\nprövning verkligen skulle anses vara flyktingar\r\nenligt konventionen blir tillbakasända.</pre><pre>Anf. 185  GUSTAF VON ESSEN (m) replik:</pre><pre>Fru talman! Det är ju väldigt svårt med den\r\npraxisbildning som sker. Det har talats om att\r\npraxis nu gradvis har skärpts och att kraven är\r\nhögre. Det är möjligt. Det får den utvärdering visa\r\nsom invandrarministern har beställt.</pre><pre>Det är inget tvivel om att det många gånger är fråga\r\nom gränsfall. Vad vi föreslår är att\r\nGenèvekonventionen skall vara basen för en\r\nbedömning, och utöver det måste tillstånd för\r\nuppehåll också kunna ges av visade humanitära\r\nskäl. Jag inser att det kommer att bli en skärpning,\r\nmen vi har ändå inget riktigt val.</pre><pre>Vad som nu sker är ju att människor kommer i\r\nstörre utsträckning till Sverige än till andra länder,\r\njust därför att vi har en profil som ett land med en\r\ngenerösare lagstiftning. Vi har det -- låt vara att\r\ntillämpningen av den har skärpts på senare tid. Det\r\när bättre och mer humant att vara klar och tydlig på\r\ndenna punkt. Då vet människor att det är på ett\r\nvisst sätt här, och därmed är de mindre benägna att\r\nta en chans.</pre><pre>Det är denna lärdom vi får dra av exempelvis det\r\nstora inflödet av kosovoalbaner. De har alltså valt\r\nut Sverige därför att de tror att det här finns en\r\nchans, eftersom vi har en sådan profil. Sedan skall\r\ndessa fall utredas, ett efter ett, med långa\r\növerklagningar. Det är ingen human politik att\r\nlägga upp det på det sättet.</pre><pre>Många människor blir självfallet förtvivlade när det\r\nbörjar gå upp för dem att de blir utvisade. Vi måste\r\nha klara och entydiga regler, så att människor\r\nförstår och kan bedöma i förväg vad som kommer\r\natt hända om de försöker. Det är inte samma sak\r\nsom att vara inhuman, utan det är bara att vara klar\r\noch tydlig. Jag tror att det är en human inställning\r\npå längre sikt.</pre><pre>Anf. 186  BERITH ERIKSSON (v) replik:</pre><pre>Fru talman! Det som Gustaf von Essen redovisar är\r\negentligen ingen skärpning, utan det är läget i dag,\r\nförutom när han tar exemplet med kosovaalbaner.\r\nI Kosova har människor haft det fattigt och\r\nbedrövligt i decennier, men de har inte flytt för det.\r\nMen nu pågår också där en rensning på etnisk\r\ngrund.</pre><pre>Det handlar om tolkningar av\r\nGenèvekonventionen, där det talas om den som har\r\nvälgrundad fruktan för att söka sitt eget lands\r\nskydd, på grund av förföljelse, på etnisk, politisk\r\neller religiös grund. Det är precis vad som händer i\r\nKosova i dag. Människor misshandlas, arresteras,\r\ntorteras och råkar på andra sätt ut för grova\r\nkränkningar av mänskliga rättigheter, just på etnisk\r\ngrund.</pre><pre>Anf. 187  GUSTAF VON ESSEN (m) replik:</pre><pre>Fru talman! Det går inte i längden för Sverige att ha\r\nen avvikande flykting- och invandrarpolitik jämfört\r\nmed våra grannländer och övriga västeuropeiska\r\nländer. Det är därför som Flykting- och\r\ninvandrarpolitiska kommittén, som jag själv är med\r\ni liksom Lars Moquist och andra, har begärt att med\r\nstor skyndsamhet få en belysning av vilka regler och\r\nvilken praxis som gäller i övriga Västeuropa på det\r\nhär området. Invandrarministern har i sina direktiv\r\nsärskilt nämnt att vi skyndsamt skall ta fram detta.</pre><pre>Detta kan föranleda förslag från kommitténs sida\r\nom att ändra asyllagstiftningen, för att den skall\r\nanpassas till någon form av europeisk praxis -- i den\r\nmån en sådan kan urskiljas på ett säkert sätt. Det\r\när för att vi skall få en enhetlighet, så att vi\r\ntillsammans med övriga västeuropeiska länder kan\r\nbygga upp en flykting- och invandrarpolitik som är\r\ngemensam och som kan tillföras större resurser.</pre><pre>Om vi fortsätter på samma sätt som i dag, riskerar\r\nvi ju att väldigt stora strömmar kommer just till\r\nSverige, därför att människor fortfarande tror --\r\nmöjligtvis med rätta -- att här finns en god chans att\r\nfå stanna. Det finns inget annat land i hela\r\nVästeuropa som i förhållande till sin folkmängd har\r\ntagit emot så många flyktingar och invandrare\r\nunder de senaste åren. Jag tror inte att svenska\r\nfolket anser att det är möjligt att fortsätta med det.\r\nDärför måste vi vara lyhörda och fortsättningsvis\r\nförankra vår politik så att den ligger något så när i\r\nharmoni med vad människor tycker är rimligt och\r\nmöjligt. Det är en gigantisk arbetsuppgift vi har\r\nframför oss nu, att integrera dessa hundratusentals\r\nmänniskor som står i kö för att komma ut i\r\nsamhället. Vi måste helt enkelt få en mer realistisk\r\nflykting- och invandrarpolitik.</pre><pre>Anf. 188  RUNE BACKLUND (c):</pre><pre>Fru talman! Det finns förvisso ett stort antal frågor\r\nsom skulle vara värda att ta upp i den här delen av\r\nden allmänpolitiska debatten, men eftersom det är\r\nen knapp tid utmätt för våra anföranden har jag valt\r\natt koncentrera mig på två mer övergripande\r\nuppgifter, som jag anser att vi omgående måste ta\r\ntag i när det gäller flykting- och invandrarpolitiken.</pre><pre>Den ena uppgiften är att återskapa svenska folkets\r\nförtroende för flyktingpolitiken.</pre><pre>Den andra uppgiften är att möta den spirande\r\nfrämlings- och invandrarfientlighet som finns i vissa\r\nungdomsgrupper.</pre><pre>Situationen är allvarlig i dag. Bortsett från att man\r\nkan diskutera värdet av undersökningar, är det\r\nändå så att en majoritet uttalar en misstro mot den\r\nförda flyktingpolitiken. Man kan naturligtvis\r\nfundera över hur denna situation har uppkommit,\r\noch då finner man förvisso flera orsaker. Några av\r\ndem är ganska tydliga.</pre><pre>En orsak är det stora antalet asylsökande under\r\nflera års tid. Det har också varit ett hårt tryck på\r\nflyktingmottagandet, med konsekvenser som långa\r\nväntetider och en del andra saker som utspelar sig\r\nkring själva flyktingmottagandet.</pre><pre>En annan orsak är att det har begåtts en del\r\nmissgrepp i flyktingpolitiken -- det kan vi inte\r\nkomma ifrån -- som har urholkat förtroendet. Vår\r\nreaktion mot avarter har ibland varit långsam. När\r\ndet har uppstått debatter och vi har upptäckt saker\r\nsom vi borde ha rättat till snabbt, har det tyvärr\r\ntagit ganska lång tid innan vi kommit till skott med\r\nåtgärder. Det har naturligtvis inte heller bidragit till\r\natt öka förtroendet för politiken.</pre><pre>Jag tror också att en del synsätt -- som stämde när\r\ndet gällde flyktingmottagandet för 10--15 år sedan,\r\ndå man hade 5 000--10 000 personer att ta hand om,\r\nmot i dag 70 000--80 000 -- har fått leva kvar i\r\nflyktingmottagandet, trots att vi kanske borde ha\r\ngjort oss av med dem tidigare.</pre><pre>Men en orsak som utan tvivel har påverkat\r\nopinionen är naturligtvis den förtals- och\r\nsmutskastningskampanj som har bedrivits mot\r\nflyktingpolitiken med hjälp av tydliga överdrifter\r\noch lögner. I första frontlinjen har Ny demokrati\r\nstått under ett par års tid.</pre><pre>Ta t.ex. det där med flyktingpolitikens kostnader.\r\nHär har Ian Wachtmeister och andra nydemokrater\r\nom och om igen under hela sommaren påstått att\r\nflyktingpolitiken i Sverige kostar minst 50\r\nmiljarder. Bert Karlsson, som ju alltid lägger moms\r\npå sina siffror, har varit upp i 60, 70, ja 80 miljarder\r\nnär det har varit som värst.</pre><pre>När företrädare för Sveriges riksdag slungar ur sig\r\nsådana uppgifter och siffror till allmänheten är det\r\nnaturligtvis inte underligt om en del människor tar\r\ntill sig det. Om jag trodde på de här siffrorna eller\r\nom det vore så att flyktingpolitiken kostade 50--60\r\nmiljarder skulle naturligtvis jag också tappa\r\nförtroendet för flyktingpolitiken. Men alla vi som\r\ndeltar i den här debatten vet ju att den siffran är\r\nvåldsamt överdriven.</pre><pre>Nu har Lars Moquist, som är Ny demokratis\r\nföreträdare, en utmärkt möjlighet att inför svenska\r\nfolket dementera den här siffran eller också att\r\nfaktum för faktum klart redovisa hur man kommit\r\nfram till den siffra som man har uppgivit för svenska\r\nfolket att flyktingpolitiken kostar. Jag har hittills\r\ninte kunnat få någon annan nydemokrat att\r\nredogöra för innehållet i den siffran.</pre><pre>Den nya politik som Ny demokrati nu tänker\r\nmarknadsföra är fylld av motsägelser -- det\r\nupptäcker man när man lyssnar på vad som sägs. Å\r\nena sidan har Ny demokrati här i riksdagen sagt att\r\nmålet för mottagandet av flyktingar och invandrare\r\när att de så mycket som möjligt skall integreras i det\r\nsvenska samhället. Men hur skall man kunna\r\nintegrera människor om man samtidigt säger: Du\r\nkan under en tioårsperiod kastas ut från Sverige när\r\nvi bestämmer det. Vilken person vill integreras i ett\r\nsamhälle om han inte vet om han nästa dag måste\r\npacka sina väskor och åka hem, inte av egen vilja\r\nutan därför att Sverige eller svenska myndigheter\r\nvill det? Sådana motsägelser bidrar inte heller till\r\natt öka kunnandet om den svenska\r\nflyktingpolitiken.</pre><pre>Fru talman! Från Centerpartiets sida har vi sett det\r\nsom mycket viktigt att försöka värna asylrätten.\r\nDär finns en annan sak i Ny demokratis\r\nresonemang som också är litet märklig. Man talar\r\nväldigt mycket om Genèvekonventionen. Men en\r\nav de viktigaste bitarna i Genèvekonventionen är ju\r\njust att värna rätten att söka asyl. Det är faktiskt\r\ngrundbulten i Genèvekonventionen. Därför menar\r\nvi att det är viktigt att vi har ett folkligt stöd för att\r\nvärna asylrätten.</pre><pre>En arbetsgrupp i Centerpartiet har lagt fram en del\r\nförslag som vi anser behöver genomföras för att\r\nåterupprätta förtroendet för flyktingpolitiken.</pre><pre>Det handlar om att förtydliga utlänningslagen så att\r\ndet klart framgår för människor vem det är som kan\r\nsöka asyl. Det handlar också om att definiera\r\nskyddsbehoven.</pre><pre>Det handlar om att få till stånd kortare\r\nhandläggningstider i asylärenden, max ett halvårs\r\nväntan på beslut, ett billigare mottagande av\r\nasylsökande, mer av egen försörjning och ansvar\r\nför det dagliga livet och mindre av\r\nomhändertagande.</pre><pre>Vi behöver också åtgärder mot missbruket av\r\nasylrätten och brottsligheten.</pre><pre>Fru talman! Den andra huvudpunkt som jag\r\nnämnde inledningsvis handlar om att möta den\r\nspirande främlings- och invandrarfientligheten.\r\nTiden medger tyvärr inte att jag går in så mycket på\r\ndet problemkomplexet. Men jag kan ändå säga att\r\nvi kan konstatera en ökning av våld mot invandrare\r\noch invandrarfientliga aktiviteter den senaste tiden.\r\nOfta är det ungdomsgäng inblandade.</pre><pre>Man kräver allt oftare i den här debatten hårdare\r\nstraff. Självfallet skall man dömas till fängelse om\r\nman begår våldsbrott, men fängelsevistelse i sig\r\nlöser inte grundproblemet. Det handlar ju om att\r\nändra på värderingar och fördomar. Jag tror, herr\r\ntalman, att en viktig del i det här skulle vara att vi\r\ni straffsatsen för den här typen av brott skulle införa\r\nobligatorisk samhällstjänst; det skulle så att säga\r\ningå att efter strafftiden jobba tillsammans med\r\nflyktingar och invandrare. Vi vet alla att det bästa\r\nsättet att förändra attityder och bekämpa fördomar\r\när att göra det på individnivå.</pre><pre>Anf. 189  LARS MOQUIST (nyd) replik:</pre><pre>Fru talman! Rune Backlund säger att man måste\r\nskapa förtroende för flyktingpolitiken och att man\r\nmåste försöka vidta åtgärder mot\r\ninvandrarfientligheten bland ungdomar. Jag menar\r\natt det inte räcker att bara förklara den\r\nflyktingpolitik vi har -- vi måste ändra den.\r\nMänniskor har insett att den flyktingpolitik vi har i\r\ndag inte fungerar. Alltså: Förklara den inte bara --\r\nse till att vi ändrar flyktingpolitiken! Det är\r\nväsentligt.</pre><pre>Rune Backlund sade att det har skett misstag i\r\nflyktingpolitiken. Visst har det gjort det! Det har vi\r\noch många andra påstått. Alla känner till att det har\r\nbegåtts misstag. Men när Rune Backlund talar om\r\ndetta använder han perfektumformen ''det har\r\nskett'' och tror alltså att det inte skall ske i\r\nframtiden. Men nu har det kommit en ny\r\nproposition på vårt bord enligt vilken man vill\r\nfortsätta med den här politiken: Vi skall alltså ta in\r\nytterligare 1 000 personer i månaden, alltså 6 000\r\npersoner under det här budgetåret. Om man nu har\r\ninsett att det har skett misstag -- se då till att vi råder\r\nbot på det och ändrar politiken!</pre><pre>Sedan sade Rune Backlund att Ny demokrati är\r\nduktigt på att sprida lögner och att vi uppger\r\nfelaktiga kostnader för flyktingpolitiken. Som\r\nexempel nämnde Rune Backlund att vi skulle ha\r\nsagt att kostnaden är 50 miljarder. Nej, vi har inte\r\nsagt att kostnaden är 50 miljarder -- vi har sagt: Är\r\nkostnaden kanske 50 miljarder? När\r\netablissemanget då sagt att den inte är 50 miljarder\r\nhar vi sagt: Okej -- den är inte 50 miljarder. Men\r\ntala då om vad den är!</pre><pre>Vi har hela tiden velat ha reda på hur höga\r\nkostnaderna är. Vi vet att de är stora. Låt oss\r\nbegränsa oss till de flyktingkostnader som betalas\r\nvia Kulturdepartementet -- vi känner alla här i\r\nkammaren till att det rör sig om omkring 11,8\r\nmiljarder. Men det är bara de pengar som\r\nkommunerna får för sitt flyktingmottagande plus\r\nkostnaderna för asylhanteringen hos\r\nInvandrarverket. Men sedan tillkommer många\r\nandra kostnader, om de här människorna inte kan\r\nfå den utkomst de har haft från början. När vi hade\r\narbetskraftsinvandring kunde de här människorna\r\nså småningom försörja sig. Men vi kan inte förvänta\r\noss att de här stora grupperna skall klara sin egen\r\nförsörjning i framtiden. Då står kommunerna där\r\nmed sin försörjningsplikt, och kommunerna kan\r\negentligen bara välja mellan att höja skatten och att\r\nförsämra villkoren för övriga medborgare i\r\nkommunen, dvs. att dra in på vård, på skolor, på\r\nomsorg och annat. Det är den uppgiften man måste\r\nställa sig i samhället: Vi måste prioritera bland\r\nkostnaderna.</pre><pre>Sedan sade Rune Backlund också att det är\r\nmotsägelsefullt att vi vill integrera invandrare och\r\nflyktingar. Det har vi aldrig sagt. Där är nog Rune\r\nBacklund litet dåligt påläst, eller också blandar han\r\nihop begreppen assimilering och integrering. Vi har\r\nsagt att de människor som kommer hit skall ta\r\nseden dit de kommer, dvs. att de skall assimileras\r\noch på sikt anta de kulturmönster som vi har i\r\nSverige.</pre><pre>Anf. 190  RUNE BACKLUND (c) replik:</pre><pre>Fru talman! Det Lars Moquist säger om siffran 50\r\nmiljarder är intressant. Här har Ny demokrati åkt\r\nrunt hela sommaren och påstått att det kostar minst\r\n50 miljarder, men nu säger Moquist: Nej, det har vi\r\ninte sagt. Vi antar att den kostar 50 miljarder. Jag\r\nkan läsa upp avsnitt ur debattartiklar som är\r\nundertecknade av partiledaren och andra och där\r\nman skriver att samhällets totalkostnader\r\nomöjligen kan understiga 50 miljarder kronor per\r\når. När man kommer med ett sådant påstående\r\nmåste det väl ändå bygga på vissa fakta som man\r\nhar införskaffat.</pre><pre>Det är en väldig skillnad mellan de belopp som vi\r\nhär i kammaren hanterar, där vi talar om 11--12\r\nmiljarder kronor, och 50 miljarder kronor. Den\r\nskillnaden kan inte förklaras med att det skulle\r\nfinnas andra kostnader ute i kommunerna eller i\r\nframtiden, Moquist. Vi talar ju fortfarande om\r\nförfluten tid. Eller ackumulerar Moquist kostnader\r\nunder flera år för att komma upp till de här 50\r\nmiljarderna? Man måste väl ha gjort en kalkyl när\r\nman så tvärsäkert kan påstå att det är 50 miljarder\r\nkronor.</pre><pre>När man går ut med sådana här påståenden finns\r\ndet naturligtvis människor som tror på dem. Om jag\r\nfinge den här siffran presenterad och inte hade\r\nnågon egen ram att sätta in den i skulle jag\r\nnaturligtvis också säga att det är helt orimligt att\r\nflyktingpolitiken skall få kosta 50 miljarder. Det\r\nskulle inte jag heller ställa upp på. Men det gör den\r\nju inte! Det är därför den här debatten blir så\r\nvilseledande. Ni lurar människor att tro att den\r\npolitik som har förts är sämre än vad den i själva\r\nverket är. Det är Ny demokratis ansvar.</pre><pre>Nu har Moquist här en chans att rätta till det här så\r\natt vi kan få klarhet i hur ni räknar när ni uppger\r\nvad flyktingpolitiken i dag kostar. Då kan vi föra\r\nden debatt som ni efterlyst, där vi med sakliga\r\nargument kan gå igenom område för område och\r\nkonstatera vad som är rimligt att satsa på\r\nflyktingpolitiken.</pre><pre>Anf. 191  LARS MOQUIST (nyd) replik:</pre><pre>Fru talman! Rune Backlund tar fortfarande upp\r\nkostnadsaspekten. Vi har lagt fram en rad förslag\r\nom hur vi vill utforma flyktingpolitiken.</pre><pre>Ny demokrati har egentligen inte resurser för att ta\r\nfram den här kostnaden. Vi har sagt att kostnaden\r\nmåhända är 50 miljarder. Om den inte är det, tala\r\ndå om vad den verkligen är!</pre><pre>Både Rune Backlund och jag sitter med i den\r\ninvandrar- och flyktingpolitiska kommittén. Vi har\r\ngett en forskargrupp i Lund eller Malmö i uppdrag\r\natt ta fram de samhällsekonomiska kostnaderna.\r\nPrecis som Rune Backlund väntar jag naturligtvis\r\nmed spänning på att få se resultatet.</pre><pre>Jag hävdar att kostnaderna för flyktingpolitiken\r\nalldeles säkert är 50 miljarder. Men vi vet inte. Vi\r\nsäger att det förmodligen är så. Den som så bestämt\r\nförnekar den här siffran och som har resurser för att\r\nta fram en korrekt siffra måste ju veta vad den är.\r\nTala då om det! Är den 39 miljarder, 21 miljarder\r\neller 77 miljarder? Häng inte bara upp\r\nresonemanget på att vi har sagt att den kanske är 50\r\nmiljarder. Den kanske är det.</pre><pre>Anf. 192  RUNE BACKLUND (c) replik:</pre><pre>Fru talman! Lars Moquist! Ni säger inte att\r\nkostnaden kanske är 50 miljarder. Om det hade\r\nvarit så skulle vi naturligtvis kunna diskutera 10\r\nmiljarder uppåt eller neråt.</pre><pre>I en debattartikel i Svenska Dagbladet skriver Ian\r\nWachtmeister: ''Samhällets totalkostnader kan\r\nomöjligen understiga 50 miljarder kronor''. I en\r\nannan artikel som har varit införd i en del andra\r\ntidningar skriver han att den nationalekonomiska\r\nkostnaden ligger på mellan 40 och 60, kanske 80,\r\nmiljarder om året.</pre><pre>Det är klart att de här siffrorna inte kan vara\r\ntillhöftade, eftersom man kastar ut sådana här\r\npåståenden. Man har faktiskt satt sig ner i Ny\r\ndemokrati -- hoppas jag -- och försökt summera\r\nsummor som man har skaffat fram. Man har gått\r\nigenom samhällsområde efter samhällsområde och\r\nförsökt lokalisera kostnaderna. Man har sedan\r\nsummerat dem och sagt att det är 50 miljarder. Det\r\när den kalkylen som vi vill se. Vi påstår nämligen\r\natt det inte kostar 50 miljarder. Om jag finge göra\r\nen kalkyl skulle jag, högt räknat, hamna på ungefär\r\n15 miljarder. Det är en våldsam skillnad mellan 15\r\noch 50 miljarder.</pre><pre>Jag vill se er kalkyl. Så länge vi inte får se den kalkyl\r\nsom ligger till grund för detta påstående som ni har\r\nfört ut på torg och gator under det här året kan vi\r\ninte uppfatta det annat än som att det är en våldsam\r\növerdrift.</pre><pre>Fru talman! Jag kommer att fortsätta att plåga Lars\r\nMoquist så länge han inte presenterar kalkylen.\r\nFörr kommer han inte undan den här frågan. Ett\r\nannat alternativ är att han dementerar siffran och\r\nsäger: Okej, vi högg till. Vi inser att vi tog i för\r\nmycket.</pre><pre>Men då skall ni gå ut och säga det till allmänheten,\r\neftersom många människor bibringas en felaktig\r\nuppfattning genom dessa uttalanden.</pre><pre>Talmannen anmälde att Lars Moquist anhållit att\r\ntill protokollet få antecknat att han inte ägde rätt\r\ntill ytterligare replik.</pre><pre>Anf. 193  MÄRTHA GÅRDESTIG (kds):</pre><pre>Fru talman! Varje dag informeras vi av olika medier\r\nom krigens fasor och om grymheter, terror, svält\r\noch död som drabbar människor på många håll i\r\nvärlden.</pre><pre>Vi frågar oss hur grym människan kan bli. De som\r\nvar med på 30- och 40-talen ställde samma fråga då.\r\n1948 bildades FN. Alla världens folk skulle värna\r\nfreden och människovärdet. FN:s högtidliga\r\nförklaring av de mänskliga rättigheterna skrevs\r\nmed inledningen: ''Alla människor är födda fria och\r\nlika i värde och rättigheter''. Kommunismen höll\r\nmed sin järnhand många motsättningar under ytan.</pre><pre>Plötsligt föll Berlinmuren, och de gamla\r\nmotsättningarna började krypa fram på olika håll.\r\nPlötsligt är katastrofen i det forna Jugoslavien ett\r\nfaktum. Nära 4 miljoner människor har fått fly från\r\nsina hem och lever som flyktingar i ''eget'' land. Ca\r\n800 000 lever i annat land. Förra året kom enligt\r\nStatistiska centralbyrån 69 000 asylsökande, av\r\ntotalt 83 000, från det forna Jugoslavien till Sverige.\r\nAv dessa uppfyller inte alla de krav som svensk lag\r\nställer.</pre><pre>Vi svenskar splittras i olika grupper -- för och emot.\r\nEn del säger att vi inte kan ta emot så många\r\nflyktingar. En del säger att vi tar emot fel flyktingar.\r\nAndra säger att vi utvisar fel flyktingar och att vi\r\ngör det på ett sätt som kränker människovärdet.</pre><pre>Mitt i detta går vi in i en lågkonjunktur, den värsta\r\nekonomiska kris som Sverige har upplevt sedan 30-\r\ntalet. Det är klart att människor känner oro. Det\r\nblir lätt så att man söker en lättavgränsad, påtaglig\r\norsak till den oro som får hela samhället att skälva.</pre><pre>Det är flyktingarnas fel, säger man. Precis så sade\r\nman på 30-talet. Det är judarnas och zigenarnas fel,\r\nsade man. Så är det när diskriminering och\r\nfrämlingsfientlighet spirar. Allt ont förlägger vi\r\nutanför vår egen grupp, vårt eget folk och vår egen\r\nhudfärg. Vi har ett omättligt begär efter att finna\r\nsyndabockar att lasta vår egen ångest på. Men det\r\nhandlar om människor av kött och blod, som väntar\r\npå vårt besked och vår medmänsklighet.</pre><pre>Den nuvarande regeringen har liksom den tidigare\r\nförsökt göra en insats för flyktingarna. Låt oss\r\ndiskutera hur flyktingmottagningen kan förbättras,\r\neffektiviseras och göras billigare och hur vi kan\r\nställa krav på både flyktingar och svenskar när de\r\nmöts i den svenska vardagen! Men låt oss inte\r\nkränka människovärdet!</pre><pre>Låt oss också diskutera hur vi skall kunna motverka\r\nflykt ute i världen. Sverige är för närvarande en av\r\nde största givarna av humanitärt bistånd till det\r\nforna Jugoslavien. Det förbereds fler insatser för\r\nflyktingar.</pre><pre>Invandrarministern har äskat 830 miljoner till\r\nutökad flyktingkvot. Jag skulle vilja att detta blev\r\nett flexibelt inslag, så att pengarna kunde användas\r\näven till hjälp på plats, om och där det är möjligt.\r\nUpp till fem gånger fler skulle då kunna få hjälp.\r\nÄven om regeringen inte verkar ha den vägen\r\nöppen finns det skäl för riksdagen att diskutera hur\r\npengarna kan användas för att det skall bli största\r\nmöjliga effektivitet. Samtidigt skall människorna\r\nnaturligtvis få skydd.</pre><pre>Jag vill också ta upp kosovoalbanernas öde. De\r\nutvisas nu i snabb takt. I går morse kunde vi höra\r\nen ögonvittnesskildring därifrån i P1. I Kosovo och\r\nVoyvodina har serbisk polis inlett etnisk rensning\r\nav den albanska befolkningen. Enligt rapporten är\r\nbilden förändrad. Situationen har förvärrats sedan\r\nde som nu utvisas flydde. Människor fängslas. Det\r\när brutala inslag av tortyr. Människor som\r\nåtervänder har ingenstans att ta vägen och inget att\r\nleva av. Amnesty har blivit utkastat. Det är\r\nillavarslande. Jag vädjar till invandrarministern att\r\nlyssna på signalerna därifrån, och på FN:s\r\nflyktingkommissarie, och omedelbart stoppa\r\nutvisningarna till de här områdena tills en noggrann\r\nanalys av läget har gjorts. Amnesty har ju en helt\r\nannan uppfattning om förhållandena än vad Statens\r\ninvandrarverk och Utlänningsnämnden har.</pre><pre>Judiska flyktingar från Ryssland och Ukraina står\r\nnu inför utvisning. Enligt den judiska församlingen\r\ni Stockholm är Sverige därmed den enda västnation\r\nsom efter andra världskriget utvisar judar till före\r\ndetta Sovjet.</pre><pre>Asylärenden har lagts på hög hos\r\nUtlänningsnämnden i väntan på en\r\nundersökningsresa. Nu har Utlänningsnämnden\r\ngjort ett fem dagars besök där. Man anser inte att\r\nförhållandena utgör grund för asyl. Hänsyn har\r\ntagits till utvecklingen under de senaste åren.</pre><pre>Antisemitism är inte officiell politik, men den är\r\ninte förbjuden i lag. Myndigheterna skyddar inte\r\njudiska medborgare mot övergrepp.</pre><pre>Läget i OSS är ytterst instabilt. Det är skillnad\r\nmellan officiell politik och hur det fungerar på lokal\r\nnivå. Efter kuppförsöket måste man vara observant\r\npå utvecklingen. Det finns skäl att ta hänsyn till vad\r\nsom har skett under de senaste veckorna.</pre><pre>Låt dessa judar få stanna eller låt Sverige fungera\r\nsom transitland!</pre><pre>Anf. 194 eKulturminister BIRGIT\r\nFRIGGEBO (fp):</pre><pre>Fru talman! Vi har nu en ganska omfattande\r\noffentlig debatt. Vi ser väldigt många reportage om\r\ninvandrar- och flyktingpolitiken, och det tycker jag\r\när bra. Jag tycker att det behövs en offentlig debatt.\r\nDen kan inte minst bidra till att öppna diskussionen\r\ninför de överväganden som skall ske i den\r\nparlamentariska utredningen om invandrar- och\r\nflyktingpolitiken.</pre><pre>Jag tror att det är viktigt att vi har den här\r\ndiskussionen för att få en förankring för en human\r\npolitik. Men det behövs också mycket upplysning.\r\nHär florerar lögner och fördomsfulla uppfattningar,\r\nmen det förekommer också rena\r\nmissuppfattningar. Regeringen har för avsikt att\r\nupplysa om fakta när det gäller flykting- och\r\ninvandrarpolitiken genom ett utskick till samtliga\r\nhushåll i Sverige. Det är bra att människor får en\r\nfaktagrund för att kunna delta i den här\r\ndiskussionen.</pre><pre>Fru talman! Jag har samma bild som Maj-Lis Lööw\r\nförsökte redovisa här. Det är en delvis annan bild\r\nän den som redovisas i den offentliga debatten. Det\r\nvar mycket intressant att se att man i den\r\nomdiskuterade Expressenkampanjen hade frågat\r\nmänniskor som har egna erfarenheter av\r\ninvandrare vad de tycker. En överväldigande\r\nmajoritet sade att man hade i huvudsak positiva\r\nerfarenheter av invandrare.</pre><pre>Häromdagen var det ett reportage från Falkenberg\r\ninför ett mottagande av flyktingar från Bosnien.\r\nMan hade intervjuat några ungdomar som sade att\r\nde inte hade märkt något och att allt väl var bra.\r\nSamtidigt sade de att det inte skall komma hit fler\r\nflyktingar. Varifrån får de sådana uppfattningar?\r\nJo, naturligtvis av propaganda och illvilliga\r\nuttalanden från människor som vill desinformera.\r\nDet är inte människors egna erfarenheter av\r\ninvandrare och flyktingar utan den allmänna\r\ndebatten, som är så oerhört inriktad på problem\r\noch ''hårda'' värden, såsom pengar, som slår\r\nigenom.</pre><pre>Det pågår också en debatt om huruvida man över\r\nhuvud taget får diskutera dessa frågor. Många säger\r\natt det är tyst och att man inte får säga något. Det\r\nbegriper inte jag. Vi har en oerhört öppen debatt.\r\nMen det får naturligtvis inte vara så att en del\r\nmänniskor som är kritiska skall åka i ett slags\r\n''snobbfil'', som innebär att de aldrig blir motsagda.\r\nSkall man ha en debatt skall den vara öppen, och\r\ndå får alla parter delta. En del skall inte försöka\r\ngöra sig till martyrer på grund av att de får\r\nmothugg.</pre><pre>Ett annat vanligt inslag i debatten är att man säger\r\natt man inte kritiserar flyktingar och invandrare\r\nutan flyktingpolitiken och de politiker som står för\r\ndenna politik. Men vad är det annat än flyktingarna\r\nsom man vänder sig emot när man kritiserar\r\npolitiker som vill föra en human flyktingpolitik,\r\ndvs. politiker som ser positivt på flyktingarna och\r\nvill ge dem skydd? Ytterst är det naturligtvis en\r\nkritik av att det över huvud taget finns flyktingar\r\nhär i Sverige. Så lätt skall man inte få komma\r\nundan.</pre><pre>En mycket vanlig infallsvinkel i debatten, som\r\nförekommit även här i dag, är att det väller in en\r\nmassa människor i vårt land. I början på 1980-talet\r\nkom mellan 15 000 och 20 000 asylsökande per år.\r\nUnder tre år i slutet av 1980-talet gjordes ett skutt\r\nupp till ungefär 30 000 asylsökande per år. Förra\r\nåret gick antalet ned till 15 000 plus de ca 70 000\r\nsom kom från Jugoslavien. I år kommer det -- med\r\nden takt som inflödet nu har -- att handla om\r\nungefär 1000 asylsökande. Det är ganska få\r\nmänniskor, om man bortser från flyktingarna från\r\nJugoslavien. Jag tror att alla människor inser vad\r\ndet är som pågår i Jugoslavien och vad det är som\r\ngjort att människor gett sig ut på flykt.</pre><pre>I ljuset av att det finns 40 miljoner externflyktingar\r\noch internflyktingar i världen är det här\r\nnaturligtvis, som jag sagt många gånger från denna\r\ntalarstol, fråga om en rännil.</pre><pre>Det förs här många diskussioner om asylpolitiken\r\noch Genèvekonventionen. Jag tycker att det är\r\nnågot av en flykt bort ifrån verkligheten. De\r\nmänniskor som kommer från Exjugoslavien har vi\r\nfrån regeringens sida inte betraktat som flyktingar\r\nenligt Genèvekonventionen -- det gäller även\r\nbosnierna. Dessa människor flyr undan krig och\r\nelände, och de behöver skydd, oavsett om de har\r\nstatus som Genèvekonventionsflyktingar eller inte.\r\nDet gäller människor som riskerar att dödas.</pre><pre>Lars Moquist sade att han är byråkrat. Det\r\nförekommer här ett slags byråkratflykt; man\r\nbortser från den faktiska verkligheten. Av de\r\nmellan 1500 och 3000 människor som de\r\nsenaste åren har sökt sig hit har ungefär hälften fått\r\nstanna. Nettoinvandringen till Sverige har minskat\r\nunder de senaste åren -- det visar en jämförelse\r\nmellan antalet icke-svenska medborgare som har\r\nåkt härifrån och det antal som kommit hit.</pre><pre>Det talas vidare om en stor anhöriginvandring. Ja,\r\nganska många anhöriga kommer hit. I flertalet fall\r\nhandlar det om anhöriga till tidigare\r\narbetskraftsinvandrare, som alla älskar i dag, och\r\nanhöriga till svenskar som gift sig med utlänningar.\r\nVem vill förbjuda sådan invandring?</pre><pre>Man talar också om att andra länder är så\r\nogenerösa och att det bara är hit som det kommer\r\ninvandrare. Det beror också litet grand på hur man\r\nregistrerar människor. Här i Sverige registreras\r\nprecis alla som asylsökande. Därför hamnar vi\r\nganska högt i tabellen. I många andra länder har\r\nman inte samma registreringsförfarande. I länder i\r\nnärheten av Jugoslavien har man en tidigare\r\narbetskraftsinvandring. Det betyder att många av\r\nexjugoslaverna går över gränsen till Schweiz och\r\nÖsterrike. De flyttar fram och tillbaka beroende på\r\nhur kriget utvecklar sig. De registreras aldrig som\r\nasylsökande.</pre><pre>Här i Sverige verkställer vi dessutom\r\navvisningsbeslut. Om någon inte har fått tillstånd\r\natt stanna här, försöker vi också hjälpa\r\nvederbörande att komma hem. Det gör man inte i\r\nandra länder i Europa. Det betyder att mängder av\r\nmänniskor som där har fått avslag på sin\r\nasylansökan fortfarande finns kvar i landet. Därför\r\nblir dessa jämförelser inte riktigt rättvisa.</pre><pre>Lars Moquists anförande handlade om kostnader --\r\nnaturligtvis skall människor skickas tillbaka och\r\ngränserna stängas. Vi har sett att Ny demokrati har\r\nett nytt program på gång som innebär att den\r\nasylsökande skall kunna visa upp handlingar som\r\nbevisar att han eller hon blivit torterad för att\r\naccepteras som flykting. Man skall vara här i tio år\r\nutan att veta om man får ha ena foten här i Sverige\r\neller om man skall vara i något annat land. Var går\r\negentligen gränsen? Är det när varenda invandrare\r\nsom inte är svensk medborgare har kastats ut ur det\r\nhär landet?</pre><pre>Bakgrunden till det här programmet var att man\r\ntyckte sig märka att andra partier nu också har velat\r\nstrama åt litet grand, och då måste Ny demokrati\r\nvara värre. De människor som har jagats bort från\r\nBosnien skall vara där de är och inte där vi är, säger\r\nman. Vad är det för smitta som man är rädd för. Det\r\nsägs i KU-anmälan att det var ett ''etniskt beslut''.\r\nVad är det för dumheter? Det finns i grundlagen\r\nbestämmelser om att alla människor skall\r\nbehandlas lika i det här landet.</pre><pre>De människor som kommer från Bosnien är\r\nvälutbildade, och många har en mycket kvalificerad\r\nyrkesbakgrund. Min bedömning är att de har stora\r\nmöjligheter att integreras i det här samhället, om\r\narbetsmarknadsläget förbättras, något som\r\nregeringens politik är inriktad på. Men om det\r\nskulle bli en snabb och säker fred där nere, är jag\r\növertygad om att merparten av bosnierna kommer\r\natt åka tillbaka. De vill ingenting hellre. Det spelar\r\ningen roll om dessa människor fått ett tillfälligt eller\r\nett permanent uppehållstillstånd -- deras längtan är\r\natt få åka tillbaka till sitt land.</pre><pre>Regeringen har i dag lagt fram en proposition som\r\ninnehåller två förslag -- dels att vi skall fullfölja\r\nlöftet att inte stänga våra gränser utan ha\r\nmöjligheter till en organiserad överföring från\r\nBosnien i framtiden, dels att kommunerna skall få\r\nextra stimulansbidrag för att kunna ta emot\r\nbosniska flyktningar.</pre><pre>Dessa förslag innebär inte att det bli dyrare här i\r\nSverige. Det är fråga om en budget på ungefär 11,7\r\nmiljarder kronor som riksdagen har fattat beslut\r\nom för detta år. Den budgeten kommer inte att\r\npåverkas av dessa förslag. Vi klarar av att ta hit\r\nnågra fler. Dessutom får kommunerna\r\nstimulansbidrag. Bakgrunden är att det är billigare\r\natt människor ges en möjlighet till att förbereda sig\r\nför att försörja sig ute i kommunerna än att sitta på\r\nförläggningar och bara vänta.</pre><pre>Anf. 195  LARS MOQUIST (nyd) replik:</pre><pre>Fru talman! Kulturministern ställer många frågor\r\ntill Ny demokrati.</pre><pre>Till att börja med säger kulturministern att en\r\nfaktabroschyr skall presenteras. Det är alldeles\r\nutmärkt. Det är det vi har efterlyst hela tiden. Jag\r\när litet fundersam över regeringens möjligheter att\r\nta fram en sådan faktabroschyr. Regeringen har\r\nnämligen inte samma uppfattning -- t.ex. om\r\nanhöriginvandring, son Birgit Friggebo har belyst\r\nhär -- som sin egen chefsmyndighet, dvs.\r\nInvandrarverket. Invandrarverket säger något helt\r\nannat än vad regeringen gör beträffande\r\nmöjligheterna att ta emot anhöriga. Enligt\r\nInvandrarverkets erfarenheter kommer\r\nanhöriginvandringen att uppgå till 45 000--50 000\r\npersoner. Men regeringen gör bedömningen att\r\nintervallet är 20 000--30 000 personer. Jag tycker att\r\ndet är konstigt att regeringen skulle ha bättre\r\nmöjligheter att förutse detta än vad\r\nInvandrarverket har som hanterar dessa frågor\r\ndagligen.</pre><pre>Kulturministern tar vidare upp frågan om\r\nhumanism. Vi i Ny demokrati skulle inte vara\r\nhumana och mänskliga. Är det humant att vi i\r\nSverige i fråga om dessa katastrofflyktingar, dvs. de\r\nsom flyr från Bosnien, skall hjälpa en när vi i stället\r\nkan hjälpa mer än 50 på plats? Pengarna skall\r\nsändas dit där människorna finns. Jag förstår inte\r\nvad det är för konstigt med det. I stället för att välja\r\nut en viss grupp som får komma hit till Sverige kan\r\nvi hjälpa många fler som är kvar.</pre><pre>Vidare har vi frågan om dokument och\r\nidentifikation. Jag tycker att det är en självklarhet\r\natt var och en skall ha en legitimation som talar om\r\nvem de är. Det som har gjort att det har funnits så\r\nstora bekymmer vad gäller både asylutredningar\r\noch så småningom utvisningar av de människor som\r\ninte får stanna i Sverige, är att de inte har haft\r\nnågon tillfredsställande dokumentation eller\r\nidentifikation från början.</pre><pre>När det gäller dokumentation har vi sagt att det inte\r\nbehöver vara fråga om dokument. Personal från\r\nAmnesty kan ha vetskap om att dessa människor\r\nhar skyddsbehov. Det behöver i och för sig inte vara\r\nfråga om ett papper. Det kan räcka med\r\nvittnesuppgifter e.d.</pre><pre>Kulturministern säger att vi förespråkar att alla\r\nskall kastas ut. Jag kan inte förstå hur man kan\r\ntolka det jag läste upp tidigare så. Vi har sagt att\r\nkvotflyktingar skall prioriteras, dvs. de flyktingar\r\nsom finns i FN:s läger. Vi skall välja ut de\r\nmänniskor som skall få komma hit. Då vet vi\r\nkostnaderna. Regeringen måste plocka fram dessa\r\nkostnader.</pre><pre>Delar kulturministern Rune Backlunds idé om att\r\ndet utöver själva flyktingmottagandet på 11\r\nmiljarder kronor skulle kosta bara 3 miljarder\r\nkronor för invandrargrupperna att finnas här i\r\nSverige? Det skulle vara fråga om socialbidrag,\r\nsjuk- och tandvård, skola, hemspråksundervisning,\r\nbostadsbidrag, barnbidrag osv. till dessa människor\r\nsom inte har arbete. Delar kulturministern Rune\r\nBacklunds idé om att det är fråga om 3 miljarder\r\nkronor? Han säger att det är fråga om totalt 15\r\nmiljarder, och vi vet att Kulturdepartementets\r\nbudget är 11--12 miljarder kronor.</pre><pre>Anf. 196  Kulturminister BIRGIT FRIGGEBO\r\n(fp):</pre><pre>Fru talman! Lars Moquist tycker att det är bra att\r\nvi skall gå ut med fakta. Fakta är sådant som har\r\ninträffat, inte prognoser.</pre><pre>När det gäller frågan om anhöriginvandring och\r\nbosnierna, har vi på ett mer grundligt sätt gått\r\nigenom hur situationen faktiskt ser ut. Det har visat\r\nsig att många av de bosnier som befinner sig här\r\nfinns i samlade familjer. Invandrarverket har\r\nanvänt sig av allmänna tumregler och har bortsett\r\nfrån den faktiska situationen för de olika\r\ngrupperna.</pre><pre>Inriktningen hos Ny demokrati är nu att hjälpa på\r\nplats. Häromåret sade Ny demokrati att de som flyr\r\nfrån krig skall tas om hand. 700 000--800 000\r\nmänniskor har gett sig av från Bosnien ut i Europa.\r\nSkall vi skicka tillbaka de människorna? Vi har en\r\nverklighet att hantera nu. Det finns 40 000\r\nmänniskor här. Vad skall vi göra för dem?</pre><pre>Vidare kritiseras att Sverige skall ta emot fler\r\nflyktingar. Samtidigt säger Lars Moquist att det går\r\nväl att ordna flyktingpolitiken via kvoter. Det är\r\nprecis det regeringen föreslår i dag. Vi föreslår att\r\ndet, om det behövs, skall finnas en beredskap för\r\natt ta emot människor från Exjugoslavien under det\r\nkommande året. Det kan vara fråga om vädjanden\r\nfrån UNHCR om hjälp för någon grupp som inte\r\nkan placeras någon annanstans. Vad vet vi om vad\r\nsom händer i Kosovo?</pre><pre>Vidare talar Lars Moquist om legitimation. Jag har\r\ninte talat om detta. Jag har, precis som Ny\r\ndemokrati, talat om att man skall kunna styrka att\r\nman har utsatts för förföljelse. Det sker i dag\r\ngenom att människors berättelser faktiskt blir\r\ntrodda. Det är tydligen fråga om någon form av\r\nvittnesförhör, handlingar eller något annat som\r\nskall till för att människors berättelser skall bli\r\ntrodda.</pre><pre>Jag tillät mig att fråga var gränsen egentligen går för\r\nNy demokratis inställning när det gäller invandrare\r\noch flyktingar i Sverige. Man har blivit grövre i sin\r\nframställning jämfört med valrörelsen 1991 då\r\nkampanjen mot människor som var födda i andra\r\nländer inleddes.</pre><pre>Anf. 197  LARS MOQUIST (nyd) replik:</pre><pre>Fru talman! Till att börja med kan jag konstatera\r\natt kulturministern tydligen inte litar på Statens\r\ninvandrarverk i dessa frågor. Kulturministern säger\r\natt regeringen har bättre resurser att bedöma det\r\nhela än vad Invandrarverket har. Jag noterar detta\r\nmed viss förvåning.</pre><pre>Vidare säger kulturministern att vi i Ny demokrati\r\nhar ändrat oss. Vi var från början positiva till de\r\nbosnier som skulle komma hit. Det enda som jag\r\nkan tänka mig att kulturministern tänker på är att\r\nvi inte krävde visum av dessa människor. Men vi har\r\nhela tiden hävdat att de människor som kommer\r\nfrån katastrofområden kan få komma hit\r\ntemporärt. Men man skall hela tiden se till att\r\nresurserna fördelas så att människorna kan hjälpas\r\ndär de befinner sig och inte här.</pre><pre>Då har vi frågan om temporära eller permanenta\r\nuppehållstillstånd. Vi menar på att statusen för de\r\nmänniskor som redan har uppehållstillstånd inte\r\nskall förändras. Vi har aldrig sagt att de som är\r\nsvenska medborgare eller har uppehållstillstånd i\r\nSverige skall utvisas. Vi har aldrig ifrågasatt\r\nuppehållstillstånden. Det är något som redan är\r\nbeslutat. Vi har däremot motsatt oss det nya som\r\nregeringen har föreslagit, nämligen att de 40 000\r\nkosovoalbanerna och deras anhöriga skall få\r\nstanna. Vi menar att dessa människor skall ges\r\ntillfälliga, temporära uppehållstillstånd. När läget\r\nblir sådant att de kan återvända till sitt land skall så\r\nske. Vi har i och för sig satt en tioårsgräns.</pre><pre>Vidare har vi frågan om dokumentation. Precis som\r\nkulturministern säger innefattar detta begrepp två\r\nbitar. Dels är det dokumentation, dels är det\r\nidentifikation. Vi har sagt att det skall vara stopp\r\nvid gränsen för dem som inte kan klara sin\r\nidentifikation, dvs. inte har legitimation. För att\r\nkunna positivt pröva frågan om skyddsbehov\r\nkräver vi att de skall kunna förete en\r\ndokumentation. Det kan antingen vara ett papper\r\neller en Amnestyrapport e.d. Jag förstår inte att det\r\nskulle föreligga några konstigheter i den frågan. Jag\r\ntror att många tycker att det är rimligt att ha en\r\ndokumentation. Invandrarverkets bekymmer i\r\ndagsläget är att det inte finns en tillräcklig\r\ndokumentation. Invandrarverket får avgöra om\r\nden sökande skall få stanna eller inte på subjektiva\r\ngrunder och på den sökandes egna berättelser.\r\nIbland har verket träffat rätt, ibland fel. Väldigt\r\nmånga gånger har besluten blivit felaktiga. Det är\r\ndetta vi vill påtala.</pre><pre>Anf. 198  Kulturminister BIRGIT FRIGGEBO\r\n(fp):</pre><pre>Fru talman! Det förvånar mig att Lars Moquist med\r\nsådan lätthet kan uttala sig om alla de tiotusentals\r\nprövningar som har gjorts under årens lopp i fråga\r\nom tillståndsgivningen. Det är alldeles riktigt att vi\r\nhar en marginal för humanitet i tillståndsgivningen.\r\nHellre fria än fälla. Det är precis också det som\r\ngäller i vårt domstolsväsende. Jag tycker att det är\r\nhelt riktigt att det är så.</pre><pre></pre><pre>Det talas väldigt mycket om permanent och om\r\ntemporärt uppehållstillstånd. Hur lång tid skall då\r\ndet tillfälliga uppehållstillståndet gälla? Ny\r\ndemokrati har sagt att det handlar om tio år.</pre><pre>Men ungarna går kanske nästan hela sin skoltid i\r\nsvensk skola och gifter sig kanske med svenska\r\nungdomar. Kanske hinner de rejält få in en fot på\r\narbetsmarknaden eller påbörja en rejäl karriär i\r\nSverige. De har kanske blivit en stor resurs här.\r\nEfter tio år skall de alltså bara kunna kastas ut.\r\nSjälvfallet måste det då handla om tvång. Men vad\r\när det för humanism?</pre><pre>Jag instämmer helt och fullt i det Rune Backlund\r\nsade när han frågade hur detta underlättar den\r\nassimilation som Ny demokrati talar om -- dvs. att\r\ninvandrarna eller flyktingarna skall bli svenskar --\r\nnär risken finns att de åker ut efter sex, sju eller\r\nåtta, ja, t.o.m. efter tio år. Det här håller ju inte.\r\nMan måste väl ha någon inriktning på sin politik.</pre><pre>Jag tycker att de människor som bedöms behöva\r\nskydd här skall kunna få permanent\r\nuppehållstillstånd och en möjlighet att själva skapa\r\nåt sig en framtid i Sverige. Väljer de själva att\r\nåtervända, tycker jag att man skall kunna hjälpa till\r\nmed det. Där tycker jag att det i dag är en brist i\r\nsvensk flyktingpolitik att vi inte mera kraftfullt\r\nunderstödjer dem som vill återvända till sitt land\r\nnär de själva vill detta.</pre><pre>Andre vice talmannen anmälde att Lars Moquist\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 199  GUSTAF VON ESSEN (m) replik:</pre><pre>Herr talman! Jag delar invandrarministerns\r\nuppfattning om Ny demokratis förslag när det\r\ngäller just uppehållstillståndens längd och en del\r\nandra påpekanden som gjorts här. Det är inhumant\r\natt lägga fram sådana förslag.</pre><pre>Jag skulle vilja återvända till en annan fråga. För\r\natt vi skall kunna klara den omfattande och viktiga\r\nprocess som vi har framför oss när det gäller att ta\r\nhand om främst bosnierna måste kommunerna och\r\nkommunalpolitikerna också vara med på detta. Det\r\när nödvändigt att de känner att de verkligen kan\r\nklara den här stora uppgiften.</pre><pre>I går var jag och Maud Björnemalm på besök i\r\nUppsala tillsammans med Flykting- och\r\ninvandrarkommittén. Det var en hel dag med\r\nföredragningar. Det är bara att se på utvecklingen\r\nav socialbidragskostnaderna och på invandrarnas\r\nmycket stora överrepresentation när det gäller\r\narbetslösheten och detta med att stå till\r\narbetsmarknadens förfogande, när det gäller\r\nutbildningsinsatser, när det gäller kostnader för\r\nanhöriginvandring som inte täcks av\r\ngeneralschablonen, när det gäller kostnader för\r\npensionsåtaganden, om jag får uttrycka mig så,\r\nefter den förändring som gjordes här för ett år\r\nsedan i samband med EES-avtalet -- dvs. att äldre\r\ninvandrare inte är berättigade till folkpension, en\r\nfråga som regeringen för övrigt skall se över och där\r\nman kommer tillbaka med förslag -- samt över\r\nhuvud taget när det gäller kostnaderna för äldre\r\ninvandrare. Många får i dag faktiskt i praktiken\r\nsocialpension. Det handlar alltså om pensionering\r\nmed hjälp av socialbidrag.</pre><pre>Naturligtvis måste detta bedömas. Man måste\r\növerväga hur vi skall kunna klara kommunernas\r\nåtagande härvidlag. Det är ju ändå statsmakterna\r\nsom bestämmer invandringspolitiken. Men\r\nkommunerna får nu ta över en allt större del av\r\nkostnaderna för att genomföra densamma.</pre><pre>Här måste man hitta metoder som gör att statens\r\nåtagande faktiskt blir något större än som i dag är\r\nfallet, för annars kommer kommunerna inte att\r\norka eller vilja klara av detta. Då får vi, tyvärr,\r\nkanske konstatera ett bakslag när det gäller\r\nförståelsen för de insatser som vi nu bedömer vara\r\nnödvändiga för att vi skall kunna integrera de\r\ntusentals personer som faktiskt väntar på att få\r\nkomma in.</pre><pre>Min konkreta fråga är för det första om\r\ninvandrarministern bedömer att detta är ett\r\nproblem för kommunerna och för det andra vad\r\nman kommer att göra med just de\r\npensionskostnader som nu måste bestridas över\r\nsocialbidragsbudgeten -- dvs. den pensionskostnad\r\nsom tidigare rörde folkpensionerna.</pre><pre>Anf. 200  Kulturminister BIRGIT FRIGGEBO\r\n(fp):</pre><pre>Herr talman! Jag delar uppfattningen att det är en\r\nstor utmaning vi står inför när det gäller beslutet om\r\nbosnierna. Tidigare har det varit den statliga\r\nmyndigheten Invandrarverket som har klarat av en\r\nbrydsam situation. Nu är det kommunerna som det\r\nhandlar om. Det gäller i mångt och mycket en\r\nmobilisering ute i kommunerna, och då inte bara\r\nfrån kommunala myndigheters sida utan också från\r\nkyrkor, frivilligorganisationer och andra som ofta\r\nengagerar sig i flyktingarnas sak.</pre><pre>Jag skulle helst se att man kunde bilda ett nätverk\r\ninnebärande att alla flyktingfamiljer får en\r\nanknytning via t.ex. ett slags fadder här i Sverige.</pre><pre>I dag har regeringen lagt fram sin proposition för\r\nriksdagen om mottagandet i kommunerna. Det\r\ninnebär ett extra bidrag om 25 000 kronor för varje\r\nindivid -- för alla flyktingar, inte bara för\r\nbosnierna -- från den 1 oktober i år fram till den 1\r\noktober nästa år.</pre><pre>När det gäller anhöriginvandringen står staten för\r\nkostnaderna också för dem som kommer till\r\nSverige inom en tvåårsperiod.</pre><pre>Just nu pågår en faktainsamling, en utvärdering,\r\nbeträffande grundschablonen -- det bidrag som\r\nkommunerna får. Dessutom har vi överläggningar\r\nmed Kommunförbundet. Resultatet av de\r\növerläggningarna kommer att redovisas i\r\nbudgetpropositionen. Utgångspunkten för de\r\növerläggningarna är att kostnadsfördelningen\r\nmellan stat och kommun inteskall förändras. Den\r\ndel som staten nu ansvarar för skall staten även i\r\nfortsättningen ansvara för. Det betyder att om\r\nkommunerna i genomsnitt får stå för\r\nsocialbidragskostnaden under en längre period än\r\ntidigare, skall schablonersättningen justeras\r\ndärefter.</pre><pre>När vi diskuterar pensioner t.ex. är det viktigt att\r\nkomma ihåg att det inte bara handlar om flyktingar\r\nutan att det också handlar om invandrare och\r\nandra. Det är också viktigt att komma ihåg att\r\nmånga invandrare här i Sverige faktiskt har bidragit\r\ngenom att betala skatt under många många år.\r\nIbland har vi inte haft lika stora kostnader för\r\ninvandrarna som vi haft för svenskarna när det\r\ngäller barnomsorg, utbildning o.d.</pre><pre>Jag tycker alltså att man ändå skall skilja ut vad\r\ninitialkostnaden för flyktingpolitiken är och vad\r\ntotalkostnaden för invandrarna är. Man skall ju\r\nockså titta på dem som kom hit på 50-, 60- och 70-\r\ntalen och som här i Sverige har betalat miljard efter\r\nmiljard i skatt att användas till sin egen försörjning.\r\nDessutom har de bidragit till svenskarnas\r\nförsörjning.</pre><pre>Anf. 201  GUSTAF VON ESSEN (m) replik:</pre><pre>Herr talman! Jag gör fullt ut samma påpekande som\r\ninvandrarministern gjorde i slutet av sitt inlägg.\r\nSjälvfallet måste man se invandrarna också som en\r\ntillgång, som personer som under årens lopp\r\noerhört mycket har bidragit till utvecklingen av det\r\nhär samhället.</pre><pre>Vad vi nu talar om är den praktiska situationen när\r\ndet gäller invandrare som sent kommit hit. När det\r\ngäller socialbidragsökningen är det ännu inte fråga\r\nom bosnierna, som ju inte ens kommit med i\r\nrullorna. Det är ju först nu som man börjar placera\r\nut bosnierna. Jag avser i stället utvecklingen under\r\nde två, tre eller fyra senaste åren.\r\nKostnadsökningen i detta sammanhang är högst\r\npåtaglig i en del kommuner. Via\r\nsocialbidragssystemet får man täcka in det som\r\nandra myndigheter inte klarar av, inte vill klara av\r\neller inte har möjligheter att klara av.</pre><pre>Häromdagen sade en kommunal tjänsteman i\r\nVäxjö att det egentligen inte spelar så stor roll om\r\ngeneralschablonen täcker 18 eller 24 månader.\r\nEgentligen borde den täcka 60 månader. Så ser det\r\nut på många håll i dag. Arbetsmarknaden är\r\nnämligen i praktiken stängd för närvarande, och då\r\ninte bara för invandrare utan också för många\r\nandra. Det här är ett problem som vi måste\r\nidentifiera. Först när vi har gjort det kan vi hitta\r\nmetoder för att vinna en ökad förståelse hos\r\nmedborgarna för det som vi nu skall sätta i gång\r\nmed.</pre><pre>Jag har fullt förtroende för invandrarministern när\r\ndet gäller att på olika sätt bidra till att metoder\r\nutvecklas på detta område. Men vi får inte sticka\r\nhuvudet i busken och säga att det här är något som\r\nkommunerna får klara, att de säkert gör det bra\r\nosv. En sådan stämning finns inte i dag ute i\r\nkommunerna, i varje fall inte där jag har varit.\r\nProblemen är alltså stora.</pre><pre>Jag tycker att det är bra att man även går ut med\r\ninformation. Det är intressant att konstatera att\r\ninvandrarministern anser att det finns behov av\r\nsådan. Det finns det. Det finns många fakta som\r\nmåste läggas fast, så att inte några\r\nmissuppfattningar uppstår i fortsättningen. Det\r\nkrävs att man gör ett förankringsarbete hos\r\nmedborgarna nu. Det måste alla delta i. Då får vi\r\ninte heller peta undan problem och obehagliga\r\nfakta. Allting måste fram. Därifrån måste vi utgå\r\noch formulera oss på ett positivt sätt.</pre><pre>Anf. 202  Kulturminister BIRGIT FRIGGEBO\r\n(fp):</pre><pre>Herr talman! Jag är också av den uppfattningen att\r\nman inte skall dölja de problem som finns. Man\r\nmåste se verkligheten för att kunna fatta riktiga\r\nbeslut. Men låt oss heller inte överdriva problemen.</pre><pre>Här är det fråga om en enhetlig grupp som har\r\nsamma språk. De är hyggligt välutbildade. De har\r\nhyggligt bra yrkesbakgrund. Vi har många tomma\r\nlägenheter i Sverige. Det finns jugoslaver här sedan\r\ntidigare, som kan hjälpa till med integrationen.</pre><pre>Dessutom är signalerna från kommunerna litet\r\nolika om hur långt schablonersättningen verkligen\r\nräcker. En del säger att den är slut efter ett och ett\r\nhalvt år. Kommunrevisorerna har gjort en\r\nundersökning som visar att en stor del av\r\nkommunerna har pengar kvar även efter ett par år.</pre><pre>För övrigt är jag en av dem som tror på regeringens\r\nekonomiska politik. Vi skall stimulera till\r\nnyföretagande genom olika åtgärder, bl.a. genom\r\natt få bort effekterna av budgetunderskottet. Man\r\nkan inte börja tala om hur det ser ut om fyra fem\r\nsex sju år och antecipera det i dagens politik. Det\r\nvi nu gör är att gå igenom hur det faktiskt ser ut,\r\nvad som är den faktiska utvecklingen av\r\nsocialbidragsbetalandet ute i kommunerna. På\r\ngrundval av den faktiska utvecklingen skall vi\r\ndiskutera med Kommunförbundet och förändra\r\nersättningen till kommunerna. Detta kommer att\r\npresenteras i budgetarbetet.</pre><pre>De kommuner som är mycket aktiva när det gäller\r\nintegrationsåtgärder -- att se till att flyktingarna\r\nkommer in i svenskundervisning, att de stannar där\r\noch tar del av undervisningen, att de får\r\nyrkesträning, beredskapsjobb och att de kan\r\nkomma in i arbetsmarknadsmyndigheternas\r\nverksamhet -- har ju en positivare utveckling.\r\nHelsingborg är ett sådant exempel. Där har många\r\nflyktingar fått arbete. Man har minskat sina\r\nsocialhjälpstagare bland flyktingar från 80 % till\r\n27 % genom aktiva åtgärder. Dessutom kan man\r\nutnyttja statens olika insatser genom\r\narbetsmarknadspolitiken. Då bortfaller ju\r\nkostnaderna för kommunerna.</pre><pre>Låt oss inte bara se moln. Låt oss också se\r\nmöjligheterna inför den mycket stora uppgift som\r\nvi nu står inför. Det är en stor sak för Sverige. Vi\r\nhar inte tagit emot en sådan stor grupp någonsin\r\ntidigare under så kort tid. Det är en stor sak för\r\nSverige, men jag skulle samtidigt vilja säga att för\r\nmänskligheten är det kanske trots allt en ganska\r\nliten sak vi gör.</pre><pre>Anf. 203  BERITH ERIKSSON (v) replik:</pre><pre>Herr talman! Jag vill först säga att jag är mycket\r\nnöjd med att det nu skall komma en broschyr till\r\nalla hushåll om Sveriges flyktingpolitik. Det var ett\r\nförslag som jag lade fram här i kammaren för två år\r\nsedan.</pre><pre>Jag vänder mig mycket starkt emot den debatt som\r\nföljer av att man tar upp flykting- och\r\ninvandrarpolitiska frågor samtidigt. Jag har vid\r\ntidigare tillfällen här i kammaren sagt att jag tycker\r\natt flyktingfrågor hör mer ihop med utrikespolitiska\r\nfrågor, med frågor om vapenexport, om mänskliga\r\nrättigheter, om hur Sverige skall agera ute i världen\r\nför att människor inte skall tvingas att fly. De hör\r\nihop med humanism. De hör ihop med asylrätt. De\r\nhör ihop med internationella konventioner.</pre><pre>Just den här sammanblandningen gör att man i\r\nnästa andetag, efter att man har presenterat vilka\r\nproblemen är, kommer fram till slutsatsen, som\r\nmånga gör, att vi inte har råd att ta emot fler\r\nflyktingar. Nu måste vi, om vi går så långt som Ny\r\ndemokrati, stänga våra gränser.</pre><pre>En annan fråga handlar om att bosniernas ärenden\r\nnu skall bedömas. Det skall avgöras om det i deras\r\npermanenta uppehållstillstånd skall stå att de är\r\nkonventionsflyktingar, de facto-flyktingar eller om\r\nde har fått stanna av humanitära skäl. Enligt de\r\nföreskrifter som jag pratade om i mitt anförande\r\nfinns det bedömningar både från regeringen och\r\nfrån Norrköping som skall gälla som vägledning.\r\nJag tycker att de bedömningar man har gjort är\r\nriktiga. Men jag vill också veta om de\r\nbedömningarna skall gälla även asylsökande från\r\nandra länder.</pre><pre>Sedan skulle jag vilja att Birgit Friggebo nämnde\r\nnågot om den proposition som kom i dag angående\r\nsmuggling av flyktingar.</pre><pre>Anf. 204  Kulturminister BIRGIT FRIGGEBO\r\n(fp):</pre><pre>Herr talman! Jag skall inte kommentera\r\nInvandrarverkets olika föreskrifter eller annat\r\nsådant. Det får de stå för själva.</pre><pre>Det vägledande beslut som regeringen fattade\r\nhandlade om att bosnierna skulle få\r\nuppehållstillstånd i huvudsak av humanitära skäl.\r\nDet är ungefär samma grunder som man använde\r\nnär det gällde krigsoffren från Libanon. Men sedan\r\nskall det naturligtvis alltid till en bedömning i det\r\nenskilda fallet, där den enskilde sökandens egna\r\nskäl sett i förhållande till situationen i hemlandet\r\nskall bedömas. Där kan och skall inte jag göra\r\nnågon värdering eller ge några riktlinjer för om de\r\nskall bedömas som Genèvekonventionsflyktingar,\r\nde facto-flyktingar eller om de skall få stanna här av\r\nhumanitära skäl. Regeringen har bara fattat några\r\nbeslut. I övrigt skall detta hanteras av\r\nmyndigheterna.</pre><pre>Dagens proposition finns ju tillgänglig. Den har i\r\nhuvudsak två förslag. Det ena är att regeringen ber\r\nriksdagen att det utöver de 1 800 som redan i dag\r\nfinns som kvot för Exjugoslavien skall tillföras\r\nytterligare 5 500 fram till budgetårsskiftet. Därtill\r\nföreslås en kvot på 500 personer, tillgänglig för\r\nflyktingar från övriga världen.</pre><pre>För att underlätta för kommunerna att kunna\r\nteckna avtal med Invandrarverket har vi också\r\nföreslagit ett extra stimulansbidrag för alla\r\nflyktingar, oberoende av om de kommer från\r\nBosnien eller andra länder, från den 1 oktober i år\r\nfram till den 1 oktober 1994, under förutsättning att\r\nman snabbt tecknar ett avtal om ett väsentligt ökat\r\nflyktingmottagande ute i kommunerna. Detta avtal\r\nskall tecknas före den 1 april 1994. Båda dessa\r\ninsatser kan vi göra till i huvudsak samma\r\nbudgeteffekter som riksdagen tidigare har fattat\r\nbeslut om, beroende på att en hel del\r\nförläggningsplatser, som är dyrare än\r\nkommunplaceringsplatser, därmed bortfaller.</pre><pre>Anf. 205  BERITH ERIKSSON (v) replik:</pre><pre>Herr talman! Den proposition som jag bad Birgit\r\nFriggebo att kommentera var den som gällde\r\nsmuggling av flyktingar och som kom i dag.</pre><pre>Anf. 206  Kulturminister BIRGIT FRIGGEBO\r\n(fp):</pre><pre>Herr talman! Den propositionen lades fram i går, så\r\ndet var därför som det uppstod ett missförstånd. Jag\r\nber om ursäkt. Jag kan gärna kommentera den.</pre><pre>Det är en proposition som innebär skärpta straff vid\r\ngrov människosmuggling. Det innebär också att\r\nman kan straffas för medhjälp till\r\nmänniskosmuggling. Dessutom kan\r\ntransportmedel tas i beslag.</pre><pre>Det slås också fast i propositionen att det självklart\r\nfortfarande inte är någon kriminell handling att på\r\nideell grund hjälpa flyktingar att ta sig till Sverige.\r\nDet är i själva verket en mycket human handling att\r\npå ideell grund hjälpa människor.</pre><pre>Låt mig säga rent allmänt att människor har\r\nutnyttjats grovt vid smuggling av olika slag. Dels\r\nhar det ibland varit fråga om livsfarliga transporter,\r\ndels har ohemula summor avkrävts dessa stackars\r\nmänniskor, av vilka alla faktiskt inte har varit\r\nflyktingar. Det är viktigt att stävja sådan\r\nverksamhet för att inte lura fler människor att\r\nutnyttja den här formen av att ta sig till Sverige.</pre><pre>Samtidigt tycker jag inte att detta är någon stor och\r\navgörande fråga. Det viktiga är att vi hjälper de nya\r\ndemokratierna österut att själva kunna uppfylla det\r\ninternationella samfundets olika konventioner och\r\nönskemål när det gäller flyktingpolitik. Där har vi\r\nfrån svensk sida utomordentligt gott samarbete\r\nmed de baltiska staterna. Vi har också hjälpt\r\nUNHCR med personal och annat i Moskva för att\r\nman där skall kunna få till stånd en ordentlig\r\nutlänningslagstiftning, lära sig att göra en\r\nasylprövning och hjälpa till med sociala åtgärder av\r\nolika slag, flyktingförläggningar och liknande.</pre><pre>En del tror att vi gör detta av egoistiska skäl, för att\r\nflyktingar inte skall komma till Sverige. Så är det\r\nemellertid inte, utan det är efter önskemål från\r\ndessa länder, som själva vill bli accepterade i det\r\ninternationella samfundet. De vill uppfylla olika\r\ninternationella konventioner. Det är\r\nhuvudbakgrunden till att vi gör dessa hjälpinsatser\r\nösterut.</pre><pre>Andre vice talmannen anmälde att Berith Eriksson\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 207  HANS GÖRAN FRANCK (s):</pre><pre>Herr talman! Det finns fortfarande många mörka\r\nblad i vår flyktinghistoria under senare tid. Alla vet\r\nvi ju att angreppen och sabotagen mot\r\nflyktingförläggningar i Sverige fortsätter. Även\r\nandra övergrepp sker i spåren av detta. Samtidigt\r\nfinns det en del ljuspunkter i situationen. Birgit\r\nFriggebo har berört dem i sitt anförande, och det\r\nhar också andra gjort.</pre><pre>Det är viktigt att tillägga därvidlag att det nu sker\r\nen viss förskjutning i inställningen både bland\r\narbetsgivare och bland arbetstagare ute i Europa.\r\nDe tyska arbetsgivarföreningarna har reagerat\r\nmycket starkt emot dem som spekulerar i\r\nflyktingfientlighet och agerar härför. Det är av\r\nintresse på dagens arbetsmarknad att på allt sätt\r\nbeivra den här spekulationen i rasfördomar och\r\ninvandrarfientlighet. Dess bättre är de partier i\r\nNorden som har gjort sig skyldiga till sådant nu av\r\nallt att döma på tillbakagång. Det är ett\r\nfriskhetstecken att den invandrarfientliga\r\nkampanjen, trots att den bedrivits mycket hårt i\r\nvårt land, inte har gett resultat. Det går inte i\r\nlängden att slänga ur sig påståenden som man inte\r\nkan styrka och inte ens göra sannolika.</pre><pre>Efter att åtminstone indirekt ha retirerat från\r\npåståendena om vad flyktingmottagningen kostar,\r\nbiter sig Lars Moquist fast vid argumentet att man\r\nskall hjälpa folk på plats. Självklart skall man göra\r\ndet. Men situationen är den att det rör sig om tre\r\noch en halv miljon människor i det forna\r\nJugoslavien som är hemlösa, på flykt eller\r\ntvångsförflyttade. Samtidigt har det införts\r\nrestriktioner i de europeiska ländernas\r\nflyktingpolitik, vilket har lett till att väldigt många\r\nav dem som har sökt asyl eller sökt en fristad i annat\r\nland har tvingats tillbaka till det forna Jugoslavien\r\noch också till gränsländer. Dessutom finns en\r\nmycket stor del av dem fortfarande kvar i\r\nVästeuropa, i Centraleuropa, och lever ett\r\nunderjordiskt liv. Ingenting är farligare i dagens\r\nsituation än att vi har människor som på detta sätt\r\nlever laglöst, arbetar svart, bor svart. Ingenting\r\nskadar så mycket som detta.</pre><pre>Därför är det mycket angeläget att man når bättre\r\növerenskommelser här i Europa. Det är\r\nnödvändigt att inte bara försvara asylrätten, utan\r\ndet gäller också att bygga vidare på de\r\nställningstaganden som gjorts bl.a. i Europarådet\r\nmen framför allt inom UNHCR i syfte att nå\r\növerenskommelser i Europa och på det\r\ninternationella planet som kan ge skydd utöver\r\nGenèvekonventionen åt dem som är i starkt behov\r\nav det.</pre><pre>Till Gustaf von Essen vill jag säga att hans\r\ninställning här har en negativ inverkan. Han är hela\r\ntiden på reträtt. När vi skall försöka förhandla i\r\nEuroparådet, FN eller på bilateralt plan är det\r\ndåligt att vi gör reträtter i vår ståndpunkt. Vårt\r\nbästa argument i de internationella förhandlingarna\r\när att vi så långt det är möjligt för oss inom ramen\r\nför vår förmåga föregår med gott exempel. Det är\r\ndärför som de avsteg som trots allt gjorts här har\r\nbegränsats så mycket som möjligt.</pre><pre>Jag menar också att det är angeläget att regeringen,\r\nliksom de som har uppdrag på detta område, är\r\nännu mera aktiva i syfte att bredda ansvaret och att\r\nförmå de länder i Europa som tar ett väldigt litet\r\nansvar att godkänna överenskommelser som är\r\nnödvändiga.</pre><pre>Jag vill gärna fråga Birgit Friggebo hur hon ser på\r\nmöjligheterna att göra en aktivare insats. Jag vill\r\nockså fråga henne om anledningen till att man inte\r\nhar kommit med något förslag om organiserad\r\nförföljelse med rasistisk och invandrar- och\r\nflyktingfientlig bakgrund.</pre><pre>Anf. 208  LARS MOQUIST (nyd) replik:</pre><pre>Herr talman! Hans Göran Franck inledde sitt\r\nanförande med att säga att den politiska\r\npropaganda som har bedrivits i Norden -- också i\r\nSverige -- inte har gett resultat. Eftersom Hans\r\nGöran Franck tittade åt mitt håll, fick jag en känsla\r\nav att han kanske syftade på Ny demokrati.</pre><pre>Jag tror emellertid att den politik och den\r\nargumentation som vi i Ny demokrati har fört har\r\ngett resultat, bl.a. i form av att dessa problem har\r\nkommit upp till ytan. Vi kan resonera om dem, och\r\nde finns också med i debatten. Ett annat resultat är\r\natt regeringen har närmat sig vissa positioner som\r\nNy demokrati har intagit när det gäller några av\r\ndessa frågor. Jag ser med tillfredsställelse att man i\r\nviss mån har insett problemen. Vi har ju tagit emot\r\nmassor av flyktingar i Sverige, många fler än något\r\nannat land i förhållande till vår folkmängd. Det är\r\nbara att konstatera. De ekonomiska\r\npåfrestningarna i samhället är stora och förorsakar\r\nbekymmer. Det finns sådana stämningar ute i\r\nkommunerna att de har bekymmer med att klara\r\nflyktingmottagandet.</pre><pre>Hans Göran Franck nämnde att det finns 3,5\r\nmiljoner flyktingar i Jugoslavienområdet och att\r\ndet därför behövs resurser, dvs. att vi skulle ta hit\r\ndem. Jag vidhåller mitt resonemang: Varför inte se\r\ntill att vi hjälper fler? Se till att Sverige lägger sina\r\nresurser på dessa 3,5 miljoner i stället för att ta hit\r\nytterligare 6 000 människor från\r\nJugoslavienområdet. Är det inte bättre att vi\r\nhjälper 50 gånger fler människor, att t.ex. hjälpa\r\n300 000 bosnier på plats i stället för att ta emot 6 000\r\nbosnier i Sverige? Vad är det för humanism att\r\nplocka ut en liten grupp på 6 000 människor som\r\nskall få komma till Sverige i stället för att ge 300 000\r\nmänniskor hjälp i deras närområde?</pre><pre>Anf. 209  HANS GÖRAN FRANCK (s)\r\nreplik:</pre><pre>Herr talman! Lars Moquist har inte insett att det\r\nhär rör sig om ett både--och, både så långt möjligt\r\nhjälpa på plats och att öka flyktingkvoten samt ta\r\nemot spontaninvandring. Det finns här inget\r\nantingen--eller. Det är detta som är det\r\ngrundläggande felet i Lars Moquists inställning.\r\nEnligt de rapporter som vi har fått är situationen i\r\ngrannländerna till det forna Jugoslavien,\r\nnaturligtvis inkl. det forna Jugoslavien självt,\r\ndessutom ytterligt allvarlig. Man har nått den\r\nabsoluta bristningsgränsen när det gäller vad som\r\nkan göras. Det är i dagens läge väldigt svårt att\r\nfinna praktiska lösningar på detta problem, men\r\ndet görs naturligtvis ansträngningar. Enligt mitt\r\nförmenande är det fel att göra denna fråga till ett\r\nantingen--eller.</pre><pre>Ny demokrati skall inte slå sig för bröstet och säga\r\natt man har nått resultat med sin politik. Tvärtom,\r\nnär debet och kredit skall läggas ihop blir det ett\r\nfruktansvärt stort deficit. Nu hör inte Lars Moquist\r\ntill de värsta -- jag tänker då på dem som har talat\r\nom att det bara är en tidsfråga innan svenska barn\r\nvänder sig mot Mecka. Jag utgår ifrån att Lars\r\nMoquist, i likhet med att han har gjort en viss\r\nreträtt beträffande ekonomin, även tar avstånd\r\nifrån sådana här typiska utfall av rasfördomar.</pre><pre>Anf. 210  LARS MOQUIST (nyd) replik:</pre><pre>Herr talman! Hans Göran Franck återkommer till\r\ndetta att vi skall göra både--och, dvs. vi skall både\r\nta emot människor här och hjälpa dem på plats. Det\r\när möjligt att det i dagsläget finns flaskhalsar som\r\nförsvårar för UNHCR att agera i\r\nJugoslavienområdet. Det kan jag inte debattera\r\nmed Hans Göran Franck om, eftersom jag inte\r\nriktigt känner till förhållandena. Man har ju löst\r\nproblematiken på så många andra håll i världen där\r\nUNHCR har flyktingläger. Om man fick mera\r\nresurser bl.a. ifrån Sverige är det självklart att detta\r\nskulle bidra till att hjälpa fler människor på plats.\r\nDet handlar om ett antingen--eller. Vi kan se till att\r\nvi hjälper fler människor där de befinner sig än vad\r\nvi gör här.</pre><pre>Hans Göran Franck nämnde någonting om att\r\ndebet och kredit inte går ihop. Den frågan vill jag\r\ninte diskutera. Det fordras kanske något annat\r\nkriterium för att kunna bedöma den. Jag har inte\r\nbackat från någon position i fråga om ekonomin,\r\nHans Göran Franck. Vi har aldrig påstått att\r\nflyktingkostnaderna är så höga. Vi befarar att de\r\nuppgår till 50 miljarder. Motargumentet från\r\nregeringen har hela tiden varit att det beloppet inte\r\nstämmer. Då har vi sagt: Tala om vilka kostnaderna\r\när! Men jag får ju inget besked. Rune Backlund tog\r\nupp detta och sade att kostnaderna var 15\r\nmiljarder, dvs. ytterligare 3 miljarder utöver de 12\r\nmiljarder som Kulturdepartementet förfogar över.\r\nNär jag ställde frågan till Birgit Friggebo...</pre><pre>Anf. 211  ANDRE VICE TALMANNEN:</pre><pre>Replikrätten gäller Hans Göran Francks\r\nanförande.</pre><pre>Anf. 212  LARS MOQUIST (nyd) replik:</pre><pre>Herr talman! Det hela har alltså med ekonomi att\r\ngöra. Jag behöver inte gå i ytterligare svaromål. Jag\r\nvidhåller att vi vill ha reda på vad kostnaderna för\r\nflyktingpolitiken är. Det var den frågan som Hans\r\nGöran Franck ställde, samtidigt som han påstod att\r\njag hade backat från en position. Vi vill ha reda på\r\nvad kostnaderna uppgår till.</pre><pre>Anf. 213  HANS GÖRAN FRANCK (s)\r\nreplik:</pre><pre>Herr talman! Jag bara konstaterar att man först\r\npåstod att kostnaderna var 50--60 miljoner. Sedan\r\ntalade man om att det var ''sannolikt'' att\r\nkostnaderna var så höga. Nu är det senaste ordet\r\natt man ''befarar'' att de uppgår till det beloppet.\r\nDet här är ett dribblande med ord som är ovärdigt\r\nen seriös politisk debatt.</pre><pre>Vi måste arbeta på tre fronter när det gäller\r\nflyktingsituationen. Vi måste för det första se till att\r\ndet internationella och det europeiska ansvaret\r\nökas samt att det blir en jämnare fördelning av\r\nansvaret. För det andra måste vi se till att vi hjälper\r\nfolk på plats. För det tredje måste vi vara beredda\r\natt ta emot flyktingar.</pre><pre>När det gäller frivilliga återvändande berörde\r\nBirgit Friggebo den frågan, som är en viktig fråga.\r\nDen har varit upppe till debatt under tio års tid, och\r\nfortfarande anser jag att vi inte har något program\r\nför verkligt frivilligt återvändande. Jag efterlyser\r\nett sådant. Det skulle vara av betydelse i\r\nflyktingpolitiken.</pre><pre>Andre vice talmannen anmälde att Lars Moquist\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 214  GUSTAF VON ESSEN (m) replik:</pre><pre>Herr talman! Jag vill hänvisa till de direktiv som\r\ninvandrarministern och regeringen har utfärdat när\r\ndet gäller just utredningens bedrivande. Av dessa\r\ndirektiv framgår det tydligt att en särskild delstudie\r\nmed en internationell översikt och analys av\r\ninvandringsreglering och skyddsbestämmelse för\r\nflyktingar och hur dessa regler är utformade\r\njämfört med de svenska jämte de överväganden\r\noch förslag detta kan aktualisera skall överlämnas\r\ntill Kulturdepartementet senast den 1 september\r\n1993.</pre><pre>Utredningen har alltså uppdragit åt Jonas Widgren\r\noch hans medhjälpare att göra denna studie, som\r\ninom kort kommer att presenteras inför\r\nutredningen. Sedan får man bedöma vad detta kan\r\ninnebära för slags förändringar. Vi kan givetvis inte\r\ni längden ha ett regelsystem i Sverige som märkbart\r\nskiljer sig från övriga länders system. Vi måste få\r\ntill stånd en samordning just för att man skall uppnå\r\ndet som Hans Göran Franck nyss talade om,\r\nnämligen en internationell överenskommelse om\r\nhur flyktingströmmar skall hanteras och om hur\r\nman skall bära sig åt för att motverka att det\r\nuppstår flyktingströmmar.</pre><pre>Jag kan i dag inte bedöma om reglerna skall ändras\r\nså, att det skall vara en klar insnävning eller inte,\r\nmen det måste bli en precisering där man utgår\r\nifrån Genèvekonventionen. Reglerna måste vara\r\nklara, entydiga och definierade regler, så att alla\r\nsom kommer hit och söker asyl skall veta vilket\r\nregelsystem som gäller. Det är det som är tanken\r\nbakom mina tidigare påpekanden.</pre><pre>Anf. 215  HANS GÖRAN FRANCK (s)\r\nreplik:</pre><pre>Herr talman! Jag har självfallet ingenting emot att\r\ndet blir en ytterligare belysning och ytterligare\r\nstudier av dessa frågor. Det är tvärtom bra. Vad jag\r\nreagerade något emot var att jag uppfattade Gustaf\r\nvon Essen så, att han i huvudsak ville att man skulle\r\nbygga på Genèvekonventionen plus att man skulle\r\nkunna ge fristad på humanitära grunder. Gustaf\r\nvon Essen tillade också att detta skulle innebära en\r\nförändring. Detta är den moderata ståndpunkten\r\nsedan lång tid tillbaka. Jag tycker att det är väldigt\r\nviktigt att vi får se vad som kan komma fram ur\r\ninternationella överenskommelser.</pre><pre>Det finns ett mycket viktigt dokument från EG-\r\nparlamentet, som innehåller en mycket stark kritik\r\nmot EG-regeringarnas politik. Det ligger väldigt\r\nnära de humanitära organisationernas ståndpunkt,\r\nsom också tidigare har intagits inom Europarådet.</pre><pre>Jag utgår också från att Europarådet skall komma\r\nmed en rapport, vilken jag för övrigt själv arbetar\r\nmed, som skall kunna befordra ett förstärkt försvar\r\nav asylrätten. Dessutom skall vi försöka komma\r\nfram till vissa överenskommelser som gäller de\r\nfacto-flyktingar och andra som är i starkt\r\nskyddsbehov.</pre><pre>Anf. 216  Kulturminister BIRGIT FRIGGEBO\r\n(fp):</pre><pre>Herr talman! Jag instämmer i mycket av det som\r\nHans Göran Franck har sagt. Jag tycker också att\r\ndet internationella samarbetet är av helt avgörande\r\nbetydelse när det gäller flyktingfrågorna.</pre><pre>Vi har från svensk sida varit mycket aktiva. Vi har\r\npresenterat resolutionsutkast och liknande för hur\r\nman på lång sikt skall kunna få till stånd\r\növerenskommelser, resolutioner eller liknande,\r\nbl.a. mellan Europas stater för att vi just skall\r\nkunna veta hur vi skall hantera den här typen av\r\nkrissituationer som vi nu upplever efter kriget i\r\nJugoslavien. Det har visat sig vara ganska svårt att\r\nfå gehör för detta. Om EG intensifierade sitt\r\nsamarbete litet mer och inte bara ägnade sig åt\r\ndiskussioner bilateralt, tror jag att möjligheterna\r\nskulle öka.</pre><pre>När det gäller Jugoslavien har jag inom ramen för\r\ndet långsiktiga arbetet också satt i gång ett rejält\r\narbete för att på kort sikt inför vintern försöka att\r\nfå till stånd någon form av gemensam uppfattning i\r\nEuropa. Statsministern liksom jag har varit i\r\nEngland. Europarådet höll ett toppmöte förra\r\nhelgen, i vilket statsministern deltog. Jag har en\r\npersonlig emissarie som nu besöker en del av\r\nEuropas huvudstäder för att förbereda någon form\r\nav gemensam uppfattning som innebär att också\r\növriga stater i Europa, utöver de fem stater som har\r\ntagit huvudansvaret -- Schweiz, Österrike,\r\nTyskland, Sverige och Danmark -- skall kunna\r\nbidra dels med att vid behov ta emot flyktingar i\r\nsina egna länder, men också att mycket kraftfullare\r\nkunna satsa på åtgärder i närområdet.</pre><pre>Som Hans Göran Franck säger måste det vara ett\r\nbåde--och. Vi fick exempelvis för några år sedan en\r\nvädjan från UNHCR om att ta emot lägerfångar\r\nfrån Bosnien, därför att de inte kunde få skydd\r\nnågon annanstans i närområdet. Då var det ju en\r\nsjälvklarhet att vi skulle ställa upp på en sådan\r\nvädjan. Den möjligheten ges ju nu genom den\r\nberedskap som vi har med en utökad kvot.</pre><pre>Anf. 217  HANS GÖRAN FRANCK (s)\r\nreplik:</pre><pre>Herr talman! Jag vill inte på något sätt förneka att\r\nBirgit Friggebo har gjort en hel del på det\r\ninternationella planet. Det är ju också andra\r\ninstanser som har agerat. Men jag menar ändå att\r\ndetta är otillräckligt av den enkla anledningen att\r\ndet finns ett motstånd här som är betydande. Det\r\nfinns vissa länder i Europa som nästan inte gör\r\nnågonting alls, eller i vart fall mycket litet. Därför\r\nmenar jag att det nu fordras att dessa frågor får en\r\nhögre politisk prioritet. Statsministern i all ära,\r\nmen han har gjort alldeles för litet på det här\r\nområdet.</pre><pre>Europarådets parlamentarikerförsamling har haft\r\nen bra inställning i dessa frågor. Bromsklossen i det\r\nhär sammanhanget är ministerkommittén. Det är\r\nministerkommittén som inte har genomfört en rad\r\nav de viktiga beslut som har fattats. Det gäller nu\r\natt utöva press från olika håll, både från oss\r\nparlamentariker men också från regeringshåll.\r\nSkall man få en vändpunkt, måste man få\r\nregeringschefen att agera mycket kraftfullare.</pre><pre>Anf. 218  Kulturminister BIRGIT FRIGGEBO\r\n(fp):</pre><pre>Herr talman! Jag vill redovisa att också jag hittills\r\när besviken på resultaten av de olika insatser och\r\npåtryckningar som vi har försökt att åstadkomma.</pre><pre>Hans Göran Franck, jag vet att det finns önskemål\r\nom att i olika sammanhang vara litet kritisk mot\r\nstatsministern när det gäller dessa frågor. Jag måste\r\nsäga att man kanske inte kan begära mer av honom,\r\neftersom han nästan varje dag under de senaste\r\nveckorna i olika sammanhang har tagit upp dessa\r\nfrågor både bilateralt och i olika internationella\r\nforum. Det har glatt mig att det har funnits en sådan\r\nvillighet och ett sådant engagemang för att ta upp\r\ndessa frågor.</pre><pre>Anf. 219  STIG BERTILSSON (m):</pre><pre>Herr talman! Det är med en viss bävan som jag har\r\nanmält mig till den här debatten. Det är få områden\r\nsom är så fyllda med olika uppgifter och sanningar\r\nsom flyktingpolitiken och debatten kring denna.\r\nBegreppen är oerhört många och motsägande.\r\nDetta framgår inte minst av den debatt som jag nu\r\nhar lyssnat till här, bl.a. mellan statsrådet Friggebo\r\noch ledamoten Moquist.</pre><pre>Ovanpå detta har flyktingfrågan fått en\r\ntabustämpel. Det tycks oftast inte finnas något\r\nutrymme för annat än ytterligheter med rasister på\r\nena sidan och flyktingivrare på den andra. Så är det\r\nnaturligtvis inte i verkligheten. De verkliga\r\nrasisterna är nog ganska få, och de som pläderar för\r\nflyktingmottagande och insatser för flyktingar gör\r\ndet i allmänhet på ett sansat sätt.</pre><pre>Däremot har nog politiker alltför litet förstått hur\r\nmycket dessa frågor diskuteras man och man\r\nemellan. Man kan med fog tala om ett avstånd\r\nmellan väljare och valda just när det gäller dessa\r\nfrågor. Maj-Lis Lööws inlägg i den här debatten\r\nupplevde jag som ett skolexempel på detta.</pre><pre>Jag tycker att det helt och hållet ankommer på oss\r\nsom är politiskt engagerade att se till att det blir en\r\nändring. Att flyktingdebatten till vissa delar har\r\nkommit att kännetecknas av främlingskap och\r\nfrågetecken beror också på oss politiker. Jag tror att\r\nalla vi som är politiskt engagerade är ansvariga för\r\ndetta.</pre><pre>Herr talman! Denna sommar och höst har det skett\r\nen del ruggiga och spektakulära händelser som har\r\nkopplat nya namn och orter till frågor om rasism\r\noch utanförskap. Jag tänker t.ex. på Trollhättan\r\noch Nödinge i Älvsborgs län.</pre><pre>Det är alldeles självklart att de unga\r\nmoskébrännarna i Trollhättan inspirerades av\r\nuttalanden från ledande politiska företrädare, som\r\ntalat om att ''passar inte galoscherna så går det bra\r\natt åka hem''.</pre><pre>Lika självklart är att de människor som har agerat\r\ni Nödinge har gjort det därför att de framför sig har\r\nsett bilden att vi ''daltar med svartskallarna som\r\nkommer hit och tar våra pengar''. Att den bilden\r\nfinns har vi som är politiskt engegagerade i olika\r\ngrad ett ansvar för.</pre><pre>Om inget görs åt dessa ytterligheter kommer allt\r\nflera människor att börja vandra i\r\ndemonstrationståg och skandera ''Ut med packet'',\r\nså som det gjordes i Göteborg förra helgen.</pre><pre>Herr talman! Det vill jag inte vara med om. Mina\r\noch så småningom deras barn skall få leva i ett\r\nciviliserat samhälle där svenskar finns kvar, men\r\ndär det naturligtvis också finns utrymme för\r\nflyktingar och invandrare.</pre><pre>För mig är det en självklarhet med öppna gränser\r\nför den som behöver hjälp. Men lika självklart är\r\natt gränsen inte kan vara öppen för alla. Den\r\nsvenska flyktingpolitiken har under många år\r\ninneburit att oproportionerligt stora\r\nflyktingströmmar aktivt har valt Sverige framför\r\nandra mottagande länder. Vi har i Sverige\r\nsignalerat för flyktingmottagning när vi i stället\r\nborde ha arbetat hårdare för att anpassa våra\r\nnormer efter andra länders.</pre><pre>Vi borde också ha lagt ned betydligt större insatser\r\nför att få andra mottagarländer att inse att de måste\r\nbära en större del av bördan. I det avseendet har vi\r\nmisslyckats. Det är den enkla sanningen. Jag\r\nhoppas och tror att regeringen nu är på väg att i ett\r\ninternationellt perspektiv återställa respekten för\r\nvår flyktingpolitik.</pre><pre>Herr talman! Det finns politiker som säger att de\r\nhåller på Sverige och svenskarna, när de vill sätta\r\nstopp för flyktingar. Förutom att de spelar på\r\nokunnighet har de fel i sak. Vad vore, för att ta ett\r\nexempel just från denna stund, det svenska\r\nfotbollslandslaget utan anfallsessen Martin Dahlin\r\noch Henrik Larsson? Dessa mörkhyade gossar gör\r\nSverige bättre precis som massor av andra\r\nflyktingar, invandrare och invandrarättlingar som\r\ndrar sitt strå till stacken på sina håll. Nej, hudfärgen\r\nspelar faktiskt ingen roll. Därför måste vi se till att\r\nde människor som kommer hit verkligen får\r\nchansen både till uppehälle och till att bidra med\r\nnågonting till det svenska samhället. Därför vill jag\r\natt den svenska flyktinglagstiftningen skall anpassas\r\ntill den verklighet som gäller runt omkring oss i dag.\r\nVi behöver inte använda uttryck såsom ''hårda tag''\r\neller liknande. Vi måste förena humanism och\r\nomtanke med realism och stramhet.</pre><pre>Jag har en liten önskelista, som, om den skulle\r\nförverkligas, skulle bidra till att flyktingdebatten\r\noch flyktingpolitiken blev bättre. Å ena sidan\r\nhandlar det om att säga nej till den typ av tokerier\r\nsom t.ex. en folkomröstning om antalet flyktingar\r\nskulle innebära. I en rättsstat folkomröstar man\r\nfaktiskt inte om människor. Å andra sidan gäller\r\ndet ett antal av de punkter som Gustaf von Essen\r\ntidigare var inne på och som jag av tidsskäl inte kan\r\nrepetera men som handlade om skärpt\r\nanhöriginvandring, åtgärder mot människor som\r\ninte har resedokument, åtgärder när det gäller\r\nfängelsepåföljder och utvisning av människor som\r\ndömts för grova brott.</pre><pre>Ett av de mest grundläggande krav som kan ställas\r\npå personer som får uppehållstillstånd i vårt land är\r\natt de talar och förstår svenska. Vi måste öka\r\nkraven på svenskundervisning. Samtidigt kan vi --\r\ndet är min uppfattning -- ta bort statens ansvar för\r\nhemspråksundervisningen. Det är ingen stor utgift,\r\nmen det är en uppgift som inte bör ligga på staten\r\nsom det ser ut i dag. Hemspråksundervisningen kan\r\ninvandrarnas och flyktingarnas egna organisationer\r\nklara själva.</pre><pre>Med en sådan politik, herr talman, behöver vi inte\r\nriskera att få höra ropen ''passar inte galoscherna,\r\ngår det bra att flytta hem igen''. I stället skall varje\r\nflykting faktiskt ta seden här när han har kommit\r\nhit, men han har också rätt att driva sin egen\r\ntradition så länge han inte stör svensk lagstiftning\r\noch är till olägenhet för andra människor i vårt\r\nland.</pre><pre>Anf. 220  LARS MOQUIST (nyd) replik:</pre><pre>Herr talman! Stig Bertilsson gick ut hårt och\r\navslutade sitt anförande ungefär på samma sätt.\r\nHan började med att säga att det fanns två trender\r\ni samhället: flyktingvänner och rasister. Jag vill då\r\nfråga: Menar Stig Bertilsson att Ny demokratis\r\nföreträdare här i riksdagen är rasister?</pre><pre>Vidare sade Stig Bertilsson något om att passar inte\r\ngaloscherna är det bara att åka hem. Vi har använt\r\ndessa citat bl.a. i anslutning till de exempel som Stig\r\nBertilsson själv tog upp, nämligen om man begår\r\nbrott i Sverige och inte kommer in i samhället på\r\ndet sätt vi önskar. Vi förespråkar en\r\nassimileringspolitik, vilket innebär att invandrarna\r\nskall ta seden dit de kommer. Om dessa flyktingar\r\noch invandrare skall assimileras i Sverige, måste de\r\nbli ungefär som svenskar.</pre><pre>Vi kan se på arbetskraftsinvandringen på 1960- och\r\n1970-talen. De människor som då kom hit --\r\nspanjorer, greker, italienare och många andra -- har\r\ntagit seden dit de har kommit. Därför har de inte\r\nhaft några svårigheter med att smälta in i den\r\nsvenska miljön.</pre><pre>Sedan kan man undra vad Henke Larsson och\r\nMartin Dahlin har att göra med denna debatt. Det\r\nkanske beror på att Stig Bertilsson i början av\r\ndenna debatt avvek för att se på fotboll. Men att\r\ndessa båda ypperliga fotbollsspelare skall tas upp i\r\nen flyktingdebatt har jag föga förståelse för. Det\r\nkanske vi kan få en förklaring till.</pre><pre>Anf. 221  STIG BERTILSSON (m) replik:</pre><pre>Herr talman! Jag vill fästa kammarens\r\nuppmärksamhet på att jag inte med ett ord har vänt\r\nmig mot Ny demokrati i mitt anförande. Tvärtom\r\nåtergav jag några uttalanden som har gjorts av\r\nenskilda politiker, bl.a. under den gångna\r\nsommaren. Men jag har inte med ett ord anklagat\r\nNy demokratis företrädare för att vara rasister. Jag\r\nförutsätter faktiskt att det inte -- även om det kan\r\nlåta så ibland, Lars Moquist, och även om man\r\nfaktiskt får intrycket att ni ibland önskar inta en\r\negen särposition i dessa frågor -- finns någon\r\nrasistisk ådra i ert partiprogram. I så fall vore det\r\nvärre än jag har anat.</pre><pre>Jag uttryckte mig inte som Lars Moquist påstod,\r\nalltså att det finns flyktingvänner och rasister i\r\nSverige. Men det låter så i debatten ibland,\r\neftersom bara ytterligheterna kommer till tals. Just\r\ndetta är det stora problemet. Jag vill säga -- för att\r\nåtervända till Lars Moquist, som tog upp detta -- att\r\nom man vore litet mer omsorgsfull med\r\ndebattinläggen och med orden, skulle vi få en\r\nsakligare debatt, där det inte hela tiden låter som\r\nom två poler står mot varandra. Så är ju faktiskt\r\ninte fallet, utan här liksom i alla andra frågor\r\nhandlar det om en grå eller ibland ljusare vardag,\r\ndär vi skall försöka lösa problemen i samförstånd i\r\nstället för genom en polarisering som saknar\r\nförankring i verkligheten.</pre><pre>Jag kunde inte låta bli att nämna de båda\r\nfotbollsspelarna, eftersom de är två mörkhyade\r\ngossar, som faktiskt har fått utstå en del smälek just\r\npå grund av sin hudfärg. Men jag skulle inte\r\ndrömma om att anklaga Lars Moquist för att\r\ntillhöra dem som stressar dessa spelare för det.</pre><pre>Anf. 222  LARS MOQUIST (nyd) replik:</pre><pre>Herr talman! Jag tackar för de orden från Stig\r\nBertilsson. Att vi över huvud taget har tagit upp\r\ndenna problematik beror på att man inte har\r\ndiskuterat frågan om flyktingpolitiken tidigare.\r\nFrån medierna och från regeringshåll har man hela\r\ntiden hävdat att Sverige självklart skall ta emot så\r\nhär många flyktingar. Vi anser att Sverige har tagit\r\nemot alldeles för många flyktingar i förhållande till\r\ndet antal människor som kan smälta in i vår miljö.\r\nDärför uppstår de bekymmer som vi har haft i\r\ndagsläget. Om man på orter med en liten\r\nbefolkning placerar för många invandrare eller\r\nflyktingar, blir det bekymmmer. Vi kan bara\r\nstudera löpsedlarna och läsa i tidningarna om vad\r\nsom händer, så inser vi att vi får bekymmer, om vi\r\ninte kan klara en vettig integration och se till att\r\nflyktingarna smälter in i samhället på ett riktigt sätt.</pre><pre>Vi har velat motverka att främlingsfientlighet\r\nuppstår, en fientlighet som både Stig Bertilsson och\r\njag tycker är lika tråkig. De människor som\r\nkommer till vårt samhälle skall naturligtvis tas om\r\nhand på ett vettigt och bra sätt. Vi har egentligen\r\ndrivit denna fråga från kostnadssynpunkt. Vi kan\r\nhjälpa flera människor -- jag tänker då främst på\r\nJugoslavien -- om vi kan se till att hjälpen kommer\r\ndit i stället för att ta människor hit till Sverige.</pre><pre>Anf. 223  STIG BERTILSSON (m) replik:</pre><pre>Herr talman! Det är ett speciellt problem att\r\ndiskutera dessa frågor med Ny demokrati och dess\r\nföreträdare, eftersom de diskuterar dessa frågor så\r\nolika beroende på var man befinner sig. Om man\r\ndiskuterar på en sommarturné, är åtminstone några\r\nav partiets företrädare hämningslösa i uttalanden,\r\nsom det senare visar sig att man inte har någon\r\ntäckning för utan backar från. Det gäller från\r\npartiledningen och neråt. Ledande företrädare för\r\npartiet byter kostym -- och inte bara kostym utan\r\näven innehåll -- alltefter var de befinner sig.</pre><pre>Flera av Lars Moquists partikamrater bidrar\r\nfaktiskt inte till en saklig debatt i dessa frågor utan\r\nanvänder felaktiga och osakliga uppgifter för att\r\nrikta uppmärksamheten på sitt parti och sin politik,\r\noch det må de göra. Jag tror att det i längden\r\nkommer att straffa de människor som driver denna\r\ntyp av politik.</pre><pre>Andre vice talmannen anmälde att Lars Moquist\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 224  BERITH ERIKSSON (v) replik:</pre><pre>Herr talman! I den här debatten är det svårt att\r\nförstå moderaterna. Stig Bertilsson säger att\r\nSverige sänt ut signaler och att det i det\r\nsammanhanget har kommit så många människor\r\nifrån det forna Jugoslavien.</pre><pre>I somras var jag på utskottsresa i England. Där\r\nförstod politiker och ansvariga att orsaken till att\r\nmånga människor från f.d. Jugoslavien sökte sig till\r\nSverige var den stora arbetskraftsinvandring som vi\r\nhaft i Sverige från just det forna Jugoslavien.</pre><pre>Vad skall vi anpassa oss till egentligen? Birgit\r\nFriggebo nämnde tidigare att det är svårt att göra\r\njämförelser. Men när vi i utskottet ställde frågor i\r\nEngland om hur många människor som kommit dit\r\nfrån Bosnien fick vi veta att de inte visste det,\r\neftersom man vid inresan i landet automatiskt fick\r\nsexmånadersvisum. Men de visste att ca 70 000\r\npersoner hade rest in i landet. Vidare sades det att\r\nca 2 000 personer hittills sökt asyl och att merparten\r\nsom rest in i landet förväntades söka asyl.</pre><pre>Vi frågade också hur många avvisningar som\r\nverkställdes vid avvisningsbeslut när det gäller\r\nflyktingar från andra länder. Vi fick svaret: 5 %.</pre><pre>Nyligen läste jag i en tidningsartikel om\r\nförhållandet i Frankrike visavi flyktingar från f.d.\r\nJugoslavien. I Frankrike fick flyktingarna ingen\r\nasylrätt, men de avvisades inte heller. Då är man\r\ninne på det som Hans Göran Franck tog upp,\r\nnämligen en situation med massor av människor\r\nsom lever under jorden i landet.</pre><pre>När det gäller språkfrågan ställs här\r\nsvenskundervisning och hemspråksundervisning\r\nmot varandra. Moderaterna har tidigare i dag sagt\r\natt de är positiva till en bra repatrieringspolitik. I\r\nett repatrieringsprogram är\r\nhemspråksundervisning ett av de viktigaste\r\ninslagen. När de här barnen skall återvända måste\r\nde ju kunna det språk som gäller i deras forna\r\nhemland för att de skall kunna anpassa sig där.</pre><pre>Anf. 225  STIG BERTILSSON (m) replik:</pre><pre>Herr talman! Det är inget tvivel om att Sverige\r\nunder många år har sänt ut signaler som har gjort\r\natt Sverige, jämfört med andra länder, har fått en\r\nmycket stor flyktingström -- det tror jag vi är ganska\r\növerens om. Den nuvarande regeringen har\r\nvidtagit en del åtgärder för att rätta till detta. Jag\r\nkonstaterar också att statsrådet Birgit Friggebo\r\ntidigare sade att man inte är nöjd med det\r\nsamarbete som man hittills lyckats åstadkomma\r\nmed andra länder i Europa, men att åtgärder\r\nvidtagits.</pre><pre>Det är alldeles självklart, Berith Eriksson, att när\r\nSverige tidigare hade högre dagbidrag till flyktingar\r\nän kringliggande länder, fungerar det som en signal\r\ntill flyktingar att söka sig hit av rent mänskliga\r\nskäl -- tror jag t.o.m. att man vågar säga.</pre><pre>I en tid med brist på resurser måste man kanske,\r\nmed tanke på språkfrågan, prioritera mellan att\r\nlära flyktingar svenska och att lära flyktingar\r\nhemspråk. Men det behöver inte betyda att\r\nflyktingarna inte får lära sig hemspråk. Jag är\r\ntvärtom alldeles övertygad om att det finns ett\r\nmycket starkt intresse och en mycket stor\r\nkunnighet inom flyktingarnas och invandrarnas\r\norganisationer när det gäller att ta ansvar för den\r\ndelen. Allt behöver faktiskt inte alltid serveras.</pre><pre>Anf. 226  BERITH ERIKSSON (v) replik:</pre><pre>Herr talman! Det stora misslyckandet i det\r\ninternationella samarbetet när det gäller att ta\r\nansvar är ju att man inte får stopp på kriget. Nästa\r\nsteg i det här sammanhanget är då att vi får finna\r\noss i att ta emot de drabbade människorna. Att\r\nsamarbetet med att ta emot dessa människor inte är\r\nbra och att det bör förbättras är alla ganska överens\r\nom. Men detta blir riktigt absurt om vi skall börja\r\nprata i termer som att folk kommer hit för att få\r\nhögt dagbidrag; det är ju Ny demokratis termer.</pre><pre>Så till den sista frågan i det här replikskiftet,\r\nnämligen hemspråksundervisningen. Som\r\ntidningsman borde Stig Bertilsson veta vikten och\r\nnödvändigheten av att behärska språket, både det\r\nsvenska språket och hemspråket. De behöver inte\r\nstår emot varandra, och de skall inte stå emot\r\nvarandra, utan här skall det vara ett samarbete.\r\nFörutsättningen för att lära sig det svenska språket\r\när att man behärskar sitt modersmål. Ingen förälder\r\nkan fungera som en sådan på ett främmande språk.\r\nAtt lära in ett nytt språk är inte bara att lära sig nya\r\nord, utan det innebär också att ge en känslofärg åt\r\ndet nya språket. Angreppet på\r\nhemspråksundervisningen är fel.\r\nHemspråksundervisningen har varit av dålig\r\nkvalitet, och den bör bli bättre, precis som\r\nsvenskundervisningen för invandrarbarn bör bli.\r\nMen språken skall samverka och inte sättas mot\r\nvarandra.</pre><pre>Anf. 227  STIG BERTILSSON (m) replik:</pre><pre>Herr talman! Utan att ta till alltför stora ord, kan\r\nman konstatera att vi, om vi har en situation där\r\nutgifterna är klart större än inkomsterna, inte\r\nenbart skall säga nej till alternativa möjligheter när\r\ndet gäller att lägga ansvar för\r\nhemspråksundervisning på invandrarnas egna\r\norganisationer. Berith Eriksson sade själv att den\r\nhär undervisningen dessutom fungerar dåligt. Då\r\nskall man inte rakt av underkänna möjligheterna\r\natt hemspråksundervisningen kanske kan bli bättre\r\ni en annan organisation.</pre><pre>Jag understryker att jag inte har sagt att vi inte skall\r\nta emot flyktingar. Men man måste kunna diskutera\r\ndetta i kritiska termer utan att få stämpeln på sig att\r\nman hävdar att Sverige inte skall ta emot flyktingar.\r\nSå är det icke, men återigen vill jag säga att det\r\nhandlar om avvägningar och om vilja och förmåga\r\natt diskutera detta i sansade termer.</pre><pre>Visst kan jag hålla med Berith Eriksson om att det\r\nstora problemet är att man inte kan få slut på kriget.\r\nDet är självfallet det grundläggande problemet i\r\nhela flyktingproblematiken. I det avseendet skulle\r\nBerith Eriksson kunna hjälpa till och dra åt samma\r\nhåll genom att ställa sig på min sida när det gäller\r\nen utbyggnad av EG och en starkare EG-\r\ngemenskap. EG kommer att bli en mycket stark\r\nfredsfaktor vid en utbyggnad. På den punkten\r\ntycker jag, Berith Eriksson, att vi kan hjälpas åt.</pre><pre>Anf. 228  INGELA MÅRTENSSON (fp):</pre><pre>Herr talman! Situationen i turkiska Kurdistan är\r\njust nu olidlig. Våldet har trappats upp de senaste\r\nmånaderna på ett för civilbefolkningen förödande\r\nsätt. Den turkiska militären, kontragerillan och\r\nPKK skyr inga medel. Hela byar töms, och\r\nregelrätta avrättningar pågår dagligen. Vi talar om\r\netnisk rensning i Bosnien och upprörs med all rätt\r\növer detta, men varför upprörs vi inte mer över vad\r\nsom händer i Turkiet? Det är ju faktiskt samma sak.\r\nBosnier får asyl i Sverige, men kurder skickas\r\ntillbaka. Massor av kurdiska familjer har tvingats\r\nfly till Ankara, Istanbul och Izmir, där förföljelse\r\nockså pågår. Invandrarverket och\r\nUtlänningsnämnden utvisar kurder till dessa\r\nstäder -- det är att medverka till den etniska\r\nrensningen i Turkiet.</pre><pre>Situationen i Peru är likartad. Terrororganisationen\r\nSendero Luminoso och militären terroriserar och\r\ndödar civila. Sverige, som enda land, skickar\r\ntillbaka peruaner som söker skydd. Journalisten\r\nCarlos Arroyo fick en brevbomb sänd till sig, och\r\nsekreteraren råkade öppna brevet och dog\r\nomedelbart. Carlos var chefredaktör för tidningen\r\nCambio, som försöker försvara demokrati och\r\nmänskliga rättigheter. Därför var Carlos måltavla\r\nför attentatet. Invandrarverket har ännu inte fattat\r\nbeslut om han måste resa tillbaka till Peru, men\r\nrisken är stor.</pre><pre>Asylsökande judar i Sverige har skrivit ett öppet\r\nbrev och klagat på att de kollektivutvisas efter flera\r\nårs väntan i flyktingläger. Sovjetunionens fall har\r\ninte inneburit att antisemitismen har försvunnit.\r\nTvärtom görs ofta judarna till syndabockar för\r\nelände och misär i Ryssland. 141 jurister har\r\nkritiserat den hårda praxis som nu råder och bl.a.\r\ntagit upp de förföljda judarnas situation.\r\nGeneraldirektören för Utlänningsnämnden\r\nsvarade på kritiken: ''Även för judar gäller\r\nutlänningslagens regler för asyl.'' Det är en\r\nupprörande insinuation, som inte borde komma\r\nfrån den person som har ett mycket stort ansvar för\r\ntillämpningen av asylpolitiken. Jag delar Märtha\r\nGårdestigs beskrivning när det gäller judiska\r\nasylsökandes situation.</pre><pre>Sylvia Skarin Agha är gift med en palestinsk läkare,\r\nFawaz, som kom till Sverige för tre och ett halvt år\r\nsedan. De gifte sig för snart två år sedan och blev\r\ndå uppmanade att resa till Libanon för att snabbt få\r\nsitt ärende behandlat som ett anknytningsfall.\r\nSylvia lämnade sina fyra barn här i Sverige och åkte\r\ndit med sin man, men hon måste naturligtvis efter\r\nnågra veckor åka hem igen. Beslut har ännu inte\r\nfattats. Hon har varit i Libanon ytterligare två\r\ngånger, nu senast i somras, när det pågick\r\nbombningar i södra Libanon. Hon hamnade alltså\r\nmitt i en krigssituation. Många har upprörts över\r\ndetta fall, som fortfarande inte är slutbehandlat.\r\nDet är knappast skärpt anhöriginvandring som\r\nbehövs, utan tvärtom.</pre><pre>Jag vill med dessa fall visa att det finns asylsökande\r\nfrån andra områden än forna Jugoslavien, men att\r\npraxis har blivit så hård att få tillåts stanna. Det är\r\ninte bara jag som reagerar -- alla som jobbar aktivt\r\nmed flyktingfrågor är lika förtvivlade över att\r\nhumanism ofta saknas i flyktingärenden.</pre><pre>Den här kritiken får tyvärr inte heller komma till\r\nuttryck i massmedia, utan vi får höra vad Ny\r\ndemokrati tycker, att galoscherna inte passar osv.\r\nDet är fruktansvärt att pendeln har slagit över så\r\ntotalt, att vi i dag bara får höra kritik från höger. Jag\r\nvet inte riktigt hur det har kunnat bli så här, men jag\r\ndelar inte Hans Göran Francks uppfattning att Ny\r\ndemokratis hetspropaganda inte har gett resultat.\r\nJag tycker att den har gett resultat, och jag beklagar\r\ndet djupt.</pre><pre>Jag skräms över den fientlighet som i dag finns i det\r\nsvenska samhället och för övrigt i Europa gentemot\r\nfrämmande kulturer. Den här avoga inställningen\r\nsprider sig på ett smygande sätt. Nu säger t.ex.\r\nkommuner att de inte vill ta emot flyktingar som\r\nhar fått asyl. Det är därför desto viktigare att\r\npolitiker och andra opinionsbildare står upp mot\r\nrasism och främlingsfientlighet.</pre><pre>Jag vill kommentera det som har diskuterats i\r\ndagens debatt om att hjälpa på plats. Jag håller med\r\nom att man bör se på situationen på plats, men man\r\nmåste också se till att göra någonting när konflikter\r\nutlöser att folk måste fly. Man måste t.ex. reagera\r\npå det som händer i Turkiet i dag. Jag tycker att\r\nESK borde engagera sig, gå in och försöka få till\r\nstånd en politisk lösning på problemet. Man kan\r\ninte klara situationen i Turkiet och för kurderna\r\nmed våld. Det tvingar människor på flykt.</pre><pre>Jag tycker inte heller att man kan exportera vapen\r\ntill Indonesien, med förtrycket på Östtimor, där\r\nman tvingar unga människor på flykt. Vi hade tre\r\nstudenter som sökte asyl på den svenska\r\nambassaden. Därför kan man inte fortsätta med\r\nvapenexport till länder där det finns konflikter, och\r\nman kan inte heller minska biståndet.</pre><pre>Det finns mycket att göra på det internationella\r\nplanet för att se till att det inte blir så mycket\r\nflyktingar i världen.</pre><pre>Anf. 229  LARS MOQUIST (nyd) replik:</pre><pre>Herr talman! Jag vill bara ställa några frågor till\r\nIngela Mårtensson, som talar om etnisk rensning\r\noch bekymren för den kurdiska situationen. Jag vill\r\ndå anknyta till det som börjar komma upp i\r\ndebatten även här hemma beträffande bosnierna:\r\nHur ser Ingela Mårtensson på att ett mottagande av\r\nde 40 000 bosnierna kanske innebär en hjälp till\r\nserber och kroater med den etniska rensningen?\r\nGenom att de får permanent uppehållstillstånd här\r\ni Sverige har man egentligen löst problemet för\r\nserber och kroater. Man är av med problemet,\r\ndärför att de har fastnat i Sverige i stället för i sitt\r\neget område.</pre><pre>Är det inte också märkligt att kosovoalbanerna nu\r\nskall ut och bosnierna skall in? Vi från Ny\r\ndemokrati hävdar att båda grupperna bara skulle\r\nges tillfälliga uppehållstillstånd. Man skiljer ut två\r\ngrupper från områden där det pågår etnisk\r\nrensning, i och för sig på ett mycket våldsammare\r\nsätt i Bosnien än i Kosovo.</pre><pre>Anf. 230  INGELA MÅRTENSSON (fp)\r\nreplik:</pre><pre>Herr talman! Jag har inte talat för att vi skall skicka\r\ntillbaka kurder, tvärtom. Men jag säger att det sätt\r\nsom vi gör det på naturligtvis alltid innebär en risk\r\nför att man spelar krigsherrarna i händerna, de som\r\nstår för våld, eftersom de vill ha bort de här\r\nmänniskorna.</pre><pre>När det gäller Bosnien skulle man satsa betydligt\r\nmer på att försöka lösa konflikten, inte med militär\r\nintervention utan genom att sätta in mycket mera\r\nkraft via diplomater och politiska diskussioner osv.\r\nJag tror inte på att man med våld kan lösa\r\nkonflikter. Man måste satsa minst lika mycket som\r\npå militära vapen på att lösa etniska konflikter. Där\r\nhar vi inte kommit någon vart. När vi ser allt som\r\nhänder runt omkring, med de etniska konflikterna,\r\nmåste det till en ändring av strategin, inte bara en\r\nupptrappning med militär, som diskussionen nu går\r\nut på.</pre><pre>Anf 231  LARS MOQUIST (nyd) replik:</pre><pre>Herr talman! Jag har ingen annan uppfattning än\r\nIngela Mårtensson, dvs. att man skall sätta in\r\nresurserna och ansträngningarna där problemet\r\nfinns, att sätta in den största hjälpen där de är i\r\nstället för där vi är. Det ger mycket mer effekt. Jag\r\ntänker inte bara på det som vi har diskuterat här i\r\ndag, nämligen om flyktingarna skall befinna sig i\r\nSverige eller i sina egna områden, utan naturligtvis\r\nockså frågan om att ge större resurser för att lösa\r\nkonflikten, så att de här människorna verkligen kan\r\nbo kvar i sitt eget område, där de har alla sina\r\nanförvanter och har ett kulturmönster som\r\nstämmer mera överens med dem själva.</pre><pre>Anf. 232  BIRGIT HENRIKSSON (m):</pre><pre>Herr talman! Det har tyvärr blivit mycket svårt och\r\npå många sätt grannlaga att diskutera flykting- och\r\ninvandrarpolitik i dag i Sverige. Delvis tror jag att\r\ndet beror på en del av de stora, massmediala\r\nreportagen och de ibland, från vissa grupper,\r\nmycket onyanserade påståenden som utan riktig\r\ngrund ändå framförs och vilseleder många\r\nmänniskor.</pre><pre>Ett oerhört stort problem -- ett problem som har\r\nmedverkat till att diskussionerna många gånger\r\nhamnat snett -- är den orimligt långa tid det tagit\r\noch tar för att göra de enskilda utredningar som\r\nsedan ligger till grund för möjligheten att få stanna\r\neller att återförvisas.</pre><pre>Eftersom jag själv arbetat direkt aktivt med\r\nflykting- och asylfrågorna i min hemkommun, vill\r\njag peka på några egenheter i hanteringen som jag\r\ntror medverkar till den långa väntetiden -- en\r\nväntetid i oro och ängslan, en väntetid under\r\nmycket svåra förhållanden och som vi i dag vet\r\nbryter ned människor psykiskt och gör dem mer\r\neller mindre arbetsoförmögna när de väl skulle\r\nkunna börja ett annat liv, och då göra det som de\r\nflesta helst vill när de kommer hit, dvs. arbeta och\r\nförsörja sig och sin familj.</pre><pre>Herr talman! När Hallstahammars kommun som en\r\nav de första kommunerna i Sverige skrev\r\nkontrakt -- med AMS, om jag inte missminner\r\nmig -- om att ta hand om ett stort antal flyktingar\r\noch direktplacera dem i bostadsområde ställde vi\r\nsom krav att få ha egen personal, anställd av\r\nkommunen men betald av staten. Vi lyckades\r\nbehålla ett sådant kontrakt i många år, till stor\r\nfördel för alla inblandade parter. De anställda på\r\nförläggningen deltog även i personalutveckling och\r\ningick i diskussionsgrupper i kommunen,\r\ntillsammans med anställda på t.ex.\r\nsocialförvaltning, skola, kultur och fritid. Man\r\nhade lätt att hitta vikarier i dessa grupper, man fick\r\nkontinuitet i anställningen och man slapp\r\nutbrändhet.</pre><pre>Från många håll hörde vi klagomål på ständiga\r\npersonalomsättningar, på korttidsvikariat, på att\r\ntjänster ständigt utlystes som projektanställning\r\nhögst något år. Jag vet att det är mycket svårt att\r\nberäkna en plötslig flyktingströms omfattning, men\r\nmed en god och stabil stomme borde det ändå gå att\r\nundvika många av de svårigheter man fortfarande\r\nbrottas med, en stomme av välutbildad, fast\r\nanställd personal som kan gå ned i andra tjänster\r\nibland men som finns med all sin goda erfarenhet\r\nnär den sedan behövs.</pre><pre>Många av problemen bottnar i ständigt\r\nnyrekryterad personal som hakar upp hanteringen.\r\nDen långa förläggningstiden med åtföljande\r\npassivisering bidrar till att sprida myten att de flesta\r\nbara kommer hit av ekonomiska skäl och att de har\r\nlärt sig att leva på bidrag från det generösa Sverige.\r\nSådana rykten sprids nämligen även i dag, trots att\r\nvi dagligen kan se fasansfulla bilder från\r\ninbördeskriget i det forna Jugoslavien. Ryktena har\r\nibland sin grund i en tidigare, ibland kanske alltför\r\ngenerös, flyktingpolitik, men i dag är de här\r\nryktena svåra att avliva.</pre><pre>Jag beklagar på många sätt att regeringen var så\r\nsnabb att ge permanent uppehållstillstånd till alla\r\nvåra nya asylsökande. Inte minst av psykologiska\r\nskäl hade det kanske varit bättre med temporära\r\nuppehållstillstånd, speciellt som de flesta säger sig\r\nvilja flytta tillbaka och återuppbygga sitt land. Det\r\nhade då, av flera orsaker, varit lättare med\r\nrepatrieringen, och kanske lättare att få svenska\r\nmedborgare att vara mera generösa och hjälpa till.</pre><pre>Herr talman! I somras deltog jag -- som\r\ninternationell ordförande i EFU:s kommission för\r\nflykting-, invandrar- och befolkningsfrågor -- i en\r\nwork-shop som anordnades av EFU i Worrick,\r\nEngland. Rubriken var Europa och islam. Kvinnor\r\nfrån 18 medlemsländer var närvarande. Debatten\r\nvar mycket livlig -- diskussionens vågor gick höga.\r\nEn lång resolutionstext blev resultatet, och\r\nresolutionen antogs i sin helhet av\r\ngeneralförsamlingen.</pre><pre>I stort bestämde vi oss för att uppmana alla våra\r\nregeringar att samarbeta över landsgränser och\r\növer partigränser, men också att vädja till alla våra\r\nregeringar att ställa upp med den hjälp och det stöd\r\nsom många länder i den s.k. tredje världen kommer\r\natt behöva för att deras människor skall kunna få\r\nhopp om en framtid för sina barn i det egna landet.\r\nVi vet att det föds fler barn än man i dagens läge\r\nsjälv klarar av att livnära. Frihandelsavtal är en\r\nmycket viktig del för att ingjuta hopp och tro på\r\nförbättringar i det egna landet.</pre><pre>I debatten framkom med all tydlighet att man i\r\nmånga länder ansåg sig ha mycket stora problem.\r\nMan var rädd för fundamentalism, för att den skulle\r\nkunna få sin grogrund i de stora, gettoliknande\r\nstadsområden som växt upp t.ex. i vissa delar av\r\nFrankrike. Man talade om svårigheten att få vissa\r\ngrupper att bry sig om värdlandets lagar och\r\nförordningar och om tilltagande kriminalitet bland\r\nungdomar. Alla poängterade hur viktigt det är att\r\nvärdlandets lagar och regler följs av alla, att man lär\r\nsig det språk som talas i värdlandet och att man\r\nanpassar sig utan alltför stora avvikelser. I Sverige\r\nhar vi inte på långt när de här problemen. Låt oss\r\narbeta tillsammans för att slippa dem!</pre><pre>Det är därför, herr talman, viktigt att vi genast\r\nreagerar och säger ifrån t.ex. när vissa\r\ninvandrargrupper, stöttade av syndikalister som\r\nkallar sig antifascister, ger sig på svensk polis på det\r\nsätt som skedde i Göteborg härförleden. Det är\r\nockså viktigt att invandrargrupperna tar avstånd --\r\nhögt och tydligt -- från sådana beteenden. Vi har\r\ndemonstrations- och yttrandefrihet i Sverige. Den\r\nfår inte tystas av pöbelupplopp.</pre><pre>Anf. 233  LARS MOQUIST (nyd) replik:</pre><pre>Herr talman! Jag såg talmannens negativa attityd\r\ntill att jag skulle säga något ytterligare, så jag skall\r\nfatta mig mycket kort.</pre><pre>Birgit Henriksson tog här upp det faktum att de\r\nasylsökande vistas väldigt lång tid i läger och sade\r\natt det var en av orsakerna till att vi hade fått den\r\nsituation vi har i dag och den negativa kritik som i\r\ndag förekommer mot Invandrarverket. Jag vill bara\r\nfråga Birgit Henriksson: Vad säger Birgit\r\nHenriksson om att prioritera kvotflyktingar som\r\nAMS-chefen Bernhardsson och dåvarande chefen\r\nför Statens invandrarverk Rogestam föreslog\r\nregeringen i oktober 1992? De sade: Asylpolitiken\r\nskall inriktas på en generösare tillståndsgivning\r\ninom ramen för kvoteringar. Däremot bör\r\nmöjligheten att få tillstånd för bosättning efter\r\ninresa på eget initiativ begränsas i all rimlig\r\nutsträckning.</pre><pre>Jag vill bara höra om Birgit Henriksson delar\r\nuppfattningen att det skulle innebära ett bättre sätt\r\natt hantera situationen om vi satsade mer på\r\nkvotflyktingar i stället för ett asylmottagande vid\r\ngränsen.</pre><pre>Anf. 234  BIRGIT HENRIKSSON (m)\r\nreplik:</pre><pre>Herr talman! Det är naturligtvis helt beroende på\r\nsituationen. I Bosnien-Hercegovina, som vi har\r\npratat mycket om i dag, råder det inbördeskrig. Där\r\ngäller det i dag att skydda människor från direkt\r\ndödsfara. Det upphäver normala lagar.</pre><pre>Men jag hör till dem som mycket länge har pläderat\r\nför att vi skall ha en stor och generös fast kvot för\r\natt på sikt kunna hjälpa till med att tömma de\r\nflyktingläger som vi har i FN:s regi överallt i\r\nvärlden. Däremot kan vi aldrig säga tvärt nej när\r\nmänniskor far direkt illa och är i nöd.</pre><pre>Demokrati- och författningsfrågor</pre><pre>Anf. 235  THAGE G PETERSON (s):</pre><pre>Herr talman! I sin regeringsförklaring hoppades\r\nstatsministern på en uppgörelse i\r\nförfattningsfrågan.</pre><pre>I våras nådde vi en preliminär överenskommelse\r\nom fyraåriga mandatperioder, fortsatt gemensam\r\nvaldag, inslag av frivilligt personval samt fler\r\nvalkretsar i storstadsområdena. Självklart kommer\r\nvi socialdemokrater att stå fast vid denna\r\növerenskommelse.</pre><pre>Vi är också beredda att acceptera Fri- och\r\nrättighetsutredningens kompromissförslag, och vi\r\när beredda att pröva en grundlagsmässig reglering\r\nav ett eventuellt svenskt medlemskap i EG.</pre><pre>Jag beklagar att de andra riksdagspartierna inte\r\nvelat medverka till en ändring av valsystemet i syfte\r\natt få fram starka och regeringsdugliga regeringar.</pre><pre>Eftertänksamhet och engagerad debatt är omistliga\r\nförutsättningar för att vi skall få en bra\r\nförfattningsreform. Författningsfrågan lämpar sig\r\ninte för snabba och illa genomtänkta beslut.\r\nFörfattningsfrågan lämpar sig inte heller för\r\npartipolitisk konfrontation.</pre><pre>Frågan om personval är en fråga där vi inte bör gå\r\nför hastigt fram. Det är viktigt att vi vet effekterna\r\nav det vi föreslår. Vi anser att vi nu bör komma\r\növerens om ett frivilligt personval inom ramen för\r\npartivalet. Men vi socialdemokrater avvisar varje\r\ntanke på ett renodlat personval. Om kandidaterna\r\nblir helt hänvisade till väljarnas gradering tvingas\r\nkandidaterna att föra egna dyra valkampanjer. Den\r\nsom är rik eller sponsrad av ekonomiskt starka\r\nintressen har då större möjlighet än den kandidat\r\nsom tvingas att självständigt och på egen hand söka\r\nväljarnas förtroende. Länder med renodlade\r\npersonval kan peka på hur oönskade bindningar\r\nuppstått till starka ekonomiska intressen.</pre><pre>Även ett försiktigt inslag av personval kan innebära\r\nrisker som det ligger i demokratins intresse att vi är\r\nuppmärksamma på. Men jag hoppas att\r\npersonvalsinslaget skall innebära livligare\r\nvalkampanjer, vilket vore en fördel.</pre><pre>Allemansrätten bör -- som Fri- och\r\nrättighetsutredningen föreslår -- skrivas in och\r\nskyddas i grundlagen. Alla människor skall ha\r\ntillgång till skog och mark. Ingen skall få stängas\r\nute från att fritt få vandra i naturen, plocka bär och\r\nsvamp och bada i våra sjöar. Tillgången till naturen\r\när en livsstil som vi ärvt. Den rätten skall inte få\r\ninskränkas. Med allemansrätten följer naturligtvis\r\nockså en allemansskyldighet. Ingen har rätt att\r\nskada naturen.</pre><pre>Riksdagen är den viktigaste politiska församlingen\r\ni vår demokrati. Men svenska folkets intresse av,\r\nkunskap om och respekt för riksdagen och dess\r\nverksamhet är mycket skiftande.</pre><pre>Det är bra att Riksdagsutredningen nu har lagt fram\r\nsina förslag. De skall så småningom bli föremål för\r\nkonstitutionsutskottets behandling.</pre><pre>Men det finns flera andra frågor att ta upp. Ökad\r\nuppmärksamhet måste riktas mot plenisalen, som\r\när riksdagens ansikte utåt. Statsråden och\r\noppositionen bör förlägga politiska utspel till\r\nriksdagens talarstol. Den principiella och\r\nideologiska debatten måste stärkas. En\r\nåterkommande debatt om tillståndet i vår\r\ndemokrati bör äga rum. Om vi skall få ungdomen\r\nintresserad av politik och demokratiskt arbete\r\nmåste riksdagen ägna sig mycket mer åt miljö,\r\növerlevnadsfrågor, livskvalitet och samhällsmoral.</pre><pre>Även om mycket har blivit bättre bör riksdagen\r\ngöra större satsningar på utåtriktad information om\r\nriksdagen och om vårt arbete. Kanske bör vi\r\növerväga tillsättandet av en specialkommitté under\r\ntalmannens ledning, som får som enda uppgift att\r\ngöra riksdagen och vårt arbete mera allmänt känt\r\noch respekterat.</pre><pre>Som ledamöter av Sveriges riksdag har vi ett ansvar\r\nför att demokratin utvecklas.</pre><pre>Politik och politiska partier är nödvändiga i en\r\ndemokrati som vill överleva. En del tror att Sverige\r\nblir bättre om Sverige avpolitiseras, om det blir\r\nfärre politiker och färre politikerbeslut. Jag delar\r\ninte denna uppfattning. Jag tror att demokratin\r\nutvecklas bäst om fler blir engagerade.</pre><pre>Om det politiska arbetet hamnar i kris, om de\r\npolitiska partierna har svårt att värva nya\r\nmedlemmar och få folk att ställa upp är det en\r\nangelägenhet för hela nationen, inte bara för de\r\npolitiska partierna själva. Jag tycker faktiskt att de\r\npolitiska partierna bör samarbeta för att finna bra\r\noch framgångsrika modeller för att vinna fler för\r\npolitiken och det viktiga demokratiska arbetet.</pre><pre>Anf. 236  BJÖRN SAMUELSON (v):</pre><pre>Herr talman! Vår tids utveckling innebär några\r\nstora grundproblem för demokratin.</pre><pre>Vi upplever en tid då stora sociala och ekonomiska\r\nklyftor växer fram. Dessa växande klyftor ökar\r\nockså mångas utanförskap. Man känner att politik\r\npågår i ett mer eller mindre oåtkomligt spel ovanför\r\nens huvud. Samtidigt kan vi se att de politiska\r\npartierna totalt sett engagerar en allt mindre del av\r\nbefolkningen och att de politiska\r\nungdomsförbunden organiserar få ungdomar.</pre><pre>Inom det politiska livet finns det också de som\r\nutnyttjar den här situationen. De talar om oss\r\npolitiker som om vi vore främmande, som om vi\r\nvore en särskild yrkeskår, som om vi vore\r\njämförbara med t.ex. kamrerer eller något annat --\r\ndetta trots att de själva är ledamöter av den här\r\nkammaren.</pre><pre>Herr talman! Under riksdagens sommaruppehåll\r\nhar vi haft en del tunga propositioner liggande. Jag\r\nhar därför av och till varit här i riksdagen och\r\narbetat med våra motioner till regeringsförslagen\r\nom läroplaner, betyg m.m. Det har inte gjorts något\r\nreportage i någon tidning om detta.</pre><pre>När jag en kväll gick ut för att handla litet frukost\r\ntill nästa dag mötte jag det trevliga folkliv som finns\r\nhär i Stockholm: gatumusikanter, strosande turister\r\noch flanerande stockholmsbor. Men för första\r\ngången på alla år som jag har vistats här i sta'n\r\nmötte jag också en syn som jag hittills bara har mött\r\ni stora städer, som London och New York. Jag\r\nmötte en människa som låg på trottoaren i gamla\r\nstan och stilla bad om en skärv. Detta tidens tecken\r\nav ökade klasskillnader och ett stegrande\r\nutanförskap tog sig ett av sina tydligaste uttryck.</pre><pre>Motsättningarna i samhället tar sig allt hårdare\r\nformer. Det är inte längre bara busar och rånare\r\nsom döljer sin identitet. Kommunalanställda som\r\nvill protestera mot nedskärningar och försämringar\r\ndöljer sina ansikten av rädsla för reprimander från\r\nansvarigt politiskt håll. Detta är oacceptabelt.</pre><pre>För några veckor sedan sparkades en anställd efter\r\növer 20 års anställning för att han som partipolitiskt\r\naktiv hade undertecknat ett yttrande till\r\nKoncessionsnämnden. Frågan rörde företagets\r\nmiljöåtaganden och viss kritik av hur de hade\r\nfullgjorts. Den sparkade ansågs vara illojal.</pre><pre>Detta är bara några exempel på vad jag anser är\r\nproblem av högst demokratisk art i dag. Demokrati\r\när ett medel för att människor bl.a. skall kunna\r\ngöra sig hörda, kunna påverka, kunna verka och\r\nkunna synas. Det oroar mig starkt när vi inpå bara\r\nskinnet får signaler som entydigt pekar på\r\nsamhällets direkt omvända utveckling. Det är vår\r\nplikt som politiker att ta till oss dessa intryck och\r\ndetta skeende.</pre><pre>I en demokrati har männniskor rätt att synas. Än\r\nviktigare är det kanske att de blir sedda. Vi kan inte\r\nblunda och gå förbi när vi ser att segregeringen\r\nökar. Även om det inte är starka signaler finns de\r\ndär. Ett stilla vansinne måste vila över dem som inte\r\nreagerar och inte ser hur segregeringen i dag ökar\r\ninom t.ex. utbildningssystemet.</pre><pre>Det är dags att damma av gamla begrepp som\r\njämlikhet och solidaritet. Delaktigheten i vårt\r\nsamhälle måste byggas ut och förstärkas. En\r\nstegrande ungdomsarbetslöshet har direkt motsatt\r\neffekt. Att verka för solidariskt stöd och\r\nomfördelning till de svagare får inte föraktfullt\r\nkallas för att leva med handen i andras fickor.</pre><pre>Detta är några av de stora demokratiska\r\ngrundfrågorna i vår tid. Frågor om riksdagens\r\nmandatlängd, antalet ledamöter och personval,\r\nsom diskuteras, är mot denna bakgrund litet mera\r\ntriviala ting, även om de rymmer principiella sidor.</pre><pre>För oss som är politiskt aktiva handlar det om att\r\nåterupprätta den politiska dialogen och om att föra\r\nut densamma.</pre><pre>Anf. 237  BIRGER HAGÅRD (m):</pre><pre>Herr talman! I dessa dagar talas det ibland om en\r\nkris för den svenska demokratin. Jag tror inte att vi\r\nhar någon egentlig kris. Jag tror tvärtom att t.ex.\r\nhändelserna i före detta Sovjetunionen och i\r\nÖsteuropa har gjort många klart medvetna om det\r\nstora värde som den svenska demokratin har.</pre><pre>Detta hindrar inte att man mycket väl kan diskutera\r\nformerna för demokratin. Björn Samuelson tog\r\nupp en del exempel. De skulle naturligtvis kunna\r\nbli betydligt fler om man skulle gå igenom\r\nsamhället och se hur det ser ut.</pre><pre>Under senare tid har vi också kunnat se hur man på\r\nen del håll har krävt att demonstrationer skall\r\nstoppas. Man vill göra värderingar av den ena eller\r\nden andra åsiktsriktningen och säga vilka som bör\r\nfå förekomma. Jag tycker att det var ett\r\nsundhetstecken att regeringen gav klartecken för\r\nden marsch som man ville genomföra i Lund den 30\r\nnovember, i enlighet med en gammal tradition.</pre><pre>Som någon sade i debatten om invandrar- och\r\nflyktingpolitik -- jag tror att det var Birgit\r\nHenriksson -- finns det all anledning för oss att till\r\ndet yttersta slå vakt om åsikts- och yttrandefriheten\r\noch om rätten att demonstrera för våra\r\nuppfattningar. Däremot kan vi inte tolerera att\r\ndräggen försöker attackera detta uttryck för\r\ndemokrati. Vi har Polisen, och Polisen skall i ett\r\ndemokratiskt samhälle se till att sådana yttringar\r\nstoppas. Sådana kan aldrig tolereras.</pre><pre>För att vi skall kunna få en levande demokrati\r\nfordras det också att budskapen kommer fram på\r\nrätt sätt. Björn Samuelson var inne på den politiska\r\ndialogen, och det är en sak. Men man skulle också\r\nkunna säga att det kanske krävs att journalister och\r\nmassmedia över huvud taget har tillräckliga\r\nkunskaper och en vilja att rätt återge vad som sker\r\ni politiska sammanhang. Alltför många gånger ser\r\nvi hur journalister litet arrogant försöker rida på\r\nvad de vill kalla för en våg av politikerförakt.\r\nPolitikerförakt i en demokrati, är det över huvud\r\ntaget möjligt?</pre><pre>För bara några veckor sedan läste jag en krönika i\r\nen Östgötatidning, där vederbörande journalist,\r\nhan återkom sedan också, gjorde gällande att om\r\nman räknade in de olika inkomsterna för\r\nledamöterna i den här kammaren skulle det\r\nmotsvara ungefär 60 000 kr i månaden. Det är att\r\njämföra med de 23 425 kr som vi alltså har i arvode.\r\nJournalisten kom, allt som allt, fram till 60 000 kr.\r\nHan skrev också att ledamöterna bara har\r\nhalvtidsarbete och dessutom är lediga fyra månader\r\npå sommaren och tar en månad ledigt vid jul också.</pre><pre>Det värsta är att det finns människor som tror på\r\nsådant här. De har inte varit här och sett Björn\r\nSamuelson eller mig när vi har varit här uppe i\r\nsommar. De har inte heller sett när vi har rest runt\r\npå en rad olika uppdrag. Det har förvisso inte varit\r\nfråga om fyra månaders semester. Däremot gladde\r\njag mig mycket åt de två veckor som jag kunde ta ut\r\ndå jag helt och hållet kunde lägga politiken åt sidan.</pre><pre>Det är nödvändigt att journalister och andra tar sig\r\nsjälva i kragen och inte håller på med sådana här\r\növerdrifter.</pre><pre>När det gäller instrumenten för demokratin har\r\nThage G Peterson varit inne på de förändringar\r\nsom vi behöver genomföra. Man kan naturligtvis\r\ndiskutera hur slutresultatet skall se ut. Man\r\nbehöver kanske ändra riksdagens storlek. Det har\r\nangetts olika siffror på hur många ledamöterna\r\nskulle vara. Om man skall skära ned antalet\r\nledamöter kraftigt måste man också ändra\r\narbetsformerna i riksdagen högst väsentligt. Man\r\nmåste gå betydligt längre än vad\r\nriksdagsutredningen har gjort. I annat fall kommer\r\ndet med säkerhet inte att fungera.</pre><pre>Valsystemet har diskuterats. Jag tycker att det\r\nligger mycket i de varningssignaler som Thage G\r\nPeterson kommer med när det gäller personval.\r\nDet är givet att det är betydelsefullt med ett inslag\r\nav personval. Jag hoppas att vi skall få ett sådant,\r\nkanske av den modifierade danska typen. Det är\r\nockså givet att personval inte löser alla problem.\r\nDet kan tvärtom skapa nya. I Danmark och Belgien\r\nhar man ett system med personval. Bara 40--45 %\r\nav väljarna begagnar sig verkligen av det. I övrigt\r\nblir det partival. Man skall således inte ha någon\r\növertro på personvalets roll, även om det kan vara\r\npositivt att införa det.</pre><pre>Europakonventionen kommer att införlivas med\r\nvår författning. Det är bra. Det tycks vara enighet\r\nom att mandatperioden skall vara fyra år. Det är\r\nockså bra. Hur valen i övrigt skall se ut tål\r\nnaturligtvis att diskuteras.</pre><pre>Fri- och rättigheterna kommer att utökas. Det finns\r\nåtskilligt att diskutera. I Fri- och\r\nrättighetskommittén nådde vi ändock en\r\nkompromiss. Just därför att beslut i\r\ngrundlagsfrågor bör fattas i största möjliga enighet\r\nfinns det anledning att säga att detta ändock kan\r\nvara några steg på vägen.</pre><pre>Herr talman! Alla måste naturligtvis vinnlägga sig\r\nom att vara beredda till kompromisser och att visa\r\nbeslutsfähighet när så krävs. Som jag så många\r\ngånger förut har avslutat mitt anförande från\r\ntalarstolen med, tror jag att varje generation måste\r\nvinna sin demokrati på nytt. Detta har Gunnar\r\nHeckscher sagt, och det gäller också i dag.</pre><pre>Anf. 238  BJÖRN SAMUELSON (v) replik:</pre><pre>Herr talman! För att bygga på Gunnar Heckschers\r\nuttalande vill jag säga att demokratin vinner vi\r\nvarje dag.</pre><pre>Birger Hagård försvarar demonstrationsrätten, och\r\ndet är en sak. När vi ser att människors\r\n''demokratiska manöverutrymme'' begränsas i dag,\r\nsåsom jag har pekat på med några exempel, måste\r\nvi reagera härifrån som riksdagspolitiker. Denna\r\nbegränsning kan kanske ibland vara självpåtaget\r\nmen ofta är det påtvingat av yttre faktorer såsom\r\nrädslan för att bli av med jobbet.</pre><pre>Färre människor deltar t.ex. i valen till\r\nkommunfullmäktigeförsamlingar. Det gäller\r\nsärskilt tidigare invandrade människor. Alltfler\r\nkräver anonymitet när de intervjuas i massmedia\r\nom förhållanden inom delar av den offentliga\r\nsektorn. I förslaget till denna riksdag om läroplan\r\nfinner man att skolans värdegrund skall vila på\r\nkristen etik och västerländsk humanism. Det finns\r\nrisk för att en del människor kan känna sig trängda\r\nnär de t.ex. skall uppfylla skolplikten. Det är vår\r\nuppgift att se till att vi inte ens indirekt skapar\r\nförhållanden som tränger in människor i hörn och\r\ninte tillåter dem att använda sina demokratiska fri-\r\noch rättigheter fullt ut. En av dem är, som jag sade\r\ni mitt anförande, rätten att synas och bli sedd.</pre><pre>Anf. 239  BIRGER HAGÅRD (m) replik:</pre><pre>Herr talman! Självfallet skall ingen hindras från att\r\nutöva sina demokratiska fri- och rättigheter. Det är\r\nvår sak som parlamentariker i Sveriges riksdag att\r\nse till att detta kan efterlevas. Jag vet dock inte om\r\nman skall stirra sig helt blind på de här yttre\r\nformerna. Det har vi varit inne på här tidigare.\r\nFörhållandena ändras självfallet allteftersom\r\nsamhället förändras.</pre><pre>De former som vi i dag har går i mångt och mycket\r\ni stort sett går tillbaka på dem som nu har funnits i\r\nhundra år. Det är mycket möjligt att de måste\r\nanpassas till nya tider. Det är också mycket möjligt\r\natt man på olika sätt kan stimulera till ett större\r\nvaldeltagande. Självfallet måste etiken och\r\nmoralen spela en roll i allt samhällsarbete.\r\nSjälvfallet måste det vara så att det förs fram\r\nuppfattningar och fattas beslut som många\r\nmänniskor kanske inte vill gilla därför att de är av\r\nen annan uppfattning. Den andra uppfattningen\r\nskall också respekteras. Jag tror att vi måste ha\r\ndetta klart för oss.</pre><pre>Vi måste se till att människorna verkligen vill vara\r\nmed och vara delaktiga i utformingen av politiken i\r\nlandet. Det är endast då som demokratin verkligen\r\nkan fungera. Där har vi kanske en mission att fylla.</pre><pre>Anf. 240  THAGE G PETERSON (s) replik:</pre><pre>Herr talman! Jag delar Birger Hagårds uppfattning\r\nom demonstrationsfrihet och om rätten att\r\ndemonstrera för sina uppfattningar och åsikter. Vi\r\nvill nog inte tillbaka till ett samhälle som\r\narbetarrörelsen en gång i tiden slogs mot där\r\növerheten, dvs. militär och polis, bestämde vilka\r\nsom skulle få demonstrera och vad man skulle få\r\ndemonstrera om. Jag tror att det är oerhört viktigt\r\nför vår svenska demokrati ätt vi är rädda om vår\r\nmötes- och församlingsfrihet och om vår\r\ndemonstrationsfrihet.</pre><pre>Birger Hagård talade om drägg. Jag hoppas att han\r\nmenade drägg på båda sidor -- mötesstörande och\r\nsådana som har rasistiska och främlingsfientliga\r\nåsikter och som demonstrerade för att störa vårt\r\ndemokratiska system. Jag är naturligtvis överens\r\nmed Birger Hagård om att dessa skall mötas i en\r\ndebatt med information och sakliga argument. Jag\r\ntror dock att det är mycket viktigt att vi är\r\nobservanta på utvecklingen när det gäller både dem\r\nsom demonstrerar för odemokratiska och rasistiska\r\ninslag och dem som demonstrerar emot och av olika\r\nanledningar vill störa sådana demonstrationer.</pre><pre>Anf. 241  BIRGER HAGÅRD (m) replik:</pre><pre>Herr talman! Åsiktsmässigt kan det i det här fallet\r\ninte råda någon som helst skillnad mellan Thage G\r\nPeterson och mig. Alla odemokratiska yttringar\r\nskall bekämpas till det yttersta, men med\r\ndemokratiska medel.</pre><pre>Vid händelserna i Göteborg kunde vi tyvärr\r\nkonstatera att det var den ena sidan som stod för\r\nbråken, misshandeln av poliser och annat -- vilket\r\ninte den andra sidan vars åsikter jag absolut och\r\nbestämt tar avstånd från gjorde. Detta var i och för\r\nsig synd, men är ett åskådningsexempel. Det visar\r\njust att dessa, i detta fall, gatans drägg gjorde\r\nverkligen demokratin en otjänst. De andra kom att\r\nframställas som något slags helgon, som de förvisso\r\ninte var. De har visat sig vara väl så goda huliganer\r\ni andra sammanhang. Men vi skall ta till oss för\r\nframtiden just att slå vakt om den fredliga,\r\ndemokratiska processen. Det är det enda som är\r\nacceptabelt.</pre><pre>Anf. 242  Tredje vice talman BERTIL\r\nFISKESJÖ (c):</pre><pre>Herr talman! Jag tillhör inte dem som har\r\napplåderat några nobelpristagare i ekonomi under\r\nde senaste åren. Jag tycker att en del av dem har\r\nuttryckt mycket märkliga åsikter. Men i år tycker\r\njag att de ansvariga har utsett ett par\r\nnobelpristagare i ekonomisk historia som kan vara\r\nvärda att uppmärksamma.</pre><pre>Vad dessa båda herrar har kommit fram till är bl.a.\r\natt utvecklandet av välstånd och västerländska\r\nsamhällen över huvud taget inte enbart grundar sig\r\npå tekniska uppfinningar och rationaliseringar av\r\narbete osv. De har funnit att det kanske allra\r\nviktigaste är att ha stabila institutioner, att ha ett\r\nregelsystem som man kan lita på och som kommer\r\natt tillämpas på förutsebara situationer.</pre><pre>Jag tycker att det är viktigt att lyfta fram detta i en\r\ndebatt om demokratin. Det uttrycks ofta förakt\r\nemot institutionerna i ett demokratiskt samhälle.\r\nDet gäller mot förvaltningsmyndigheter, mot\r\nfolkvalda och mot lagstiftningen som sådan. Jag\r\ntycker att det är en viktig erinran att konstatera att\r\nett av de viktigaste fundamenten som forskarna har\r\nfunnit för framgångsrika samhällen är att man har\r\neffektiva institutioner och att man har en\r\nomfattande lagstiftning som reglerar olika områden\r\ni samhällslivet och som gör att alla vet vilka\r\nspelregler som gäller.</pre><pre>Nu är det klart att vi har en lång tradition på\r\nområdet. Vi gnetar litet fram och tillbaka och\r\nändrar på lagstiftningen. Vi försöker så gott det går\r\natt göra förbättringar. Ibland tar vi naturligtvis\r\nmiste, men då är demokratin alltid öppen för\r\nförändringar. Så är det för närvarande med\r\nförfattningsfrågan. Det är inga stora,\r\nrevulotionerande ting som vi har arbetat fram i\r\nolika kommittéer. Men det är sådana saker som vi\r\ntycker är nyttiga och som bygger vidare på tidigare\r\nerfarenheter och också i någon mån på tidigare\r\nmisstag. Jag tycker att detta sätt att förbättra ett\r\nlagstiftningssystem, dvs. att försöka ompröva, är en\r\nmycket viktig tillgång i en demokrati. Jag hoppas\r\natt de förslag som nu har lagts fram så småningom\r\nskall leda till lagstiftning.</pre><pre>När det gäller frågan om grundlagen och EG, måste\r\nvi fatta beslut i riksdagen om det över huvud taget\r\nskall vara meningsfullt att hålla en folkomröstning.\r\nVi kan inte ha en grundlag som utestänger\r\nmöjligheterna till en EG-anslutning och samtidigt\r\nanordna en folkomröstning som kanske ger ett ja\r\ntill en EG-anslutning. Då har vi satt oss själva i en\r\nmycket besvärlig situation.</pre><pre>Om Sverige blir medlem i EG, vilket inte behöver\r\nvara följden av att grundlagen ändras, kommer\r\ndetta att påverka den svenska demokratin. Jag tror\r\natt vi kommer att få ett annat slag av\r\ndemokratidebatt som vi också bör vara förberedda\r\npå, nämligen hur demokratin skall vidareutvecklas\r\ninom EG som helhet.</pre><pre>Flera tidigare talare har varit inne på frågan om\r\nmisstron mot demokratin. Jag tror inte att man kan\r\nnonchalera detta. Jag fick just i dag -- det har väl\r\nflera av er fått -- en sammanfattning av några\r\nresultat från 1991 års valrörelse. Här har de\r\nundersökande framställt två påståenden. Det ena\r\npåståendet är att partier bara är intresserade av\r\nfolks röster, men inte av deras åsikter. Det andra\r\npåståendet är att de som sitter i riksdagen och fattar\r\nbeslut inte tar mycket hänsyn till vad vanligt folk\r\ntycker och tänker. På dessa påståenden har 70 % av\r\nde tillfrågade reagerat positivt.</pre><pre>Detta är ett memento som vi inte kan nonchalera.\r\nDet är viktigt att alla vi som är engagerade, mer\r\neller mindre på heltid, i politiskt arbete, aktivt\r\narbetar på att förklara det politiska innehållet och\r\nden politiska processen på ett annat sätt än vad vi\r\nhar lyckats med tidigare.</pre><pre>En annan fara som jag har framhållit och som är\r\nkontroversiellt, är att politikerna blir för få. Det\r\nblir ett släkte som nästan håller på att försvinna. Vi\r\nkan se hur det har gått i en del kommuner efter det\r\natt den mera frihetliga kommunallagen antogs. Där\r\nhar en mängd funktioner som tidigare ankom på\r\npolitiker avvecklats. Det händer att\r\nfullmäktigesammanträden inställs och att\r\nnämnderna inte har något att göra. Detta är ett\r\nmemento.</pre><pre>Vi måste naturligtvis tillsammans slå vakt om\r\nvärdet av politiska institutioner och politiska\r\nbeslut. Vi får inte stryka under eller medverka till\r\nen utveckling som gör att politiska beslut i\r\nrealiteten överförs till andra som inte har politiskt\r\nansvar.</pre><pre>Anf. 243  INGVAR SVENSSON (kds):</pre><pre>Herr talman! ''Gatstenar mot demokratin.'' Så löd\r\nen rubrik i en kvällstidning häromdagen. Det är en\r\nallvarlig rubrik. Finns det ett hot mot demokratin?\r\nDen frågan kan vara värd att ställa.</pre><pre>När jag för ett par år sedan, debutnervös och\r\nstressad av klockan framför mig, jungfrutalade i\r\ndenna kammare tog jag upp de centrala frågorna\r\nkring demokratin, nämligen de värderingar som\r\nskapar och utvecklar demokratin. Den debatten är\r\ninte mindre viktig i dag. Om de värdena inte är för\r\nhanden eller, rättare sagt, inte finns i människornas\r\ninre, så är själva demokratins form verkningslös.\r\nDemokratin förutsätter ett antal underliggande\r\nvärden och värderingar.</pre><pre>Jag tror det är just kring denna värdegemenskap vi\r\ni dag ser turbulens och litet osäkerhet. Varför\r\nutvecklas rasism, främlingsfientlighet och förakt för\r\nandra människors liv och värde? Varför\r\nförekommer det gatstenar mot demokratin?</pre><pre>Herr talman! I sommar har jag läst en bok av en\r\nneurofysiolog, Hjärnans resurser av professor\r\nMatti Bergström i Helsingfors. Där säger han att\r\nintagande och användande av kunskap kontrolleras\r\nav hjärnans värdekapacitet. Denna kapacitet\r\nförmår välja nödvändig kunskap och förkasta\r\nonödig. ''Men för detta'', skriver Bergström,\r\n''fordras en vältränad och utvecklad förmåga att\r\nbedöma och se helheter och utvärdera följderna av\r\nvad man gör.''</pre><pre>Matti Bergström menar att en värdeinvalid hjärna\r\nsaknar denna förmåga. Så fortsätter Bergström,\r\noch det är viktigt: ''Då värdenas kvalitet ur\r\nhjärnans synpunkt är mindre viktig jämfört med\r\nsjälva bristen, söker sig barn instinktivt till första\r\nbästa värden som finns till hands.''</pre><pre></pre><pre>Har barn och ungdom under sin uppväxt inte\r\ntillförts goda värden och värderingar blir det gatans\r\noch gängets värderingar som gäller. Värdebehovet\r\nfylls på annat sätt. Vi får gatstenar mot demokratin,\r\nbåde bildligt och bokstavligen.</pre><pre>För demokratins skull är det helt grundläggande\r\nom vi klarar av att överföra den bakomliggande\r\nvärdeorienteringen till de uppväxande. Detta\r\ninförlivande av samhällets grundläggande värden\r\nbrukar vi kalla för internalisering eller\r\nsocialisation. Den enorma betydelsen av detta\r\nborde fokusera ett avsevärt intresse på familjernas\r\noch skolans situation. Det är där införlivandet sker,\r\näven om de olika medierna och olika signalbärare i\r\nsamhället också bidrar.</pre><pre>Herr talman! Min övertygelse på den här punkten\r\nhar knappast försvagats efter en genomläsning i\r\ndagarna av kriminologisk forskning i boken ''A\r\nGeneral Theory of Crime'', skriven av ett par\r\nforskare vid Stanforduniversitetet i Kalifornien.\r\nDär avfärdas både bestraffnings- och\r\nbelastningsteorierna. I stället pekar de båda\r\nkriminologerna just på internaliseringen;\r\nmänniskors inre kontroll, som är baserad på det\r\nomgivande samhällets värden och normer. Det är\r\ndenna inre kontroll som utgör det främsta hindret\r\nför en kriminell karriär.</pre><pre>Det finns ett gammalt uttryck som säger att tillfället\r\ngör tjuven. Enligt den modell som\r\nStanfordforskarna bygger på skulle detta vara fel.\r\nFinns det en inre kontroll, finns det heller ingen\r\ntjuv även om tillfälle ges. Jag tror att det skulle\r\nbehövas mer debatt och framlyftande av faktisk\r\nforskning på det här området. Det skulle peka på\r\natt vi som politiker inte kan stå neutrala i fråga om\r\nsynen på t.ex. familjens funktion och uppgifter med\r\nhänsyn till den betydelse som det har för\r\ndemokratin och rättssamhällets framväxande.</pre><pre>Jag gläder mig också åt att Riksdagens revisorer\r\npekar på den här utgångspunkten i sin skrivelse\r\nRR2 om polisens arbete: ''Det viktigaste och\r\negentligen enda verkligt effektiva\r\nbrottsförhindrande instrumentet är människornas\r\nsamveten. Moraluppbyggnaden syftar till att\r\ninpränta respekt för andra människors liv,\r\nvälbefinnande och egendom. Processen startar\r\nredan i tidig ålder. En av vuxenvärldens viktigaste\r\nuppgifter är att överföra grundläggande\r\nvärderingar till det uppväxande släktet.''</pre><pre>Herr talman! Enligt min uppfattning har vi under\r\nlång tid försummat denna värdeorientering, som\r\nfrämst bygger på människovärdet -- ett specifikt\r\nmänniskovärde. Detta värde, som utgår från\r\nmänniskolivets okränkbarhet, varje människas lika\r\noch unika värde, borde enligt mitt förmenande\r\nockså framgå av vår författning. Men det gör det\r\nbara delvis i dag.</pre><pre>Människolivets okränkbarhet eller rätten till\r\nmänskligt liv finns inte med i författningen,\r\nmärkligt nog. I de s.k. målsättningsstadgarna i 1\r\nkap. 2 § regeringsformen finns rätten till arbete,\r\nbostad, utbildning m.m. med, men inte den\r\ngrundläggande rätten till liv. Denna rätt är ju\r\negentligen den viktigaste. Finns inte den, finns inte\r\nheller de andra rättigheterna, som då blir\r\nvärdelösa.</pre><pre>I Europakonventionen är detta den första rättighet\r\nsom nämns.</pre><pre>Jag aktualiserade de här frågorna i Fri- och\r\nrättighetskommittén men förblev tämligen ensam\r\nom att ha nämnda synsätt. Målsättningsstadgarna i\r\n1 kap. 2 § är till sin karaktär inte rättsligt bindande,\r\ndvs. man kan inte föra de här frågorna till domstol.\r\nMen samtidigt anger de målen för den samhälleliga\r\nverksamheten. Det kan ha politisk betydelse, och\r\nfrågan om de här effekterna kan bli föremål för\r\npolitisk kontroll. Därför borde man enligt mitt\r\nförmenande ha kunnat föra in detta om\r\nmänniskolivets okränkbarhet även i den här\r\nparagrafen. Men jag blev, som sagt, ensam om att\r\ntycka så. Det gläder mig att flera remissinstanser i\r\nmångt och mycket delar min uppfattning. Det\r\ngäller kammarrätten i Jönköping, länsrätten i\r\nStockholm och, inte minst, Sveriges\r\nAdvokatsamfund.</pre><pre>Avslutningsvis: Om jag har respekten för\r\nmedmänniskans liv i mitt inre, skjuter jag inte ner\r\nhenne, sticker inte ner henne med kniv och\r\nmisshandlar henne inte, utan då anstränger jag mig\r\nför att ge min medmänniska ett värdigt liv. Då blir\r\ndet, herr talman, inga gatstenar mot demokratin.</pre><pre>Näringspolitik</pre><pre>Anf. 244  BIRGITTA JOHANSSON (s):</pre><pre>Herr talman! Den svenska ekonomin befinner sig i\r\nsin djupaste kris under efterkrigstiden. Nyckeln till\r\nen vändning av den bekymmersamma situationen\r\nfinns i att vi åter får fart på hjulen i industrin och i\r\nföretagsamheten.</pre><pre>Vi socialdemokrater vill därför få till stånd en aktiv\r\noch utvecklingsinriktad näringspolitik. Det duger\r\ninte att passivt avvakta att det svenska näringslivet\r\nskall konkurrera med hjälp av en låg kronkurs. Det\r\ngäller nu att aktivt medverka till att nya\r\narbetstillfällen kommer till stånd. Detta är en viktig\r\nförutsättning för att vi åter skall få hjulen att\r\nsnurra.</pre><pre>Näringspolitiken måste bedrivas på bred front och\r\npå ett sådant sätt att den ökar vårt lands\r\nattraktionskraft. Vi måste nu kunna dra till oss och\r\nbehålla produktiv näringsverksamhet. En aktiv\r\nnäringspolitik måste således leda till att\r\nproduktiviteten väsentligen förbättras.</pre><pre>Näringspolitikens konst ligger i förmågan att få\r\ninsatserna inom områden som utbildning,\r\nkommunikationer, arbetsmarknad, export m.m. att\r\nsamverka. Endast då kan vi få den uthållighet i\r\ntillväxten och produktiviteten som är så nödvändig\r\nför vårt land. Men den samordningen existerar inte\r\ni dag.</pre><pre>Den internationella integrationen förutsätter en\r\naktiv näringspolitik för att industriell produktion\r\noch teknikutveckling skall kunna etableras i\r\nSverige. En viktig uppgift under kommande år är\r\ndärför att förstärka den tekniska utvecklingen, att\r\nåstadkomma nya tekniksprång bl.a. genom att föra\r\növer ny teknik till Sverige och att åstadkomma en\r\nbred spridning av tekniska innovationer, inte minst\r\ntill de små och medelstora företagen.</pre><pre>Ny teknik, nya produktionsmetoder, nya\r\ntransportsätt, nya insatsvaror och ny kunskap är\r\nnågra konsekvenser av kravet på en uthållig\r\ntillväxt.</pre><pre>Den tekniska forskningen och utbildningen vid\r\nvåra universitet och högskolor måste snarast\r\nytterligare stärkas och byggas ut. Samverkan\r\nmellan näringslivet och forskningen måste\r\nfördjupas.</pre><pre>De stora företagen har betytt mycket för Sverige.\r\nDe kommer att vara viktiga även i fortsättningen,\r\ninte minst för den tekniska utvecklingens krav på\r\nstora, samlade resurser. Men det är de små och\r\nmedelstora företagen som kommer att vara mest\r\nbetydelsefulla för den framtida ökningen av antalet\r\narbetstillfällen i vårt land.</pre><pre>Till skillnad från de nyliberala krafter som i dag\r\ndominerar den borgerliga regeringen vill vi ge\r\nstaten en aktiv roll för att åstadkomma en positiv\r\nnäringslivsutveckling. Staten har enligt vår\r\nuppfattning två viktiga funktioner när det gäller att\r\nbidra till en uthållig tillväxt och till näringslivets\r\nutveckling.</pre><pre>Staten skall dels sätt upp regler och ge allmänna\r\nförutsättningar, dels uppträda som aktör. Till de\r\nallmänna förutsättningarna hör främst detta med\r\natt bedriva en långsiktigt hållfast ekonomisk politik\r\nsom leder till låg ränta och låg inflation. Dit hör\r\nockså ansvaret för kunskapförmedling, forskning,\r\nkompetensutveckling och goda kommunikationer.\r\nMen staten måste också vara aktör och uppträda\r\nsom såväl katalysator som accelerator när det gäller\r\nsvenskt näringslivs utveckling. Hit hör en rad\r\ninstrument -- t.ex. stöd till strukturomvandling,\r\nriktade forsknings- och utvecklingsinsatser,\r\noffentlig upphandling och miljökrav som driver på\r\nutvecklingen.</pre><pre>Vidare står vi inför ett skeende där vi måste\r\nåstadkomma ett bättre samspel mellan ekonomi\r\noch ekologi. Det kommer att innebära stora\r\nomställningar i vår konsumtion och produktion. Vi\r\nvill utnyttja detta i den industriella verksamheten\r\nsom en språngbräda för tillväxten. En nationell\r\nstrategi bör utformas för hur Sverige skall bli\r\nvärldsledande när det gäller miljövänlig\r\nproduktion.</pre><pre>Till sist, herr talman, vill jag säga några ord om\r\nenergipolitiken, särskilt om den planerade\r\navregleringen av elmarknaden. Svenskt näringsliv\r\ndomineras av industrier som är elintensiva. Den\r\nsvenska näringsstrukturen är i större grad än andra\r\nländers beroende av basindustrier inom områden\r\nsom papper, massa och stål. Sverige har för\r\nnärvarande bland de lägsta elpriserna i världen,\r\nvilket hittills har gynnat svensk industri.</pre><pre>En avreglering av elmarknaden kommer\r\ninledningsvis, i nuvarande elöverskottssituation,\r\natt leda till fallande elpriser. Men detta kommer att\r\nbli mycket kortvarigt. Studier har visat att det i\r\nslutet av 90-talet kommer att föreligga stor elbrist.\r\nEn avreglering leder till ökad konsumtion av el, och\r\nelberoendet blir större. Detta kan få allvarliga\r\nkonsekvenser för svensk industri. Vi menar därför\r\natt de näringspolitiska konsekvenserna av en\r\nensidig svensk avreglering av elmarknaden måste\r\nbelysas ytterligare. Frågan om en svensk\r\nelmarknad har stor politisk tyngd eftersom\r\nregeringen kopplat den till privatisering av\r\nnaturtillgångar. Frågan griper vidare in i vår\r\nanknytning till EG-marknaden, energi- och\r\nmiljöpolitiken, regionalpolitiken, m.m.</pre><pre>Därför anser vi socialdemokrater att en\r\nparlamentarisk beredning snarast skall tillsättas för\r\nbehandling av de konsekvenser en avreglering av\r\nelmarknaden skulle få. Detta har vi också på olika\r\nsätt framfört till regeringen.</pre><pre>Anf. 245  BENGT DALSTRÖM (nyd):</pre><pre>Herr talman! Jag tänkte uppehålla mig vid\r\ninnovationsklimatet. Det måste förbättras om vi\r\nskall klara välfärden och jobben här i landet. Det\r\nräcker inte med en utbyggd näringslivsorienterad\r\nverksamhet vid universitet och högskolor samt\r\nhitintills gjorda satsningar på riskkapitalföretagen i\r\nAtle/Bure-sfären och Industri- och\r\nnyföretagarfonden. De kan inte tillgodose\r\nfinansieringsbehoven för enskilda uppfinnare och\r\nsmå innovationsföretag i form av s.k. såddkapital.</pre><pre>Mot den bakgrunden motionerade vi i Ny\r\ndemokrati om någon form av innovationsfond\r\nsammankopplad med de nyetablerade\r\nproduktråden i de lokala utvecklingsfonderna.\r\nMotionen låg i sig till grund för ett utskottsförslag\r\nom en snabb utredning av situationen för landets\r\nuppfinnare och innovatörer, främst i småföretagen.\r\nKommittédirektiven i maj satte den 15 september\r\nsom datum för utredarens presentation. En tuff\r\nuppgift.</pre><pre>Professor Bengt Arne Wedin vid Chalmers fick\r\nuppdraget, som jag har haft tillfälle att till en del\r\nfölja under sommaren fram till den slutgiltiga\r\nutformningen. Utredaren har enligt min\r\nuppfattning presterat en utomordentligt intressant\r\nrapport, som alla näringslivsintresserade borde ta\r\ndel av. Jag hinner här bara föra fram några av de i\r\nmitt tycke mest intressanta förslagen i utredningen.</pre><pre>Utredaren slår fast behovet av en lokalt förankrad\r\nkontaktmöjlighet för uppfinnare/innovatörer. Det\r\ninnebär ett utnyttjande av produktråden, främst\r\ninom utvecklingsfonderna. Men det finns ett starkt\r\nbehov av en mycket bättre samordning mellan\r\nNUTEK, utvecklingsfonder, produktråd och de\r\nlokala uppfinnarföreningarna.</pre><pre>Personligen anser jag att frågan om produktrådens\r\nsammansättning är helt avgörande för\r\nmöjligheterna att fungera som bollplank för\r\nuppfinnare. NUTEK måste få till uppgift att finna\r\nnågon gemensam organisationsform som\r\ngaranterar kompetensen och\r\nnäringslivsrepresentationen i dessa produktråd.\r\nHär skall uppfinnaren kunna få råd och\r\nfinansieringsstöd för patentsökning,\r\nmarknadsutvärdering, prototyptillverkning upp till\r\nett visst angivet belopp. I en andra etapp kan\r\nproduktråden också medverka i sökningen av\r\nsamarbetspartner och licensgivning. Starta eget kan\r\nvara bästa lösningen innan Industri- och\r\nnyföretagarfonden kommer in i bilden.</pre><pre>För finansieringen av den här lokalt förankrade\r\nverksamheten tar utredaren fasta på\r\nUtvecklingsfondsutredningens förslag om en\r\nsåddkapitalfond baserad på bidrag och ett s.k.\r\nkreativt kapital som villkorslån. Den här lösningen\r\nbaseras på ett befintligt kapital inom\r\nutvecklingsfonderna -- 600 miljoner plus 1,2\r\nmiljarder -- som kan fördelas genom fonderna efter\r\nbehov, med dragningsrätt. Med den lösningen är\r\ningen låsning av kapitalet kopplat till detta.</pre><pre>Det lokalt disponerade riskkapitalet kan i sig\r\nkompletteras av ett centralt innovationscentrum,\r\nsom utredaren kallar det, med en styrelse där\r\nriskinvesterare, teknikföretagare, etc. finns.\r\nNUTEK ses av utredaren som en lämplig ansvarig\r\ni ledningsfunktionen. Som ekonomisk bas talar\r\nman i utredningen om 100 miljoner kronor.</pre><pre>Dessutom föreslår utredaren en för Sverige ny\r\ninnovationsfond för kapitalplacerare -- öppen för\r\nobeskattade medel under exempelvis ett års tid.\r\nKapitalet låses under fem tio år, och resultatet delas\r\nsedan ut till investerarna.</pre><pre>Olika former av skattelättnader föreslås.\r\nPatentkostnaden blir avdragsgill för uppfinnare.\r\nSkattefria royaltyer under två år är ett bra sätt att\r\nbelöna anställda och behålla uppfinningarna här i\r\nSverige. Enskilda investeringar i innovationsobjekt\r\nföreslår utredaren görs avdragsgilla upp till en\r\nmiljon gentemot inkomst av tjänst. Det tycker jag\r\när ett förslag som väger mycket tungt.</pre><pre>Bland övriga idéer och förslag kan nämnas\r\ninrättande av en patenteringsfond som ger\r\nfinansiering mot återbetalning av royalty från\r\nuppfinnaren. Regeringen inrättar ett\r\ninnovationsombud för stimulering av innovationer\r\nkopplade till stora infraprojekt. Med den lösningen\r\ntror man att det kan finnas mycket stora\r\nrationaliseringsvinster att göra. Satsningar på\r\nteknikbrostiftelser för att förbättra relationerna\r\nmellan uppfinnare, forskare och högskolor är andra\r\nförslag i utredningen.</pre><pre>Slutligen föreslår utredaren instiftande av en årlig\r\ninnovationsvecka i regeringens regi i samarbete\r\nmed topporganisationer som t.ex. IVA, NUTEK\r\noch inte minst i samverkan med TV och\r\npressmedier. Det är en som jag ser det viktig del i\r\nden nödvändiga satsningen för ett bättre\r\ninnovationsklimat i Sverige, som kan säkra den\r\nfortsatta tillväxten och därmed välfärden.</pre><pre>Anf. 246  KARIN FALKMER (m):</pre><pre>Herr talman! För att klara sysselsättning och\r\ntillväxt behöver vi en mängd nya entreprenörer som\r\nstartar och driver företag i vårt land. Lika viktigt är\r\ndet att de företag som vi redan har får motivation\r\natt utvecklas och växa.</pre><pre>Det borde vara ett gemensamt intresse för alla\r\npolitiker att skapa en jordmån för entreprenörskap\r\nsom blir så näringsrik att nya och gamla företag kan\r\nvåga sig upp ur jorden för att blomma, växa och\r\nbefrukta den svenska ekonomin och därmed skapa\r\nsysselsättning.</pre><pre>Vi behöver med andra ord företagare som finner\r\ndet meningsfullt att bedriva verksamhet och vara\r\narbetsgivare. Regeringen har alltifrån starten för\r\ntvå år sedan sett som en huvuduppgift att\r\nkonsekvent och målmedvetet förbättra det av\r\nsocialdemokraterna demolerade näringsklimatet.</pre><pre>En av de första åtgärderna var, som ni minns, att\r\navskaffa skatten på arbetande kapital i företagen.\r\nTotalt har vi hittills sänkt skatter på produktionen\r\nmed nästan 40 miljarder kronor. Vi har avreglerat\r\noch öppnat de offentliga monopolen för\r\nkonkurrens. Vi har infört nyföretagarlån och\r\nskapat riskkapitalbolag. Vi har en gång för alla\r\navskaffat löntagarfonderna. Få saker har mer\r\nnegativt påverkat näringsklimatet i vårt land än\r\ndessa socialistiska fonder.</pre><pre>Vi förbereder åtgärder för att ge uppfinnare och\r\nsmåföretagare bättre villkor i starten. Vi har tillsatt\r\nen särskild avregleringsdelegation och fortsätter att\r\nförenkla den regelmassa för företagande som så\r\nmånga mindre företag i dag upplever som en\r\nmycket tung ryggsäck att bära. Vi ser över de\r\narbetsrättsliga bestämmelserna för att ta bort det\r\nsom i praktiken fungerar hämmande och som är\r\nsärskilt betungande för de mindre företagen.</pre><pre>Vi har lagt fram förslag om förändringar i\r\nföretagsbeskattningen för att ge samma möjligheter\r\nför egenföretagare att expandera och investera som\r\nför aktiebolagen.</pre><pre>Vi förbereder förslag om förändringar i\r\narbetslöshetsförsäkringen i avsikten att ytterligare\r\nge småföretagen förbättrade incitament att driva\r\nverksamhet och anställa. Vi har gjort mycket\r\nannat. Med andra ord: Vi plockar bort hinder,\r\ngallrar och rensar. Undan för undan tar vi bort\r\nsocialistiskt betingade bromsklossar som stoppat\r\noch hindrat tillkomsten av nya välbehövliga företag\r\noch jobb.</pre><pre>Vi gör detta eftersom vi vet att det enda som\r\nlångsiktigt kan klara sysselsättning och tillväxt är\r\nlönsamma företag. Vi gör det eftersom vi vet att de\r\nsom kan skapa trygga jobb är entreprenörer och\r\nföretagare som tillsammans med anställda driver\r\nlönsamma företag.</pre><pre>Eftersom de nya arbetstillfällen som vi behöver för\r\natt få ner arbetslöshetstalen bara kan skapas genom\r\natt nya och gamla småföretag ges möjligheter att\r\nväxa, borde alla partier i riksdagen medverka till att\r\ngöra jordmånen så god som möjligt för de mindre\r\nföretagen.</pre><pre>Storföretagen utgör en omistlig trygg bas för vår\r\nekonomi. Även om de ökar sin verksamhet, kan vi\r\ninte räkna med att de skall klara av att möta det\r\nökande behovet av sysselsättningstillfällen --\r\nnyanställningar måste till för att lätta på\r\narbetslöshetsbekymren.</pre><pre>I vetskap om denna verklighet har företrädare för\r\nSocialdemokraterna inlett en charmoffensiv\r\ngentemot småföretagen. Man talar väl om\r\nsmåföretagens betydelse. Det låter förförande.\r\nMen mot bakgrund av tidigare socialdemokratiskt\r\nagerande är det inte särskilt trovärdigt. Detta\r\nframstår tydligt när vi tittar i facit. Under\r\nregeringens första två år har i stort sett varje förslag\r\nsom syftat till att förbättra företagsklimatet\r\nmotarbetats av socialdemokraterna.</pre><pre>Nu kan vi skymta viktiga ljuspunkter, som visar att\r\nregeringens politik leder långsiktigt rätt.\r\nExportsiffrorna har förbättrats, och flera svenska\r\nföretag har flyttat verksamheten tillbaka till\r\nSverige. Konkursvågen har dämpats. En gryende\r\noptimism börjar sprida sig i företagarleden. De\r\nlediga platserna har blivit fler.</pre><pre>Uppgången på aktiemarknaden är också ett positivt\r\ntecken. I det sammanhanget måste jag säga att\r\nsocialdemokraterna har en konstig inställning.</pre><pre>Budskapet från socialdemokraterna att det är fult,\r\nomoraliskt och skumt att äga aktier påverkar\r\nnäringsklimatet negativt. I stället borde budskapet\r\ntill svenska folket lyda att den som har en slant över\r\ngör en bra insats om han eller hon stöder vårt\r\nnäringsliv genom att placera pengarna i aktier. Det\r\nborde vara en självklarhet att den som säger sig\r\nvara mån om företagande och sysselsättning också\r\nuppmuntrar till stöd av näringslivet genom att\r\nuppmuntra till aktieinnehav.</pre><pre>Socialdemokraterna kan öka sin trovärdighet\r\ngentemot småföretagen genom att visa att man\r\nmenar allvar med senaste tidens fagra tal om\r\nsmåföretagens betydelse. Stöd förslagen om de för\r\nde mindre företagen så avgörande lättnaderna i\r\narbetsmarknadslagstiftningen och de aviserade\r\nförändringarna i företagsbeskattningen till\r\nsmåföretagens fromma.</pre><pre>Slut upp på vår sida. Låt oss tillsammans förmedla\r\nbudskapet att det är fint och hedervärt att driva\r\nföretag och att tjäna pengar. Det är nämligen bara i\r\nlönsamma företag som de långsiktigt trygga jobben\r\nfinns.</pre><pre>Anf. 247  BIRGITTA JOHANSSON (s)\r\nreplik:</pre><pre>Herr talman! Karin Falkmer började sitt anförande\r\nmed att säga att nya och gamla företag skall växa.\r\nDet tycker jag var ett positivt drag, för den\r\ninställningen har också vi självklart haft i alla de\r\ndebatter som vi från socialdemokratisk sida har\r\ndeltagit i.</pre><pre>Karin Falkmer fortsatte med att räkna upp allt som\r\nhar gjorts för att stimulera företagsamheten i\r\nSverige sedan den borgerliga, moderatledda\r\nregeringen kom till. Då måste jag fråga: Hur många\r\nsysselsättningstillfällen har den här politiken givit\r\nSverige och det svenska folket? Hur många\r\nkonkurser har det blivit med den moderatledda\r\nregeringspolitiken? Det är frågor som jag vill ha\r\nsvar på.</pre><pre>Anf. 248  KARIN FALKMER (m) replik:</pre><pre>Herr talman! Jag tror att alla i Sverige är medvetna\r\nom att dagens kris har skapats under de senaste 20\r\nåren. Även om regeringen har åstadkommit en hel\r\ndel, tar det lång tid att vända utvecklingen. Den\r\nsocialdemokratiska regeringen misslyckades totalt\r\nmed att forma ett positivt näringsklimat under den\r\nunikt utdragna högkonjunktur som rådde under 80-\r\ntalet. Man lämnade efter sig ett arv av ekonomisk\r\nstagnation och stigande arbetslöshet. Höga skatter\r\noch skenande offentliga utgifter försvagade\r\nekonomin och motverkade företagsamheten.\r\nDessutom var socialdemokraternas negativa\r\ninställning till enskild företagsamhet direkt\r\nhämmande.</pre><pre>Anf. 249  BIRGITTA JOHANSSON (s)\r\nreplik:</pre><pre>Herr talman! Karin Falkmer fortsätter precis som\r\nen handelsresande som försöker att sälja en dålig\r\nvara när hon propagerar hur eländigt det har varit\r\nunder de senaste 20 åren och hur bra det har blivit\r\nunder de senaste två åren i svensk politik.</pre><pre>Det finns många oförskämdheter i Karin Falkmers\r\ninlägg, och en vill jag ändå bemöta. Vi\r\nsocialdemokrater har aldrig ansett att det är fult att\r\ntjäna pengar, för vi vet att när företagen har gjort\r\nvinster investerar de i att skapa nya\r\nsysselsättningstillfällen. Jag hoppas att Karin\r\nFalkmer på den punkten tar tillbaka sina\r\noförskämdheter.</pre><pre>Anf. 250  KARIN FALKMER (m) replik:</pre><pre>Herr talman! Dess värre är det verkligheten jag\r\nbeskriver. Vi minns alla t.ex.\r\nlöntagarfondsdebatten. Vi vet alla att\r\nsocialdemokraterna faktiskt misslyckades med att\r\nforma ett positivt företagarklimat. Följden blev\r\ntragisk för Sverige. Många företag valde att flytta\r\nutomlands. Många småföretagare avstod från att\r\nstarta verksamhet och anställa.</pre><pre>Alla landets småföretagare som vi möter när vi är\r\nute vittnar om hur de i praktiken motarbetats med\r\norimligt höga skatter, byråkrati och snåriga regler.\r\nDet fagra talet om vikten av fler företag visade sig\r\ntidigare vara platt intet värt. Det har dess värre\r\nvarit en misstänksam och missunnsam inställning\r\nhos socialdemokraterna gentemot småföretagen,\r\nnågot som även Göran Persson,\r\nsocialdemokraternas företrädare i dessa frågor, har\r\nerkänt varit ett misstag.</pre><pre>Anf. 251  GUDRUN NORBERG (fp):</pre><pre>Herr talman! ''Nu har det vänt. Sverige sjuder av\r\nframtidstro!'' skrev Aftonbladet i början av\r\nsommaren. ''UPPÅT!'' skrev Dagens Industri med\r\nstora bokstäver nyligen.</pre><pre>Det är bara ett par av alla de positiva rubriker som\r\ntidningarna fylls av. Men jag vill inte att ge en\r\nalltför glättig bild av situationen. Vi vet alla att\r\narbetslösheten är alldeles för hög och att det inte\r\ngår att i en handvändning avskaffa den.</pre><pre>Jag tycker ändå att det finns anledning att citera\r\nLänsarbetsnämndens i Örebro\r\nArbetsmarknadsutsikter för Örebro län.\r\nLänsarbetsnämnden borde väl vara politiskt ganska\r\nneutral och oberörd av vem som kan ta åt sig beröm\r\neller kritik.</pre><pre>Så här inleds rapporten. Jag citerar: ''Utvecklingen\r\npå arbetsmarknaden har nu nått en\r\nbrytningspunkt.-- -- -- Inom exportindustrin har\r\nläget förbättrats påtagligt. Antalet industriföretag\r\nsom förväntar sig ytterligare\r\npersonalnedskärningar har minskat kraftigt sedan i\r\nvåras. Rekryteringsbehovet stiger, om också\r\nlångsamt. Utvecklingen berör inte bara\r\nexportföretagen utan också en del mindre företag i\r\nunderleverantörsledet. Antalet inkomna och\r\nkvarstående varsel har fortsatt att minska hela året,\r\nfrämst inom industrin men även inom övriga\r\nsektorer.''</pre><pre>Detta gäller situationen i Örebro län. Det länet är\r\nett av de svårast drabbade länen när det gäller\r\narbetslöshet i landet, men utsiktsrapporten skulle\r\nkunna vara hämtad från nästan vilket län som helst.\r\nDen är nog sanningen ganska nära. Det svenska\r\nnäringslivets djupa svacka har nått botten och är på\r\nväg uppåt, men det är från ett djup som gör att det\r\ntar tid att nå ytan och det tar tid att ge betydande\r\neffekter på arbetslöshetsläget.</pre><pre>I dag talar alla partier om småföretag -- åtminstone\r\ntalar. Men om en företagarvänlig politik förts även\r\nav den socialdemokratiska regeringen under\r\nhögkonjunkturtiden skulle svenskt näringsliv inte\r\nha befunnit sig i nuvarande svåra situation.</pre><pre>Den borgerliga regeringens viktigaste uppgift har\r\nvarit att försöka dämpa utförsbacken för företagen.\r\nSkatter för näringslivet har sänkts med nästan 40\r\nmiljarder kronor. Åtskilliga miljarder i nytt\r\nriskkapital har tillförts marknaden och ytterligare\r\nåtgärder planeras nu för särskilt de små företagen.</pre><pre>Dessutom har de senaste två årens politik medfört\r\nen omvänd attityd mot företagare. I dag har t.o.m.\r\nSocialdemokraterna börjat förstå att företagen\r\nmåste gå bra för att kunna behålla sina anställda.</pre><pre>Den här regeringen visar företagaren uppskattning\r\noch tilltro, samtidigt som den försöker underlätta\r\narbetet med att göra svenskt näringsliv\r\nkonkurrenskraftigt. Och det är nu vad som nu sker\r\noch som är upphovet till de rubriker som jag\r\ninledde med.</pre><pre>Nu går utvecklingen åt rätt håll, även om den än så\r\nlänge går ganska långsamt. Frågan är vad som\r\nskulle hända om olyckan vore framme och det blev\r\nregeringsskifte vid nästa val. Socialdemokraterna\r\nhar, även de, börjat tala väl om företagen. Men det\r\ntycks mer vara en läpparnas bekännelse än en inre\r\növertygelse. För det är ju faktiskt så, att ni\r\nsocialdemokrater röstar mot nästan alla förslag som\r\ninnebär lättnader för företagen och som därmed\r\nskulle främja jobben. Låt mig ta några exempel:</pre><pre>slopad omsättningsskatt på aktier,</pre><pre>slopad moms på värdepapper,</pre><pre>slopad skogsvårdsavgift,</pre><pre>slopad allmän löneavgift,</pre><pre>slopad avgift för vinstandel,</pre><pre>sänkt särskild löneskatt,</pre><pre>full kvittning för ränteutgifter,</pre><pre>sänkt skatt på aktievinster,</pre><pre>sänkt skatt på kapitalförsäkrningar och\r\nvärdepappersfonder,</pre><pre>lindrade regler för fåmansbolag,</pre><pre>sänkt förmögenhetsskatt och avskaffad\r\nförmögenhetsskatt på arbetande kapital,</pre><pre>sänkt arvsskatt,</pre><pre>sänkt arbetsgivaravgift,</pre><pre>sänkt särskild löneskatt,</pre><pre>sänkta egenavgifter,</pre><pre>slopad fastighetsskatt på kommersiella lokaler,</pre><pre>sänkt energiskatt för industrin,</pre><pre>sänkt dieselskatt och sänkt fordonsskatt för vissa\r\nfordon samt</pre><pre>sänkt och slopad kilometerskatt.</pre><pre>Hur många av dessa beslut har Socialdemokraterna\r\nröstat för? Knappast några. En del av dessa beslut\r\ningår dessutom i krispaketen från i fjol och borde\r\nha stötts av Socialdemokraterna, men jag är inte\r\nens säker på att så har skett. Vad gör egentligen\r\nSocialdemokraterna för att förstärka svenskt\r\nnäringsliv? När ni ägnar er åt företagarriksdag, är\r\ndet blott och bart ett spel för galleriet. I\r\nverkligheten är ni mer av företagens motståndare\r\nän tillskyndare.</pre><pre>Vad händer framöver? Jo, ni lovar riva upp beslut\r\nom förändringar i LAS. Ni vill avskaffa\r\nungdomspraktikplatserna. Ni rasar över att\r\ndubbelbeskattningen av aktieutdelning avskaffas.\r\nVilka delar i den kommande\r\nsmåföretagarpropositionen kommer ni verkligen\r\natt stödja? Jag förmodar att den kommer att antas\r\ntrots Socialdemokraterna, inte tack vare.</pre><pre>Jag förväntar mig att Socialdemokraterna nu talar\r\nom vad de verkligen konkret vill göra för att\r\nförbättra företagens situation och konkurrenskraft.</pre><pre>Eftersom jag har 25 sekunder kvar på min taletid,\r\nvill jag ta upp en tråd som Birgitta Johansson tog\r\nupp, nämligen energifrågorna och elavregleringen.\r\nHon sade att man inte får gehör för en\r\nparlamentarisk utredning. Departementet har\r\nfaktiskt bjudit in en företrädare för samtliga\r\nriksdagspartier att delta i departementets arbete\r\nmed att försöka lösa problemen och penetrera hur\r\nman skall kunna komma fram till en rimlig\r\navreglering. Denna inbjudan har\r\nSocialdemokraterna tackat nej till.</pre><pre>Anf. 252  BIRGITTA JOHANSSON (s)\r\nreplik:</pre><pre>Herr talman! Gudrun Norberg är rädd för att\r\nolyckan skall vara framme nästa år. Jag hoppas att\r\nden olyckan verkligen inträffar. Jag är övertygad\r\nom att en socialdemokratiskt ledd regering kan\r\nhantera de stora viktiga frågor som vi står inför. Det\r\nhandlar inte bara om enskildheter i politiken, utan\r\ndet gäller att se helheten beträffande alla\r\npolitikområden.</pre><pre>Socialdemokratin och hela arbetarrörelsen har\r\nsedan begynnelsen varit en industriell organisation\r\ni den bemärkelsen att vi har varit tillskyndare av\r\nindustrins tillkomst. Det kan historieboken visa\r\nGudrun Norberg. Sedan är det av ideologiska skäl\r\nsom Gudrun Norberg och jag inte har riktigt samma\r\nsynsätt i fråga om fördelningspolitiken.</pre><pre>Anf. 253  GUDRUN NORBERG (fp)\r\nreplik:</pre><pre>Herr talman! Birgitta Johansson sade att\r\nSocialdemokraterna har varit tillskyndare av\r\nindustrin. Det är därför förvånansvärt att industrin\r\ni Sverige befann sig i det svåra läge som den gjorde\r\nvid konjunkturnedgången. Man tålde inte att se\r\nföretagens stora vinster under\r\nhögkonjunkturstiden, utan man ville lägga på olika\r\nskatter och pålagor för att hålla nere vinsterna.\r\nDetta gjorde att företagen inte blev\r\nkonkurrenskraftiga. De tappade marknad. Det är\r\nvad som har skett och det är det som är anledningen\r\ntill den enorma konkursflod som har uppstått och\r\nsom började redan tidigt på våren 1991, långt före\r\nvalet. Detta ledde också till den stora arbetslöshet\r\nsom vi nu har.</pre><pre>Det går långsamt att vända skutan, men vi håller på\r\natt försöka att göra det. Jag vill gärna ha svar på\r\nmina frågor: Vilka av dessa beslut som har medfört\r\nlättnader för företagen har ni varit med och röstat\r\nför? Vilka sådana förslag kommer ni att stödja i\r\nfortsättningen? Vad är det som ni i handling vill\r\ngöra för att svenskt näringsliv skall bli starkare,\r\nannat än att bara ta till vackra ord?</pre><pre>Anf. 254  BIRGITTA JOHANSSON (s)\r\nreplik:</pre><pre>Herr talman! Efter nästa år kommer vi att kunna\r\nta till både vackra ord och handling när det gäller\r\nindustripolitik och övriga politikområden.</pre><pre>Jag vill bara påminna Gudrun Norberg om att\r\nSocialdemokraterna inte styr företagsamheten i\r\nSverige. Den styrs av företagsledare:\r\nföretagskvinnor och företagsmän. Vi försöker så\r\nlångt möjligt att inte lägga oss i de spelregler som\r\nbehövs för företagen. Men på Gudrun Norberg\r\nlåter det ungefär som att det har suttit enbart\r\nsocialdemokrater i varenda bolagsstyrelse och ställt\r\ntill elände för svenskt näringsliv. Det kan väl ändå\r\ninte vara hennes mening.</pre><pre>Anf. 255  GUDRUN NORBERG (fp)\r\nreplik:</pre><pre>Herr talman! Efter nästa år skall vi få både ord och\r\nhandling, sade Birgitta Johansson. Men snälla nån,\r\nni måste väl ha förslagen nu! Ni borde ha förslag att\r\npresentera för väljarna. Hur skall de kunna rösta\r\nom de inte vet någonting om vilken företagspolitik\r\nsom kommer att föras? Det räcker inte, Birgitta\r\nJohansson, att presentera förslagen efter nästa år.\r\nNi måste ha er näringspolitik klar redan nu, så att\r\nni kan svara på frågorna: Vad tänker ni göra för att\r\nsvenskt näringsliv skall kunna återta sin\r\nkonkurrenskraft, kunna frodas igen och kunna ge\r\nvinster?</pre><pre>Anf. 256  KJELL ERICSSON (c):</pre><pre>Herr talman! Vi har i dag en rad olika problem att\r\nbrottas med. De stora ekonomiska obalanserna i\r\nstatens affärer, finanskrisen och den höga\r\narbetslösheten är några av dessa problem. För att\r\nman skall kunna bekämpa arbetslösheten behövs\r\ndet både långsiktiga och kortsiktiga lösningar. Vi\r\nbör då komma ihåg att grunden för en framgångsrik\r\narbetslöshetsbekämpning är en sund ekonomi med\r\nlivskraftiga och lönsamma företag.</pre><pre>Det är därför synnerligen angeläget med åtgärder\r\nsom ger riktiga jobb, vilket också har varit en\r\nledtråd i regeringens arbete med olika\r\nnäringspolitiska åtgärder. I detta arbete har\r\nsmåföretagen en nyckelroll, eftersom det är just i\r\ndem som flertalet av de nya jobben kommer att\r\nskapas.</pre><pre>De åtgärder som har vidtagits har också en\r\nlångsiktig bäring, bl.a. genom olika skatte- och\r\navgiftssänkningar precis i enlighet med det som\r\nGudrun Norberg tidigare räknade upp här. Därtill\r\nkommer också den förbättrade\r\nriskkapitalförsörjningen som bl.a. skett via\r\nIndustri- och nyföretagarfonden.</pre><pre>Regeringen kommer också inom kort att lägga fram\r\nytterligare ett småföretagspaket med en sänkning\r\nav skatten för egenföretagare och fåmansbolag.\r\nDenna kategori har hittills haft en överbeskattning\r\npå ca 2,5 miljarder kronor. Det var ju meningen att\r\ndessa skatter skulle ha tagits bort redan under förra\r\nåret, men de fick då stryka på foten i\r\nkrisuppgörelserna. Därför är det nu bra att det\r\nskapas rättvisa mellan olika företagsformer.</pre><pre>I samma paket ingår också ett återinförande av\r\nkvittningsrätten. Den togs som bekant bort i\r\nsamband med skattereformen 1990, vilket jag och\r\nmånga med mig anser var olyckligt. Många som vill\r\nstarta eget företag vill kanske inte i ett\r\ninledningsskede säga upp sin anställning, utan de\r\nvill ha kvar sin inkomst som en trygghet. I många\r\nföretag uppstår också i olika skeden underskott i\r\nverksamheten. Kan man då kvitta underskott av\r\nnäringsverksamhet mot inkomst av tjänst är detta\r\nett bra sätt att stärka företagets ekonomi.\r\nInförandet av kvittningsrätten kommer säkert\r\nockså att medverka till att många nya företag\r\nskapas. Sammantaget innebär småföretagspaketet\r\natt möjligheterna att finansiera nya investeringar\r\nmed eget kapital kommer att öka. Härtill kommer\r\nockså insatser för uppfinnare och innovatörer som\r\nockså är en viktig åtgärd i det rådande läget.</pre><pre>Vi har också under det gångna året utrett\r\nutvecklingsfondernas framtida verksamhet.\r\nUtredningen, som har varit ute på remiss, slår fast\r\natt utvecklingsfonderna behövs även i framtiden.\r\nDet är viktigt att slå fast att utvecklingsfonderna\r\nskall reformeras och inte avvecklas. Jag vill inte\r\nföregripa den kommande propositionen, men jag\r\nvill ändå upprepa några av de principer för\r\nutvecklingsfonderna som jag tillsammans med\r\nFolkpartiets och kds representanter har anfört i ett\r\nsärskilt yttrande.</pre><pre>För det första att närheten mellan företag och fond\r\när mycket viktig. Lokalkännedomen spelar en\r\nviktig roll. Därför anser vi att utvecklingsfonderna\r\näven fortsättningsvis i princip skall vara länsvisa.</pre><pre>För det andra skall finansieringsverksamheten vara\r\nkvar. De medel som i dag finns i\r\nutvecklingsfondernas lånefonder skall bilda en fond\r\nsom de regionala utvecklingsfonderna sedan har\r\ndragningsrätter till. Dragningsrätternas storlek bör\r\nbygga på dagens förhållanden i fonderna. I det\r\nrådande besvärliga finansiella läget med bl.a.\r\nbankkriser är det helt nödvändigt att\r\nutvecklingsfonderna får möjlighet att behålla\r\nfinansieringsverksamheten. Helst vill jag också se\r\nen hopkoppling med nyföretagarfonden och att\r\näven beslut i nyföretagarärenden fattas ute i\r\nregionerna.</pre><pre>För det tredje får inte den målgrupp som\r\nutvecklingsfonderna vänder sig till bli snävare.\r\nBehovet av nya företag kommer att vara stort. Det\r\när därför viktigt att utvecklingsfondernas tjänster\r\nkan erbjudas till en bred målgrupp.</pre><pre>För det fjärde skall landstinget vara kvar som en av\r\nhuvudmännen i de framtida fonderna. Landstinget\r\nsvarar i dag för en betydande del av\r\nutvecklingsfondernas driftskapital. Skulle dessa\r\nresurser försvinna, skulle basen för verksamheten\r\nbli alltför smal. Det är också bra om även\r\nnäringslivet engagerar sig.</pre><pre>För det femte skall styrelserepresentationen ha en\r\nlokal förankring med företrädare för staten,\r\nlandstinget och näringslivet.</pre><pre>Herr talman! Jag skulle även vilja ta upp en annan\r\nväsentlig näringspolitisk fråga. Det gäller vår\r\nsvenska skogsnäring. Skogen är vår i särsklass\r\nförnämsta resurs. Den ger oss också den i särsklass\r\nstörsta exportinkomsten. Men vi kan bli ännu\r\nbättre på att förädla vår skogsråvara. Det skulle ge\r\nett bättre konkurrensläge på den internationella\r\nmarknaden. Sverige bör sälja mera förädlade\r\nskogsprodukter och mindre bulkvaror. Därför är\r\ndet viktigt med en förbättrad forskning kring\r\nträteknik och träfiber. Det behövs också en\r\nförbättrad utbildning av exempelvis arkitekter för\r\nfå en mer omfattande användning av trä vid\r\nbyggnationer.</pre><pre>Det bör också satsas mer på biobränslen. Skogen är\r\nen mycket förnämlig förnybar energikälla som\r\ngynnar miljön och handelsbalansen. Den ger nya\r\nföretag och därmed nya jobb.</pre><pre>Herr talman! Jag skulle även vilja att man försöker\r\nmed en försiktig stimulans för reparation av\r\nbostadshus. I våras infördes ett reparationsavdrag\r\nmed 30 % av arbetskraftskostnaden. Detta är bra,\r\nmen nu borde man kunna gå vidare och införa\r\nstörre avdrag, där även byggmateriel kan ingå. Jag\r\ntycker att man kanske kunde ge avdrag på upp\r\nemot 100 000 kronor för reparationer av\r\nbostadshus.</pre><pre>Slutligen vill jag ta upp en del av de ljuspunkter som\r\nvi kan glädjas över. Skatter och avgifter har sänkts,\r\nkronans depreciering har medfört ökad\r\nkonkurrenskraft, produktiviteten har ökat,\r\nexportorderna har ökat, många företag har ett högt\r\növertidsuttag. Svenska företag har nu ett bra\r\nkonkurrensläge. Detta gör att vi börjar känna att\r\nframtidstron och tillförsikten kan börja återvända.\r\nDetta har stöd från Konjunkturinstitutet som\r\nskriver: För industrin, särskilt exportindustrin och\r\nindustrinära delar av den privata tjänstesektorn,\r\nvänder konjunkturen uppåt i år. En hög tillväxt kan\r\ndärför förutses för de två närmaste åren, då vi också\r\nräknar med en successiv förstärkning av den\r\ninternationella konjunkturen.</pre><pre>Detta visar alltså att det finns många goda\r\nljuspunkter att ta vara på.</pre><pre>Anf. 257  CARL OLOV PERSSON (kds):</pre><pre>Herr talman! Jag känner stor oro inför en eventuell\r\nolycka -- ursäkta uttrycket -- dvs. en eventuell\r\nsocialdemokratisk regering med Göran Persson\r\nsom ansvarig för finans- och företagarpolitiken,\r\nsärskilt med tanke på att han alltid är så säker på\r\nallt han säger. I kväll har Göran Persson deltagit i\r\nett program i radion under rubriken ''Är Göran\r\nPersson den nya frälsaren för s?''</pre><pre>Det finns bara en väg att gå för att bota den svenska\r\nsjukan: att människor på nytt blir entreprenörer.\r\nFör detta krävs att politikerna blir mindre pompösa\r\noch inte längre inbillar sig att det är de som ordnar\r\njobben.</pre><pre>Vilka är det som ordnar jobben? När jag utanför\r\nRiksdagshuset emellanåt möter demonstranter för\r\nfler arbeten, brukar jag smyga mig fram till någon\r\nav dem och säga: Vilka tror ni vill bli era\r\narbetsgivare?</pre><pre>De arbetslösa har gått fel när de kommer till\r\npolitikerna. Politikerna ordnar inga riktiga jobb.\r\nDet är inte heller deras uppgift. Politikernas uppgift\r\när att lägga till rätta, så att entreprenörer känner sig\r\nuppmuntrade att göra arbetsgivarjobbet. I den mån\r\npolitikerna ordnar jobb, drabbar det oss alla via\r\nskattsedeln. Dessutom handlar det ganska ofta om\r\nfelsatsningar.</pre><pre>Herr talman! Under vårsessionen besökte vi\r\nUppfinnarföreningen. Där berättade man att man\r\nhade tusen uppfinningar som ingen ville ta itu med\r\natt producera. Under vårsessionen träffade vi också\r\nNUTEK, som hade tusen idéer på vilka man hade\r\nsatsat mellan 50 000 kronor och en miljon kronor,\r\nmen som ingen ville göra någonting av. Det finns\r\nmassor av idéer ute i företagen. Det finns också\r\nmassor av idéer på universitet och högskolor. Vi\r\nexporterar uppfinningar och innovationer för 800--\r\n900 miljoner kronor netto. Detta skulle kunna\r\nrepresentera 30--50 miljarder kronor i produktion i\r\nSverige. Men vi saknar alltså entreprenörer.</pre><pre>Vi behöver nu en miljon nya jobb på tio år --\r\n100 000 nya jobb per år. De flesta säger att de skall\r\nkomma genom småföretagen. Då krävs det att vi\r\nslutar att använda floskler och slagord och att vara\r\nrädda för sanningen. Vi måste hitta en samtalston\r\noch ett klimat, där vi lugnt och sansat kan förklara\r\nsambanden och få förståelse för vad som krävs för\r\natt vi skall få människor att bli arbetsgivare.</pre><pre>Jag ställer oss alla inför frågan: Hur får vi nya\r\nentreprenörer som skall bli nya arbetsgivare?</pre><pre>Den som i dag startar företag och skapar\r\nsysselsättning är ingen rik patron. Han eller hon är\r\ninte stark. Detta måste vi vara medvetna om. Den\r\nsom skall bli företagare och som skall skapa jobb på\r\nfem, tio eller femtio års sikt, kanske startar hemma\r\ni källaren. Han kanske jobbar tre fyra timmar på\r\nkvällar och nätter. Dessutom jobbar han på\r\nhelgerna, samtidigt som han arbetar för att få lön\r\nfrån ett annat företag. Han har dubbel arbetstid.\r\nHan har ingen semester eller fritid. När han\r\nmisslyckas faller inga fallskärmar ut, och han kan\r\ninte se fram emot några fina pensionsförmåner.\r\nMöjligen lyckas han. Då kan det gå bra. Den nye\r\narbetsgivaren tillhör definitivt inte frälset.</pre><pre>I dag är alla de hundratusentals människor som är\r\neller skall bli företagare den svaga parten. Det skall\r\nvi komma ihåg.</pre><pre>Detta måste ni i socialdemokratin lära er förstå, om\r\nni över huvud taget skall kunna vara med och\r\nmedverka till att bygga ett samhälle med\r\nmeningsfullt arbete åt alla. Ni kan inte bara prata\r\noch slå blå dunster i folk. Ni måste inse att när\r\nregeringen arbetar med trygghetslagarna sker det\r\ninte för att riva upp dem, utan det sker i stället för\r\natt skapa förutsättningar för en ny trygghet. Kom\r\nihåg att det utan företag och företagare inte blir\r\nnågon trygghet alls.</pre><pre>Anf. 258  MATS LINDBERG (s):</pre><pre>Herr talman! Sverige befinner sig i en djup\r\nekonomisk kris. Jag kan också konstatera att\r\nregeringen saknar en trovärdig näringspolitik.</pre><pre>För att åstadkomma en positiv näringsutveckling i\r\nvårt land måste åtgärder sättas in på bred front. Vi\r\nsocialdemokrater har tidigare i olika motioner\r\nredovisat förslag till åtgärder, som vi anser\r\nangelägna för att få fart på industrin i landet. Dessa\r\ninsatser måste vara av såväl generell som selektiv\r\nart och ske både på kort och på lång sikt. Generella\r\ninsatser görs genom satsningar på t.ex.\r\ninfrastruktur, teknisk forskning och utveckling\r\nsamt kompetenshöjning. Därutöver krävs andra\r\nåtgärder för att skapa gynnsamma betingelser för\r\natt stödja och utveckla både de små och de\r\nmedelstora företagen.</pre><pre>Vi har tidigare föreslagit att ett samlat\r\nnäringspolitiskt program riktat till både de små och\r\nde medelstora företagen skall utarbetas.\r\nProgrammet skall utformas i ett Europaperspektiv.\r\nEn samordning måste ske med EG:s näringspolitik.\r\nInom EG bedriver man i dag -- till skillnad från vårt\r\nland -- en mycket aktiv näringspolitik, som bl.a.\r\ninnebär satsningar på olika branschprogram till\r\nförmån för småföretagen. Vi bör på olika sätt\r\nförsöka få delta i dessa projekt. I dag får vi inte det.\r\nOm inte, riskerar svenska företag att komma på\r\nefterkälken jämfört med de företag i Europa som\r\nutvecklas inom EG-samarbetet.</pre><pre>Detta kräver dock att nationella program tas fram\r\npå olika områden. Som exempel kan jag nämna\r\nträteknik, skogsbruk, miljöteknik, transportteknik\r\noch verkstadsteknik. Men även program för\r\nsvenska underleverantörer bör tas fram.</pre><pre>Det är även viktigt att den svenska gruvindustrin\r\nkan utvecklas. För att gruvnäringen på sikt skall\r\nkunna överleva måste en fortlöpande satsning ske\r\npå baskartering och mineralprospektering. Ett\r\nEuropaprogram måste vidare innehålla konkreta\r\nförslag om stöd och stimulans till de små och\r\nmedelstora företagen när det gäller att komma ut\r\npå den europeiska marknaden. Det handlar här om\r\nkunskapsstöd av olika slag, t.ex. hjälp med\r\nmarknadsföring, utbildning för förbättrade\r\nspråkkunskaper och ökad förståelse för kulturella\r\nskillnader. Också information om EES-avtalets\r\nmöjligheter att bl.a. kunna konkurrera om offentlig\r\nupphandling inom EG måste ges.</pre><pre>Det är således av största vikt för svenskt näringsliv\r\natt rejäla satsningar sker på småföretagen. Många\r\nhar här talat om bristen på utveckling av de svenska\r\nföretagen under lång tid med socialdemokratiskt\r\nstyre. Det är inte sant. Vi har aktivt satsat på\r\nsmåföretagen. Detta har också inneburit att\r\narbetslösheten har hållits nere.</pre><pre>Herr talman! Det är oerhört viktigt att man tar till\r\nvara de utvecklingskrafter som finns hos\r\nsmåföretagen och att man stimulerar tillkomsten av\r\nnya företag. Här kan vi konstatera att\r\nriskkapitalförsörjningen är ett betydelsefullt inslag.\r\nFör lång tid framöver kommer bristen på riskvilligt\r\nkapital att vara stor.</pre><pre>För att fullfölja de uppgifter som är förknippade\r\nmed ett starkt stöd till småföretagen behövs också\r\nen kompetent och kraftfull statlig aktör. NUTEK\r\nhar haft och har en viktig uppgift här. Dess roll är\r\natt främja nyföretagande och utveckla befintliga\r\nsmå och medelstora företag. Regeringen väljer nu\r\natt på olika sätt avveckla NUTEK:s resurser. Detta\r\nkommer vi socialdemokrater att motsätta oss.</pre><pre>Ett viktigt inslag när det gäller att bevara och\r\nstimulera de små företagen är också att utveckla de\r\nregionala utvecklingsfonderna och inte avveckla\r\ndem, vilket regeringen uppenbarligen vill. Dessa\r\nfonder kan på olika sätt bidra till att stödja och\r\nstimulera det regionala näringslivet, särskilt då de\r\nsmå företagen. Även stödet till\r\nuppfinnarverksamheten är viktigt för utvecklingen.</pre><pre>En annan väsentlig åtgärd för att förbättra klimatet\r\nför småföretagen är att effektivt bekämpa den\r\nekonomiska brottsligheten. Ekobrottsligheten\r\nundandrar tiotals miljarder kronor från\r\nbeskattning. Den snedvrider konkurrensen i\r\nnäringslivet och undergräver samhällsmoralen.</pre><pre>Satsningar behövs också på tillämpad teknisk\r\nforskning och utveckling. Småföretagen måste ges\r\nstöd för att kunna höja tekniknivån och hämta hem\r\nny teknologi.</pre><pre>Herr talman! Vi socialdemokrater har således på\r\nmånga punkter lagt fram konkreta åtgärdsförslag.\r\nDess värre har alla våra yrkanden som gällt\r\nsmåföretag blockerats av den borgerliga\r\nriksdagsmajoriteten. Det är tragiskt mot bakgrund\r\nav att regeringen har velat uppträda som de små\r\nföretagens allra bästa vän. Vi behöver samverkan --\r\ninte motsättning -- kring småföretagarfrågorna.</pre><pre>Anf. 259  KARIN FALKMER (m) replik:</pre><pre>Herr talman! Det är med blandade känslor som\r\nman lyssnar på Mats Lindberg, som efterlyser\r\nregeringens näringspolitik. Regeringen har, som\r\njag beskrev i mitt anförande, gjort avsevärda\r\ninsatser för att underlätta för företagen i vårt land.\r\nVi satsar dessutom på en förbättrad\r\nkonkurrenspolitik för att förbättra den\r\nteknologiska infrastrukturen. Vi gör också andra\r\ninfrastruktursatsningar. Privatiseringen av statliga\r\nföretag är en annan del av denna näringspolitik. I\r\nstort sett allt detta motsätter sig\r\nSocialdemokraterna.</pre><pre>Jag kan hålla med Mats Lindberg om att det är\r\nviktigt att svenska företag och småföretag får\r\nsamma spelvillkor för att komma med i EG:s\r\nsmåföretagarprogram. Men då skall vi politiker för\r\nsjutton ta bladet från mun och tala om för svenska\r\nfolket hur viktigt det är för sysselsättning, välfärd\r\noch företagande i vårt land att Sverige blir medlem\r\ni EG.</pre><pre>Socialdemokraterna duckar i debatten. Det är dags\r\natt ni går ut och öppet förklarar för era väljare\r\nvikten av ett EG-medlemskap.</pre><pre>Mats Lindberg talade också om satsningar på\r\nsmåföretagen. Men varför säger ni då så\r\nkonsekvent nej till alla förslag som regeringen har\r\nlagt fram för att underlätta företagande och\r\nentreprenörskap i vårt land?</pre><pre>Anf. 260  MATS LINDBERG (s) replik:</pre><pre>Herr talman! Det är viktigt att Karin Falkmer\r\nförstår vad som händer i fråga om småföretagen.\r\nSmåföretagen i Sverige lider i dag inte av\r\nskattebördans tyngd. Vad de lider av är att de har\r\nför få produkter att sälja. Det är viktigt att Karin\r\nFalkmer och flera i denna kammare förstår att vi\r\npolitiker kan bidra med stimulanser för att få i gång\r\nverksamheten. Vi har lagt fram förslag på det\r\nområdet vid ett flertal tillfällen. Karin Falkmer\r\nm.fl. har alltid motarbetat dem.</pre><pre>Det är också viktigt att notera det tonläge som\r\nKarin Falkmer använder i debatten. Det finns\r\nanledning att diskutera dessa frågor och inte bara\r\nhänvisa till att den socialdemokratiska regeringen\r\nhar misskött småföretagspolitik och företagande.\r\nDet är inte sant. Vi har haft en situation med hög\r\nsysselsättning i Sverige under lång tid med\r\nsocialdemokratiskt styre. Det var först när vi fick\r\nen borgerlig regering som det blev en\r\nhelomvändning.</pre><pre>Anf. 261  KARIN FALKMER (m) replik:</pre><pre>Herr talman! Sanningen är den att nedgången i\r\nsvensk ekonomi och konkursvågen startade långt\r\ninnan den borgerliga regeringen fick ansvaret. Vi\r\növertog ett arv från den socialdemokratiska\r\nregeringen som vi nu försöker bemästra. Det\r\nkommer att ta tid för oss. Det ni har ställt till med\r\nunder 20 års tid tar naturligtvis lång tid att reparera.</pre><pre>Det viktigaste vi gör nu är att vi ger småföretagen,\r\nentreprenörerna och företagarna i Sverige, signaler\r\natt det är viktigt att driva företag, att det är\r\nhedervärt att vara företagare och att det är bra att\r\ndessa företag tjänar pengar.</pre><pre>När det gäller socialdemokratiska regeringars\r\npolitik kan vi bara nämna symbolfrågan\r\nlöntagarfonder. Vi behöver inte gå djupare in på\r\ndet som företagen upplevt som ett direkt\r\nmotarbetande av deras verksamhet under den röda\r\nperioden. Här har vi nu vänt på kuttingen. Vi vill ge\r\nsvenska företagare bra villkor och fasta spelregler.</pre><pre>De opinionssiffror som finns i dag utgör ett hot.\r\nHotet om att det eventuellt blir en\r\nsocialdemokratisk regering igen, som kommer att\r\nbedriva samma gamla politik som\r\nsocialdemokratiska regeringar har gjort tidigare,\r\ngör att det i dag finns företagare som, trots att de\r\nskulle vilja anställa folk, avvaktar. De väntar och\r\ntvekar. Det tycker jag är tråkigt. Där skulle ni\r\nkunna hjälpa till, Mats Lindberg, genom att t.ex.\r\nstödja vårt förslag om förändringar i LAS, som är\r\nså väsentliga för de mindre företagen. Det skulle\r\nvara en bra signal från er att ni, om ni kommer till\r\nmakten, verkligen står för alla de fina ord som ni\r\nuttalar i dessa dagar om småföretagens betydelse.\r\nUpp till bevis!</pre><pre>Anf. 262  MATS LINDBERG (s) replik:</pre><pre>Herr talman! Har inte tanken slagit Karin Falkmer\r\natt opinionssiffrorna i sig är ett bevis för det\r\nmissnöje som nästan alla människor och många\r\nföretagare känner över den politik som förs i dag?\r\nNär man träffar företagare är det oerhört många\r\nsom säger: Det förs ingen näringspolitik i Sverige i\r\ndag. Det finns anledning för Karin Falkmer att\r\nfundera över vad opinionssiffrorna egentligen\r\ninnebär.</pre><pre>Det är faktiskt en mytbild som sprids runt omkring\r\nLAS-frågan. Det förslag som man nu verkar\r\nkomma att lägga fram kommer inte att innebära\r\nnågot annat än ett gissel för de medelstora svenska\r\nföretagen. Jag tycker att det finns anledning för alla\r\nsom har tänkt lägga fram förslag i den riktningen att\r\nfundera över om detta är rätt medicin för företagen\r\noch framför allt att prata med företagen om det. Ni\r\nkommer att få svaret: Nej. Det är viktigt, tror jag,\r\natt de som skall lagstifta om detta också funderar\r\növer konsekvenserna.</pre><pre>Anf. 263  GUDRUN NORBERG (fp)\r\nreplik:</pre><pre>Herr talman! Det är kanske föga konstruktivt att\r\nhär diskutera historia, men jag gör det eftersom\r\nMats Lindberg här försöker vara något slags\r\nbesserwisser och tala om för oss andra hur det är.\r\nHans historieskrivning är inte riktig.</pre><pre>Mats Lindberg säger att arbetslösheten och\r\nkonkurserna har uppstått sedan det blev en\r\nborgerlig regering. Detta är fel. Det kan man lätt\r\nbevisa, och Mats Lindberg vet att det är fel. Han\r\nvet att den utvecklingen påbörjades långt före\r\nregimskiftet i Sverige och före valet 1991. Den\r\nberodde naturligtvis på konjunkturfallet och på att\r\nvi dessförinnan hade ett försvagat näringsliv. Vi\r\nhade ett enormt utflöde av investeringskapital i\r\nSverige. Om man besökte företag och frågade om\r\nde ville investera fick man svaret: Ja, vi skall nog\r\ninvestera, men inte i Sverige. Det gällde nästan\r\nvilket företag man än besökte.</pre><pre>Det var den näringspolitik som\r\nSocialdemokraterna förde som ledde till detta.\r\nMen nu säger man att det inte förs någon\r\nnäringspolitik i Sverige. Det är faktiskt enbart\r\nsnack!</pre><pre>Ni säger att ni vill vidta åtgärder. Det gäller t.ex.\r\ninfrastruktur, säger Mats Lindberg. Men\r\ninfrastruktursatsningar som är mångdubbelt större\r\nän vad de var under den socialdemokratiska tiden\r\nsker nu i Sverige. För resten skall jag roa mig med\r\natt gå in i protokollet och se efter om ni ens här i\r\nriksdagen har stött förslagen om de kraftiga\r\ninfrastruktursatsningar som nu genomförs.</pre><pre>Nej, Socialdemokraterna har ingen egen\r\nnäringspolitik. Ni säger att ni begär ett samlat\r\nprogram för småföretagen. Det är hela den\r\nsocialdemokratiska näringspolitiken -- att begära\r\nett program! Det kan vem som helst göra. Men vi\r\nhar också vidtagit åtgärder -- jag räknade förut upp\r\nen hel mängd. Det är betydligt mer\r\nhandlingskraftigt än att säga att man begär ett\r\nprogram!</pre><pre>Anf. 264  MATS LINDBERG (s) replik:</pre><pre>Herr talman! Konkurser är ju någonting naturligt i\r\nföretagsvärlden. Konkurser har alltid funnits och\r\nkommer alltid att finnas. Gudrun Norberg förstår\r\nsäkert vad jag menar: Den ökning av antalet\r\nkonkurser som har skett under de senaste åren har\r\ni stor utsträckning berott på att den borgerliga\r\nregeringen inte på något sätt har stimulerat\r\nefterfrågan. Ökningen har i stor utsträckning också\r\nberott på att det inte har funnits riskvilligt kapital,\r\nframför allt i företag som är etablerade. Det är\r\nockså någonting som jag tror att de flesta av de\r\nborgerliga ledamöterna känner till. Men varför har\r\nman inte gjort någonting åt detta?</pre><pre>Anf. 265  GUDRUN NORBERG (fp)\r\nreplik:</pre><pre>Herr talman! Nu skulle jag vilja veta vad det är\r\nMats Lindberg vill stimulera för att få i gång\r\nefterfrågan. Hur skall stimuleringen gå till? Det är\r\nså lätt att i debatten säga: Vi skall stimulera. Skall\r\nni öka budgetunderskottet eller skall ni stimulera\r\npå något annat sätt? Ni har tidigare talat om en\r\nmomssänkning. Göran Persson sade inte ett ord om\r\nmomssänkning i debatten i dag.</pre><pre>Vad skall ni stimulera?</pre><pre>Mats Lindberg säger att rikskapital inte tillförs\r\nmarknaden. 10 miljarder i riskkapital har tillförts\r\nmarknaden under dessa två borgerliga regeringsår.</pre><pre>Man kan inte kritisera regeringen utan att komma\r\nmed något eget förslag. Talar man om stimulans\r\nskall man tala om vad det är för stimulans. Räkna\r\nupp de åtgärder som ni vill vidta för att stärka\r\nnäringslivet så att det blir fler jobb!</pre><pre>Anf. 266  MATS LINDBERG (s) replik:</pre><pre>Herr talman! Jag skall börja med att ta upp\r\nriskkapitalet. Regeringsbeslutet innebar att\r\nriskkapitalet skulle vara strikt kommersiellt. Vad\r\ninnebär det? Jo, det innebär att det skall bli\r\navkastning redan då man lånar ut pengarna. Det är\r\ninget riskkapital.</pre><pre>Man har dragit in kapital från utvecklingsfonderna.\r\nMan har inte sett till att det har kommit ut pengar\r\ni systemet. Det är orsaken till att företagen har gått\r\ni konkurs. En del företag skall gå i konkurs. Det är\r\nnaturligt. Men det är brist på riskvilligt kapital.</pre><pre>Gudrun Norberg säger att vi inte har talat om vad vi\r\nvill stimulera. Det har vi visst gjort. Det finns ingen\r\nanledning för mig att här rapportera vilka åtgärder\r\nvi skall vidta. Hon nämnde själv momssänkningen.</pre><pre>Jag tror att Gudrun Norberg mycket väl vet vilka\r\nåtgärder som vi har vidtagit och som vi är beredda\r\natt fortsätta att vidta, även om Göran Persson inte\r\nsade det i dag. Han har också ledsnat på att upprepa\r\ndetta, eftersom han inte har fått något gehör för\r\ndet.</pre><pre>Anf. 267  KJELL ERICSSON (c) replik:</pre><pre>Herr talman! Mats Lindberg beskriver det som att\r\nden här regeringen inte har gjort någonting och att\r\nden tidigare regeringen gjorde allt som gick att\r\ngöra. Det stämmer inte med verkligheten. Det\r\nförstår alla som lyssnar på detta.</pre><pre>Han tog också upp detta med att man höll nivån på\r\narbetslösheten nere under den här tiden. Det var\r\nkanske inte så märkligt. Det var ju den längsta\r\nhögkonjunktur som vi någon gång har haft. Det var\r\nen kolossal överhettning. Det var i stället svårt att\r\nhitta arbetskraft. Det snurrade på ganska fort. Men\r\nunder de här åren samlade man tyvärr inte i ladorna\r\nför att ha till de litet magrare år som skulle komma.\r\nMan spekulerade och byggde många gånger upp\r\nluftslott. Det har gjort att kraschen blev desto\r\nhårdare.</pre><pre>Den här bubblan sprack redan 1989 när alla kriser\r\nuppstod. Sedan har det egentligen varit ett fritt fall\r\nför den svenska ekonomin. Det har varit svårt att\r\nhejda.</pre><pre>Mats Lindberg säger att man inte har vidtagit några\r\ngenerella åtgärder i fråga om infrastruktur. Precis\r\nsom Gudrun Norberg sade har det gjorts stora\r\ninsatser när det gäller vägar och järnvägar. Jag tror\r\natt alla som har rest i Sverige den här sommaren har\r\nkunnat se att många vägprojekt är på gång överallt.\r\nDessa insatser gör det också lättare att nå olika\r\ndelar av landet. På det viset hjälper man\r\nnäringslivet. Det ger också sysselsättning i ett svårt\r\nläge. Många entreprenörer har fått jobb.</pre><pre>Vi fattade ett beslut i våras om mycket omfattande\r\nforskning och utveckling som är bra för det här\r\nlandet. Där kommer också träteknisk forskning att\r\ningå, som ni känner till.</pre><pre>EG:s småföretagsprogram tycker vi allihop är\r\njättebra. Vi arbetar på att komma ikapp med den\r\nbiten också.</pre><pre>Utvecklingsfonderna skall icke avvecklas. De skall\r\nreformeras. Jag tog i mitt anförande upp vilka\r\nprinciper som bör gälla för dem i fortsättningen.\r\nUtvecklingsfonderna är de viktigaste aktörerna\r\nsom vi har i vårt land som verkar på regional nivå.</pre><pre>Det har vidtagits en mängd åtgärder som gynnar\r\nsmåföretagen och också ger dem möjligheter att i\r\nframtiden investera för eget kapital.</pre><pre>Det är viktiga saker som har gjorts.</pre><pre>Jag tror att man måste tänka på den ekonomiska\r\npolitiken totalt. Nu kan det bli en balans i statens\r\naffärer som på sikt också får ner räntan ännu mer.\r\nDen höga räntan har varit en farsot för företagen\r\noch också för enskilda. Nu har vi en politik som gör\r\natt det blir sänkt ränta. Därmed är det också lättare\r\natt stimulera.</pre><pre>Anf. 268  MATS LINDBERG (s) replik:</pre><pre>Herr talman! Kjell Ericsson påstår att jag skulle ha\r\nsagt att den nuvarande regeringen inte gjort\r\nnågonting som varit bra för småföretagandet. Men\r\njag har t.o.m. i tidigare debatter sagt att regeringen\r\nhar presenterat förslag som varit bra för\r\nsmåföretagen. Om Kjell Ericsson har fått\r\nuppfattningen att jag sagt att ingenting som gjorts\r\nhar varit bra, så är det fel.</pre><pre>Den omfördelning som har skett mellan de stora\r\noch de små företagen har sin grund i att de små\r\nföretagen har en svår ekonomisk situation. En\r\nskattelättnad ger ingen effekt för småföretagen,\r\nKjell Ericsson. Småföretagens problem är inte\r\nskatten. Vad de vill är att tjäna pengar, och de är\r\nberedda att betala skatt. Internationellt sett har vi\r\ni Sverige en mycket låg företagsbeskattning -- det är\r\ndet bara att konstatera.</pre><pre>Regeringen och näringsministern har mycket klart\r\ndeklarerat att utvecklingsfonderna skall läggas ned.\r\nHär måste jag ge Bengt Wittbom en eloge -- tyvärr\r\nhar han nu lämnat kammaren. Han har fört den här\r\ndebatten på ett sätt som gör att vi socialdemokrater\r\ni rätt mycket kan vara överens med honom, och det\r\ntycker jag är bra. Men näringsministerns grundtes\r\nvar faktiskt att utvecklingsfonderna skulle läggas\r\nner. Sådant glömmer inte jag, och det tror jag inte\r\nheller att någon annan här i kammaren gör.</pre><pre>Anf. 269  KJELL ERICSSON (c) replik:</pre><pre>Herr talman! Det är bra då att Mats Lindberg sagt\r\natt regeringen har gjort bra saker. Det tackar vi för.</pre><pre>När man bl.a. genom en sänkning av skatter och\r\navgifter ger småföretagen bättre förutsättningar, är\r\ndet naturligtvis en fördel för dessa. Småföretagarna\r\nsäger själva att de nu få möjligheter att växa genom\r\natt investera med eget kapital. Vi vet att de\r\ndessutom måste få ökad tillgång till riskkapital. Det\r\nhar de fått, och här kommer det att vidtas\r\nytterligare åtgärder.</pre><pre>Jag har hela tiden hävdat att utvecklingsfonderna\r\nskall vara kvar, reformeras och utvecklas. Det har\r\njag många gånger sagt i denna kammare. De\r\nprinciper jag drog upp i det här fallet bör också\r\ngälla. Här finns en stor del av\r\nriskkapitalförsörjningen, som är mycket viktig för\r\nsmåföretagen i de olika länen. Vidare gör närheten\r\natt det kan förekomma bra kontakter mellan\r\nutvecklingsfonderna och småföretagen när det\r\ngäller rådgivningen.</pre><pre>Vi har hela tiden drivit linjen att\r\nutvecklingsfonderna inte skall avvecklas utan\r\nreformeras. Det har vi gång på gång slagit fast här\r\ni kammaren.</pre><pre>Anf. 270  MATS LINDBERG (s) replik:</pre><pre>Herr talman! Kjell Ericsson och jag har en ganska\r\nlikartad syn på många av dessa frågor. Det var synd\r\natt han inte kunde ta replik på Karin Falkmers\r\nanförande -- det var egentligen mot henne han\r\nborde ha riktat sin replik. Moderaterna har i dessa\r\nfrågor en helt annan uppfattning än vad både jag\r\noch Kjell Ericsson har.</pre><pre>Anf. 271  CARL OLOV PERSSON (kds)\r\nreplik:</pre><pre>Herr talman! Kedjebrevssystemet på 80-talet gick\r\nåt pipan, Mats Lindberg. Nu vill ingen sitta där med\r\nSvarte Petter -- alla vill slippa ifrån ansvaret för det\r\nsom hände då.</pre><pre>Det talas varmt för att riskkapital skall fixas fram.\r\nJag tycker att ett bra mycket enklare sätt vore att\r\nnågot lindra beskattningen av småföretagen, så att\r\nde själva kan ''fixa fram'' riskkapital.\r\nSmåföretagarna tycker kanske inte att det är så\r\nroligt att vända sig till utvecklingsfonderna och alla\r\nmöjliga andra institutioner och ansöka om pengar,\r\nutan de vill med egna medel få företagen att växa\r\noch därmed skapa ökad produktion och\r\nsysselsättning. Jag tycker att det skulle vara mycket\r\nskönare att kunna hjälpa till på det sättet och få en\r\nlindrigare beskattning.</pre><pre>Mats Lindberg säger att socialdemokraterna inte\r\nhar haft någon skev inställning till företagande.\r\nMona Sahlin säger att socialdemokraterna har haft\r\nen konstig syn på företagande. Jag har också tyckt\r\nså. Jag hoppas verkligen att det inte är så längre.\r\nJag har svårt att tro att vi skall lyckas lösa landets\r\nproblem med hjälp av att småföretagarna\r\nnyanställer folk. Det kräver att politiker från alla\r\nhåll och kanter förstår att småföretagarna vill ha så\r\nlitet krångel som möjligt och så stor frihet som\r\nmöjligt. Det krävs ett riktigt bra företagsklimat där\r\nföretagarna känner sig uppmuntrade.\r\nUndersökningar visar att småföretagare vill ha\r\nlindringar när det gäller LAS.</pre><pre>Anf. 272  MATS LINDBERG (s) replik:</pre><pre>Herr talman! Carl Olov Persson tar upp frågan om\r\nden glada yran under 80-talet. Jag delar\r\nuppfattningen att det gjordes många misstag under\r\n80-talet. Men det skulle ha varit klädsamt om\r\npolitiker som nu anklagar oss socialdemokrater för\r\natt inte ha gjort något åt detta, under de åren hade\r\nställt sig upp och varit beredda att vidta ågärder\r\nsom skulle ha eliminerat delar av det som hände i\r\nslutet av 80-talet. Men jag hörde inget då. Ingen av\r\ndem som nu är uppe i talarstolarna och predikar om\r\ndetta syntes till under den tiden. Ansvaret till att\r\nSvarte Petter existerar delar vi med oerhört många\r\nandra. Det är inte bara socialdemokraterna som\r\nskall ta ansvaret.</pre><pre>Anf. 273  CARL OLOV PERSSON (kds)\r\nreplik:</pre><pre>Herr talman! Det är inte särskilt konstruktivt att\r\ntala om det som har varit. Frågan är om vi kan lita\r\npå att socialdemokraterna i framtiden verkligen\r\nkommer att ha denna inställning att entreprenörer\r\när något viktigt. Vi måste satsa på dem för att få\r\nsysselsättning.</pre><pre>Anf. 274  MATS LINDBERG (s) replik:</pre><pre>Herr talman! Carl Olov Persson kan vara helt\r\növertygad om att vi är beredda att, precis som vid\r\nalla andra tillfällen, ta ett stort ansvar. Vi har gjort\r\ndet efter misslyckanden som har skett i tidigare\r\nborgerliga regeringar. Vi är beredda att göra det\r\nännu en gång. Men någon gång skulle det också\r\nvara klädsamt om de som har försatt oss i denna\r\nsituation vore beredda att långsiktigt hjälpa till att\r\nräta upp den. Vi är beredda att göra detta flera\r\ngånger.</pre><pre>Anf. 275  BENGT DALSTRÖM (nyd)\r\nreplik:</pre><pre>Herr talman! Mats Lindberg gav oss mycket godis\r\nom socialdemokratins förträfflighet att\r\nkommentera jämfört med det nuläge vi har i dag\r\ninom näringslivet -- då speciellt i fråga om\r\narbetslösheten. Tror jag det! Ni är ansvariga för\r\nuppbyggnaden av en ofantlig offentlig sektor som\r\nverkligen sugit upp arbetskraften och skapat så\r\norimliga kostnader som samhället i dag inte klarar\r\nav. Dessa kostnader måste åtgärdas.</pre><pre>Det är dessa områden ni har satsat på. Denna\r\nimproduktiva satsning får vi i dag ta\r\nkonsekvenserna av. Samtidigt, Mats Lindberg,\r\nskrämde den kapital- och företagsfientliga politiken\r\nsom ni drev under 80-talet den svenska industrin\r\nutomlands. Under en treårsperiod, 1987--1989,\r\nskapade svenska företag 130 000 nya jobb\r\nutomlands.</pre><pre>Talet om att socialdemokratin stöder\r\nsmåföretagaren måste anses vara föga trovärdigt\r\nenligt min uppfattning. Inget av regeringens förslag\r\ntill olika lättnader för småföretagen under det\r\nsenaste halvåret har gått igenom utan stöd från Ny\r\ndemokrati. Ni har regelmässigt röstat mot den\r\ntypen av förslag.</pre><pre>Nu skall det bli intressant att följa ert\r\nställningstagande till de kommande förslagen om\r\nolika skattelättnader för småföretagen som är på\r\ngång. Handen på hjärtat: En positiv samverkan i\r\ndessa frågor skulle betyda ofantligt mycket för\r\nomvärldens inställning till Sverige. Det är vad vi\r\nbehöver i dag -- trovärdighet och en långsiktig\r\nekonomisk satsning.</pre><pre>Anf. 276  CATARINA RÖNNUNG (s):</pre><pre>Herr talman! Det är märkvärdigt tyst i landet om\r\nföljande trista faktum. Småhusbranschen, en av\r\nlandets viktigaste basnäringar, håller på att duka\r\nunder, snabbare och brutalare än någonsin varvs-\r\noch tekoindustrierna. 30 000 människor av 40 000\r\nsom arbetat där har redan fått sparken. Det har\r\nskett under 90-talet, väl att märka, och många\r\ngånger i småföretag, apropå föregående debatt.</pre><pre>En framtida marknad för småhus finns givetvis i\r\nSverige, även om nuläget är dystert. Människor\r\nkommer alltid att efterfråga småhus. Bygg- och\r\nbyggmaterielbranschen kommer alltid att behövas.\r\nEn väl fungerande byggnadsindustri är den motor\r\nför hemmamarknaden som får fart på\r\nproduktionen av insatsvaror och möbler. Och det är\r\nhemmamarknaden som just nu sviktar. Det är från\r\ndenna som människor drivs ut i arbetslöshet. Vi\r\nbefinner oss i en djup lågkonjunktur och kommer\r\natt stanna där längre än nödvändigt om inte\r\nregeringen sätter in stimulansåtgärder.</pre><pre>Jag anklagar regeringen för att ha drivit en\r\nideologiskt enögd politik och alltför hårdhänt och\r\ndrastiskt skurit i subventionerna till\r\nbyggmarknaden. 80 miljarder skall bort i stöd\r\nunder en tioårsperiod. Efter år 2000 skall den\r\nprivata marknaden ensam avgöra den enskildes\r\nbostadsstandard. Socialdemokraterna kommer\r\naldrig att tolerera något sådant. För oss är en god\r\nbostad en social rättighet.</pre><pre>Botten är inte nådd ännu om inte något görs.\r\nArbetslösheten ligger på 30 % och väntas stiga.\r\nFler trähustillverkare kan få slå igen. Den region\r\njag representerar -- Vetlanda, hjärtat i\r\nsmåhusbranschen -- har till dags dato förlorat 890\r\narbetstillfällen. Kommunen och dess invånare är\r\nhårt drabbade.</pre><pre>Regeringen har ett ansvar för denna utveckling. Jag\r\nkräver en bättre tingens ordning. Det är bråttom --\r\nmycket bråttom. Att vänta med åtgärder och\r\nutvärdering av branschen till 1995 är för sent.\r\nTräindustriarbetareförbundet har en kravlista\r\nenligt följande:</pre><pre>Förläng ROT-programmet till 1996, och förstärk\r\ninsatserna.</pre><pre>Stoppa indragningarna av bostadssubventionerna.</pre><pre>Se till att kreditförsörjningen till byggprojekt\r\nfungerar.</pre><pre>Satsa på forskning och utveckling i träindustrin.</pre><pre>Säkra träindustrins tillgång till högkvalitativ råvara.</pre><pre>Vidta åtgärder som gör det möjligt att öka\r\nexporten.</pre><pre>Sveriges trähusfabrikanters riksförbund anser att\r\nde krav på kommunal borgen som infördes för\r\nnystartade byggen 1992 skall slopas och att\r\nkreditgarantins andel av garantiunderlaget skall\r\nöka.</pre><pre>Det som Åke Gustavsson och jag framfört i en\r\nmotion, att bundet bistånd skulle användas till att\r\nförmedla svenskt trähuskunnande och husexport\r\ntill Chekboksary i Ryssland, är fortfarande en idé att\r\nta fasta på. Ants Surkuusk, vd för Myresjöhus, är\r\ninne på liknande tankegångar. Baltikum behöver\r\nockså vår hjälp för återuppbyggnad. För en kostnad\r\nav 1 miljard i bistånd skulle småhusindustrin kunna\r\ntillhandahålla 2 500 lägenheter. Minst 10 000\r\nmänniskor skulle få en god bostad och ca 2 000\r\nsättas i arbete här hemma.</pre><pre>Trähusindustrin har yrkeskunniga människor som\r\nvill arbeta och tillgång till goda råvaror.\r\nHemmamarknaden måste fås att fungera bättre och\r\ninte som nu ligga för fäfot. Nya marknader i\r\nBaltikum och Östeuropa kan bli tillgängliga.</pre><pre>Herr talman! Skall vi verkligen acceptera att dessa\r\nresurser inte tas till vara? Skall vi verkligen\r\nacceptera detta samhällsekonomiska slöseri?</pre><pre>(forts. prot. 7)</pre><pre>6 §  Bordläggning</pre><pre>Anmäldes och bordlades</pre><pre>Propositionerna</pre><pre>1993/94:28 Fortsatt giltighet av lagen om\r\nförsöksverksamhet med kooperativ hyresrätt</pre><pre>1993/94:30 En strategi för biologisk mångfald</pre><pre>1993/94:45 Uppskovsregler vid bostadsbyten, m.m.</pre><pre>1993/94:48 Handlingsoffentlighet hos kommunala\r\nföretag</pre><pre>1993/94:51 Överföring och mottagande av\r\nflyktingar från f.d. Jugoslavien m.m.</pre><pre>1993/94:53 Förbud beträffande viss\r\navkodningsutrustning</pre><pre>1993/94:54 Ersättning åt författare m.fl. för\r\nutlåning av deras verk genom bibliotek m.m.\r\nbudgetåret 1993/94</pre><pre>1993/94:64 Bidrag till Stiftelsen Utbildning\r\nNordkalotten, m.m.</pre><pre>1993/94:71 Ändringar i trafikskadelagen m.m.</pre><pre>1993/94:73 Förvaltningen av Svenska kyrkans\r\nfinansförmögenhet</pre><pre>7 § Anmälan om frågor</pre><pre>Anmäldes att följande frågor framställts</pre><pre>den 12 oktober</pre><pre>1993/94:43 av Kenneth Attefors (nyd) till\r\nkommunikationsministern om finansieringen av\r\nÖresundsbron:</pre><pre>Det kommer då och då oroande rapporter om\r\nfördyrningar när det gäller Öresundsbron.\r\nEurotunnel (under den engelska kanalen) kostar ca\r\n9 miljarder pund. Denna finansieras och byggs utan\r\nnågra som helst statliga garantier. Ny demokrati är\r\nanhängare av en fast förbindelse över Öresund.\r\nDagens brobeslut innebär att staten inte skall gå in\r\nmed medel. Bron skall betalas med avgifter. Detta\r\nförefaller alltmer osäkert. Ny demokrati kommer\r\ninte att i nuvarande avtalsform bidra till beslut som\r\ngör att staten måste tillskjuta medel. Skall statliga\r\nmedel tillskjutas, skall nya beslut tas innan byggets\r\nstart. Alltför ofta står staten med Svarte Petter i\r\nhand och anses som den ständiga mjölkkon.</pre><pre>Min fråga blir:</pre><pre>Vilka löften ger kommunikationsministern\r\nSveriges riksdag att inte riksdagen med dagens\r\nbroavtal behöver tillskjuta medel för att täcka\r\nbrokonsortiets överbyggkostnader?</pre><pre>1993/94:44 av John Andersson (-) till\r\njordbruksministern om s.k. rotsnurr:</pre><pre>När täckrotsplantor började användas i det svenska\r\nskogsbruket var dessa plantors rotsystem omslutna\r\nav papper. Det har nu visat sig att detta papper\r\nmedförde att plantans rotsystem inte har fått en\r\nnormal utveckling. Resultatet blev vad som kallas\r\nrotsnurr.</pre><pre>Det är många privata skogsägare som hörsammat\r\nråd och anvisningar från den statliga\r\nmyndigheten -- Skogsvårdsstyrelsen -- och\r\nplanterat dessa plantor. Risken finns nu att\r\nomplanteringar måste göras, när dessa plantor nu\r\ndör eller blåser omkull. Det handlar här inte enbart\r\nom stora extrakostnader utan också om förlorade\r\ndecennier i skogstillväxt.</pre><pre>Min fråga till jordbruksministern:</pre><pre>Är jordbruksministern beredd att ta nödvändiga\r\ninitiativ för att omfattningen av det s.k. rotsnurret\r\nklarläggs så, att ansvars- och skadeståndsfrågan\r\nkan få sin lösning?</pre><pre>8 § Kammaren åtskildes kl. 22.30.</pre><pre>Förhandlingarna leddes</pre><pre>av talmannen från sammanträdets början t.o.m. 6\r\n§ anf. 29 (delvis),</pre><pre>av förste vice talmannen därefter t.o.m. anf. 65\r\n(delvis),</pre><pre>av andre vice talmannen därefter t.o.m. anf. 155\r\n(delvis),</pre><pre>av talmannen därefter t.o.m. anf. 198 (delvis),</pre><pre>av andre vice talmannen därefter to.m. anf. 244\r\n(delvis),</pre><pre>av tredje vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}