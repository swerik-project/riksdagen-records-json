{"dokumentstatus":{"dokument":{"hangar_id":"2438991","dok_id":"GE09105","rm":"1990/91","beteckning":"105","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"105","slutnummer":"0","datum":"1991-05-02 00:00:00","systemdatum":"2010-02-17 00:00:00","publicerad":"1991-05-02 00:00:00","titel":"Riksdagens snabbprotokoll 1990/91:105 Torsdagen den 2 maj","subtitel":null,"status":null,"htmlformat":null,"relaterat_id":null,"source":"webbnav","sourceid":"{E4096B8D-37D0-4463-A9C7-5D646F41CF7B}","dokument_url_text":"http://data.riksdagen.se/dokument/GE09105/text","dokument_url_html":"http://data.riksdagen.se/dokument/GE09105","dokumentstatus_url_xml":"http://data.riksdagen.se/dokumentstatus/GE09105","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:105</div>\r\n<div class=\"sidhuvud_datum\">Torsdagen den 2 maj</div>\r\n<div class=\"sidhuvud_klockslag\">Kl. 12.00</div>\r\n<hr class=\"sidhuvud_linje\">\r\n<pre>1 § Justering av protokoll</pre><pre>Justerades protokollen för den 24 och 25 april.</pre><pre>2 § Hänvisning av ärende till utskott</pre><pre>Föredrogs och hänvisades</pre><pre>Proposition</pre><pre>1990/91:180 till försvarsutskottet</pre><pre>3 § Förnyad bordläggning</pre><pre>Föredrogs men bordlades åter</pre><pre>Konstitutionsutskottets betänkanden\r\n1990/91:KU36 och KU42</pre><pre>Finansutskottets betänkande 1990/91:FiU29</pre><pre>Jordbruksutskottets betänkande 1990/91:JoU28</pre><pre>4 § Beslut rörande utskottsbetänkanden som\r\nslutdebatterats den 25 april</pre><pre>Företogs till avgörande kulturutskottets\r\nbetänkanden 1990/91:KrU22--KrU28,\r\nutrikesutskottets betänkande 1990/91:UU21,\r\nkonstitutionsutskottets betänkande 1990/91:KU35,\r\nfinansutskottets betänkande 1990/91:FiU26 och\r\nsocialförsäkringsutskottets betänkande\r\n1990/91:SfU12 (beträffande debatten i dessa\r\närenden, se prot. 102).</pre><pre>Kulturutskottets betänkande KrU22</pre><pre>Mom. 1 (medelsanvisningen till Bidrag till Svenska\r\nriksteatern)</pre><pre>Utskottets hemställan bifölls med 171 röster mot\r\n91 för reservation 1 av Lars Ernestam m.fl. 43\r\nledamöter avstod från att rösta.</pre><pre>Mom. 9 (användningen av de medel som frigjorts\r\ngenom att verksamheten vid Skådebanan i\r\nStockholm upphört)</pre><pre>Utskottets hemställan -- som ställdes mot\r\nreservation 5 av Ingrid Sundberg m.fl. -- bifölls\r\nmed acklamation.</pre><pre>Mom. 10 (grundbelopp till regionala och lokala\r\nteater-, dans- och musikinstitutioner)</pre><pre>Utskottets hemställan bifölls med 158 röster mot\r\n150 för reservation 7 av Ingrid Sundberg m.fl. 1\r\nledamot avstod från att rösta.</pre><pre>Mom. 15 (medelsanvisningen till Bidrag till fria\r\nteater-, dans- och musikgrupper m.m.)</pre><pre>Utskottets hemställan -- som ställdes mot\r\nreservation 9 av Lars Ernestam m.fl. -- bifölls med\r\nacklamation.</pre><pre>Övriga moment</pre><pre>Utskottets hemställan bifölls.</pre><pre>Kulturutskottets betänkande KrU23</pre><pre>Mom. 2 (stimulans av bokbussverksamhet m.m.)</pre><pre>Utskottets hemställan bifölls med 270 röster mot\r\n38 för reservation 1 av Stina Gustavsson och Stina\r\nEliasson.</pre><pre>Mom. 4 (permanentning av Konst där vi bor)</pre><pre>Först biträddes reservation 3 av Lars Ernestam\r\noch Margareta Fogelberg med 42 röster mot 36 för\r\nreservation 4 av Alexander Chrisopoulos och Kaj\r\nNilsson. 229 ledamöter avstod från att rösta.</pre><pre>Härefter bifölls utskottets hemställan -- som\r\nställdes mot reservation 3 av Lars Ernestam och\r\nMargareta Fogelberg -- genom uppresning.</pre><pre>Mom. 8 (medelsanvisningen till Förvärv av konst\r\nför statens byggnader m.m.)</pre><pre>Utskottets hemställan bifölls med 248 röster mot\r\n60 för reservation 7 av Lars Ahlmark m.fl. 1\r\nledamot avstod från att rösta.</pre><pre>Mom. 9 (stöd till Handarbetets vänner)</pre><pre>Utskottets hemställan -- som ställdes mot\r\nreservation 8 av Lars Ernestam m.fl. -- bifölls med\r\nacklamation.</pre><pre>Övriga moment</pre><pre>Utskottets hemställan bifölls.</pre><pre>Kulturutskottets betänkande KrU24</pre><pre>Mom. 1 (fråga om översyn av arkivens\r\npersonalsituation)</pre><pre>Utskottets hemställan bifölls med 255 röster mot\r\n55 för reservation 1 av Stina Gustavsson m.fl..</pre><pre>Mom. 2 (fråga om inrättande av nya\r\narkivarietjänster vid landsarkiven)</pre><pre>Utskottets hemställan bifölls med 269 röster mot\r\n37 för reservation 2 av Stina Gustavsson och Stina\r\nEliasson. 1 ledamot avstod från att rösta.</pre><pre>Mom. 3 (fråga om inrättande av\r\narkivlektorstjänster)</pre><pre>Utskottets hemställan bifölls med 272 röster mot\r\n37 för reservation 3 av Stina Gustavsson och Stina\r\nEliasson.</pre><pre>Mom. 5 (lokaliseringen av mikrofilmning av\r\nkyrkobokföringsarkiven)</pre><pre>Utskottets hemställan bifölls med 269 röster mot\r\n40 för reservation 5 av Stina Gustavsson och Stina\r\nEliasson.</pre><pre>Övriga moment</pre><pre>Utskottets hemställan bifölls.</pre><pre>Kulturutskottets betänkande KrU25</pre><pre>Mom. 2 (ett internationellt sekretariat vid\r\nriksantikvarieämbetet)</pre><pre>Utskottets hemställan -- som ställdes mot\r\nreservation 1 av Margareta Fogelberg m.fl. -- bifölls\r\nmed acklamation.</pre><pre>Mom. 4 och 5 (beräknande av medel till vård av\r\nkulturhistoriskt värdefull bebyggelse, m.m.)</pre><pre>Utskottets hemställan -- som ställdes mot\r\nreservation 2 av Åke Gustavsson m.fl. -- bifölls med\r\nacklamation.</pre><pre>Mom. 9 (beräknande av medel till information och\r\nutvecklingsverksamhet m.m.)</pre><pre>Utskottets hemställan bifölls med 273 röster mot 37\r\nför reservation 3 av Stina Gustavsson och Stina\r\nEliasson.</pre><pre>Mom. 10 (ett anslag för bidrag till Riksförbundet\r\nför hembygdsvård)</pre><pre>Utskottets hemställan bifölls med 273 röster mot 37\r\nför reservation 4 av Stina Gustavsson och Stina\r\nEliasson.</pre><pre>Mom. 16 (medel på tilläggsbudget till de centrala\r\nmuseernas bevakningskostnader)</pre><pre>Utskottets hemställan bifölls med 196 röster mot 42\r\nför reservation 11 av Stina Gustavsson och Stina\r\nEliasson. 68 ledamöter avstod från att rösta.</pre><pre>Mom. 18 (medelsanvisningen till Centrala museer:\r\nFörvaltningskostnader)</pre><pre>Utskottets hemställan bifölls med 273 röster mot 37\r\nför reservation 12 av Alexander Chrisopoulos.</pre><pre>Mom. 19 (medelsanvisningen till Centrala museer:\r\nVissa kostnader för utställningar och samlingar\r\nm.m.)</pre><pre>Utskottets hemställan bifölls med 250 röster mot 58\r\nför reservation 14 av Ingrid Sundberg m.fl.</pre><pre>Mom. 21 (beräknande av medel för anslagsposten\r\nArbetets museum)</pre><pre>Utskottets hemställan bifölls med 221 röster mot 18\r\nför reservation 17 av Alexander Chrisopoulos. 69\r\nledamöter avstod från att rösta.</pre><pre>Mom. 23 (Konstmuseet Arkiv för dekorativ konst)</pre><pre>Utskottets hemställan bifölls med 252 röster mot 57\r\nför reservation 19 av Margareta Fogelberg m.fl.</pre><pre>Mom. 26 (grundbelopp till regionala museer)</pre><pre>Utskottets hemställan -- som ställdes mot\r\nreservation 24 av Åke Gustavsson m.fl. -- bifölls\r\nmed acklamation.</pre><pre>Övriga moment</pre><pre>Utskottets hemställan bifölls.</pre><pre>Kulturutskottets betänkande KrU26</pre><pre>Utskottets hemställan bifölls med 249 röster mot\r\n59 för reservationen av Lars Ahlmark m.fl. 1\r\nledamot avstod från att rösta.</pre><pre>Kulturutskottets betänkande KrU27</pre><pre>Utskottets hemställan bifölls.</pre><pre>Kulturutskottets betänkande KrU28</pre><pre>Utskottets hemställan bifölls.</pre><pre>Utrikesutskottets betänkande UU21</pre><pre>Mom. 1 och 2 (vissa frågor om\r\nmedlemskapsansökan i EG, m.m.)</pre><pre>Utskottets hemställan bifölls med 273 röster mot 34\r\nför reservation 1 av Bengt Hurtig och Inger\r\nSchörling. 2 ledamöter avstod från att rösta.</pre><pre>Mom. 3 (förhandlingarna om ett europeiskt\r\nekonomiskt samarbetsområde)</pre><pre>Utskottets hemställan bifölls med 275 röster mot 35\r\nför reservation 2 av Inger Schörling.</pre><pre>Konstitutionsutskottets betänkande KU35</pre><pre>Mom. 1 (biskoparnas ställning i kyrkomötet)</pre><pre>f4 &gt; l11.5 &gt; Anf. 1 FÖRSTE VICE TALMANNEN:\r\nBåde i utskottets hemställan och i reservationen\r\nföreslås ändringar i lagen om svenska kyrkan.\r\nFör en ändring i denna lag gäller samma\r\nbeslutsordning som i fråga om ändring av\r\nriksdagsordningen. Lagen kan alltså ändras\r\nantingen genom två riksdagsbeslut med\r\nmellanliggande val eller genom ett beslut, om\r\nvilket minst tre fjärdedelar av de röstande och\r\nmer än hälften av riksdagens ledamöter\r\nförenar sig.</pre><pre>Av utskottsbetänkandet framgår att\r\nlagändringen i förevarande fall önskas genomförd\r\ngenom ett beslut.</pre><pre>Eftersom både utskottets hemställan och\r\nreservationen kräver kvalificerad majoritet\r\nför bifall, kan dessa båda yrkanden inte ställas\r\nmot varandra i en avgörande omröstning. Först\r\nmåste därför genom ett särskilt beslut med\r\nenkel majoritet bestämmas vilket av de båda\r\nyrkandena som skall kvarstå till ett slutligt\r\navgörande. Beträffande sistnämnda yrkande\r\nställs därefter propositioner på bifall och avslag,\r\nvarvid för bifall krävs anslutning av den förut\r\nangivna majoriteten av minst tre fjärdedelar av\r\nde röstande och mer än hälften av riksdagens\r\nledamöter.</pre><pre>Utväljande av yrkande för slutligt\r\nställningstagande</pre><pre>Utskottets hemställan antogs för slutligt\r\navgörande med 210 röster mot 97 för\r\nantagande av reservationen av Anders Björck\r\nm.fl. för slutligt avgörande. 3 ledamöter\r\navstod från att rösta.</pre><pre>Slutligt avgörande</pre><pre>Utskottets hemställan bifölls med 307 röster\r\nmot 1 för avslag, dvs. utskottets hemställan hade\r\nbifallits med minst tre fjärdedelar av de\r\nröstande och mer än hälften av riksdagens\r\nledamöter. 2 ledamöter avstod från att rösta.</pre><pre>Mom. 2--4</pre><pre>Utskottets hemställan bifölls.</pre><pre>Finansutskottets betänkande FiU26</pre><pre>Mom. 1 (en effektivare statlig lokalförsörjning)</pre><pre>Utskottets hemställan bifölls med 211 röster\r\nmot 98 för reservation 1 av Anne Wibble m.fl. 1\r\nledamot avstod från att rösta.</pre><pre>Mom. 2--6</pre><pre>Utskottets hemställan bifölls.</pre><pre>Socialförsäkringsutskottets betänkande SfU12</pre><pre>Mom. 2 (inackorderingstillägg)</pre><pre>Utskottets hemställan bifölls med 220 röster\r\nmot 90 för reservation 1 av Gullan Lindblad\r\nm.fl.</pre><pre>Mom. 6 (särskild utredning av\r\nstudiemedelssystemet)</pre><pre>Först biträddes reservation 6 av Gullan\r\nLindblad m.fl. med 131 röster mot 39 för\r\nreservation 7 av Sigge Godin och Barbro\r\nSandberg. 138 ledamöter avstod från att\r\nrösta.</pre><pre>Härefter bifölls utskottets hemställan med 138\r\nröster mot 136 för reservation 6 av Gullan\r\nLindblad m.fl. 33 ledamöter avstod från att\r\nrösta.</pre><pre>Mom. 8 (inkomstprövning)</pre><pre>Utskottets hemställan -- som ställdes mot\r\nreservation 10 av Ragnhild Pohanka -- bifölls med\r\nacklamation.</pre><pre>Mom. 27 (teckenspråksundervisning)</pre><pre>Utskottets hemställan bifölls med 290 röster\r\nmot 19 för reservation 29 av Ragnhild\r\nPohanka.</pre><pre>Mom. 28 (huvudmannaskapet för\r\nstuderandehälsovården)</pre><pre>Utskottets hemställan bifölls med 204 röster\r\nmot 105 för reservation 30 av Gullan Lindblad\r\nm.fl.</pre><pre>Mom. 30 (bidrag till studerandehälsovården)</pre><pre>Utskottets hemställan -- som ställdes mot\r\nreservation 31 av Gullan Lindblad m.fl. -- bifölls\r\nmed acklamation.</pre><pre>Mom. 32 (reserabatter för studerande)</pre><pre>Utskottets hemställan -- som ställdes mot\r\nreservation 34 av Ragnhild Pohanka -- bifölls med\r\nacklamation.</pre><pre>Övriga moment</pre><pre>Utskottets hemställan bifölls.</pre><pre>5 § Kontobaserat\r\npenningmarknadssystem</pre><pre>Föredrogs</pre><pre>lagutskottets betänkande</pre><pre>1990/91:LU33 Kontobaserat\r\npenningmarknadssystem (prop.\r\n1990/91:106).</pre><pre>Förste vice talmannen konstaterade att ingen\r\ntalare var anmäld.</pre><pre>\r\nBeslut</pre><pre>Utskottets hemställan bifölls.</pre><pre>6 § Internationellt utvecklingssamarbete</pre><pre>Föredrogs</pre><pre>utrikesutskottets betänkande</pre><pre>1990/91:UU15 Internationellt\r\nutvecklingssamarbete (prop. 1990/91:100 delvis).</pre><pre>Anf. 1 a ALF WENNERFORS (m):</pre><pre>Fru talman! Varje människa är unik, med\r\nresurser som hon eller han bör få utveckla i frihet\r\noch efter eget val. Detta har jag tidigare\r\ndeklarerat i biståndsdebatter. Jag vill också\r\nupprepa en annan grundprincip i den moderata\r\nideologin, nämligen att när vi vill ge människor\r\nökad frihet och ökad valfrihet, ställer vi även\r\nkrav på ökat ansvar.</pre><pre>Gäller den här synen på människan och\r\nsamhället bara Sverige? Nej, våra principer är\r\nglobala. Barn i alla delar av världen skall ha\r\nsamma möjligheter till en god start i livet.</pre><pre>Det har gått ett år sedan förra riksmötets stora\r\nbiståndsdebatt. Sedan dess har världens\r\nbefolkning ökat med 90 miljoner människor.\r\nSedan dess har miljontals barn fötts till fattigdom,\r\nsvält och sjukdomar. Samtidigt som vi dagligen\r\nfår rapporten om den kurdiska\r\nflyktingkatastrofen är vi medvetna om\r\nmänskliga tragedier i andra delar av världen,\r\ninte minst i Afrika söder om Sahara.</pre><pre>95 % av befolkningstillväxten äger rum i u-\r\nländerna, påpekar ett enhälligt utskott. Det är\r\nmärkligt att både SIDA och regeringen under\r\nen följd av år har varit så ljumt intresserade\r\noch engagerade i insatser för att dämpa den\r\nenorma befolkningstillväxten. Att detta\r\nfattiga Tanzania med sina 23 miljoner\r\nfördubblar sin folkmängd på 19 år borde väl\r\nfå vilken biståndsarbetare som helst att\r\nifrågasätta biståndsinriktningen. Skulle Sverige\r\ndubblera sin befolkning med nuvarande\r\nbefolkningsutveckling skulle det ta 311 år.</pre><pre>Det är emellertid tillfredsställande att det skett\r\nen åsiktsförändring i SIDA och regeringen. Nu\r\ntycks man ha börjat prioritera\r\nbefolkningsfrågor. Bra! Det är lika\r\ntillfredsställande att ett enhälligt utrikesutskott\r\nmed sitt yttrande på s. 70 och 71 i betänkande\r\nnr 15 och med ett uppräknat belopp för ökade\r\ninsatser på familjeplaneringsområden ger\r\nregeringen klart besked.</pre><pre>Fru talman! Under det gångna året har det\r\nsvenska biståndet debatterats alltmer. Visst\r\nfinns det mycket som är bra. Visst kan man visa\r\nupp många framgångsrika projekt. Visst är\r\nbiståndsarbetarna, både hemma och ute på\r\nfältet, besjälade av uppgiften. Men samtidigt har\r\nde kritiska debattinläggen ökat. Tonen har\r\nskärpts. Krav på omprövning har höjts. Det är\r\ndags för utredning, anser många i likhet med\r\nvad både centerpartiet och vi moderater i\r\nutskottet kräver i två olika reservationer.</pre><pre>Låt mig få citera ur ett av alla dessa\r\ndebattinlägg. Så sent som i måndags fanns en\r\nbrännpunktsartikel i Svenska Dagbladet med\r\nrubriken ''En rejäl biståndsdebatt krävs''. Det var\r\nOlle Murelius som inledde artikeln med:</pre><pre>''Vi måste komma bort från fixeringen vid\r\nvolymtänkandet i biståndet. Det är inte\r\nvettigt att automatiskt överföra ökande resurser\r\ntill länder som inte kan använda dem för att\r\nåstadkomma önskade förändringar. Biståndet\r\nkan därigenom försena, ja, rent av hindra de\r\nframsteg som det avser att underlätta.''</pre><pre>Olle Murelius har så rätt. Jag vill\r\nuppmärksamma kammarens ledamöter på\r\nvårt s.k. särskilda yttrande, längst bak i\r\nbetänkandet. Jag beklagar att mina vänner i\r\nfolkpartiet envisas med denna procentdebatt.</pre><pre>Att man dessutom alltmer ivrar för ett\r\ntvåprocentsmål, gör inte saken bättre. Att dubbla\r\n14 miljarder till 28 miljarder vore synnerligen\r\noklokt när reservationerna bara ökat under\r\nsenare år. Det påstås att det ligger 8 miljarder i\r\nriksbanken oanvända. Riksdagens revisorer\r\ngranskar f.ö. detta.</pre><pre>Nej, bästa kolleger i folkpartiet, det är viktigare\r\natt diskutera kvalitén i biståndet. Jag måste få\r\ncitera ur en artikel i senaste numret av Liberal\r\nDebatt ''Sluta tjata om procenten''. I ledaren\r\nfinner man bl.a. följande:</pre><pre>''Tjatet om procenten har dominerat\r\nbiståndsdebatten inom den liberala rörelsen\r\noch utgjort en spjutspets i kritiken mot\r\nsocialdemokraterna och moderaterna. Då\r\nbudgetalternativen presenteras förvandlas\r\nbiståndsanslaget till en inrikespolitisk tävlan i\r\natt vara god.''</pre><pre>Jag erkänner gärna att folkpartiet varit allmänt\r\npådrivande i den biståndspolitiska debatten under\r\nårens lopp, men när ni i den nuvarande\r\nsituationen på allvar framför kravet på\r\nfördubbling av biståndet till 2 % dvs. 28\r\nmiljarder, dvs. med Liberal Debatts\r\nvokabulär eftersträvar att vara dubbelt så god,\r\ndå kan vi inte vara med.</pre><pre>Olof Murelius säger i sin debattartikel att det\r\nnya i debatten är krav på respekten för\r\nmänskliga rättigheter som folkrättsligt\r\nförpliktande och därigenom ett villkor för\r\nbistånd. För oss moderater är inte detta nytt. Vi\r\nhar konsekvent protesterat mot det svenska\r\nbiståndssamarbetet med diktaturer och\r\nenpartistater.</pre><pre>Olof Murelius säger att han inte tror på villkor,\r\nsåvida de inte ställs gemensamt av\r\ngivarländerna t.ex. genom OECD:s kommitté\r\nför utvecklingsbistånd. I detta avseende\r\ntänker Murelius fel. Om vi moderater efter\r\ninternt funderande och diskussion kommer fram\r\ntill en sålunda väl genomtänkt uppfattning\r\noffentliggör vi denna uppfattning. Vi väntar inte\r\npå att den politiska vinden blåser så att säga\r\nrätt. Vår skyldighet som politiker är att oavsett\r\npolitiska vindar deklarera vår uppfattning.</pre><pre>Som tidigare år protesterar vi mot att Sverige\r\nhar biståndssamarbete med enpartistater, och\r\ndiktaturer där brott mot de mänskliga\r\nrättigheterna begås. Det är Guinea-Bissau,\r\nKenya, Lesotho, Moçambique, Tanzania,\r\nZambia, Zimbabwe, Laos och Vietnam.</pre><pre>Vi måste ställa villkor. Vi moderater föreslår att\r\nbiståndet skall trappas ner under en 5-årsperiod\r\nom det inte sker något i demokratisk riktning.\r\nDet kan man inte göra, säger biståndsministern\r\noch regeringen. Det låter nästan patetiskt när\r\nbiståndsministern i anföranden och debattartiklar\r\nsäger att hon pratar med diktatorn i dessa\r\nländer om demokrati. Vad bryr sig en\r\nenvåldshärskare och i flera fall mördare om vad\r\nen snäll dam från Sverige säger till honom?\r\nMen skulle hundratals miljoner i pengar utebli,\r\nskulle diktatorn bli orolig. Vi vet ju att delar\r\nav vårt stöd inte når ut till de fattiga i städernas\r\nutkanter och landsbygden. Vi vet ju att mycket\r\npengar hamnar i härskarens nomenklatura,\r\nmaktelit och byråkrati. Vi vet att korruptionen är\r\nutbredd.</pre><pre>Fru talman! Jag talar med dessa ledare för\r\ndiktaturer och enpartistater, säger\r\nbiståndsministern. Det skulle vara intressant att\r\nhöra vad hon säger och hur hon säger det.</pre><pre>Hur ofta sker detta? frågade jag mig. Träffar\r\nbiståndsministern en diktator flera gånger\r\nunder en mandatperiod eller under ett år? Då\r\nfår jag veta att av de länder jag tidigare nämnde\r\nbesökte biståndsministern endast Uganda och\r\nTanzania under 1988. Det framgår inte av\r\nregeringens reselista om biståndsministern\r\nträffade presidenten Museveni i Uganda.\r\nTanzania-besöket -- i två dagar -- avsåg ett\r\nSADCC-möte. Det blev väl knappast tid över för\r\nett längre, allvarligare samtal med presidenten.</pre><pre>Under 1990 gjorde biståndsministern 14 resor.\r\nUnder enbart tre resor dvs. till Zambia i\r\njanuari, till Tanzania i februari och till Vietnam\r\ni juni kunde dessa allvarliga samtal om demokrati\r\nha förekommit med resp. statschefer, om nu\r\nbiståndsministern över huvud taget fick träffa\r\ndem. Under 1991 har biståndsministern besökt\r\nBurkina Faso, Elfenbenskusten och Bryssel --\r\nalltså inte någon av enpartistaterna bland\r\nSveriges programländer.</pre><pre>Till detta kommer att en mängd representanter\r\nför u-länderna har besökt biståndsministern\r\nsedan 1988. Bland besökarna finner man Costa\r\nRicas planeringsminister, Angolas\r\nfiskeriminister, Zimbabwes statssekreterare för\r\nplanering och ekonomi, Vietnams\r\nskogsminister, Nya Zeelands biståndsminister,\r\nMoçambiques industri- och energiminister,\r\nKap Verdes -- numera en flerpartistat med fria\r\nval -- statsminister och Nicaraguas\r\nutrikesminister. I den här listan finner jag inte\r\nen enda statschef eller diktator. Med andra\r\nord, fru biståndsminister, vad skall vi tro om era\r\npåståenden om att ni minsann pratar med dem om\r\ndemokrati?</pre><pre>Fru talman! Magnus Brohult skriver i dag i en\r\nartikel ''Ska u-hjälp ges till terror?'' i dagens\r\nSvenska Dagbladet. Jag citerar:</pre><pre>''I dag väntas riksdagen besluta om att göra\r\nUganda till programland -- -- --. Förslaget är en\r\nskandal och vittnar om regeringens och SIDAs\r\ncynism när det gäller demokrati och mänskliga\r\nrättigheter utanför Sveriges gränser.''</pre><pre>Här vill jag säga att vi moderater som enda parti\r\navvisar förslaget. Folkpartiet ökar anslaget\r\nmed 10 milj.kr.</pre><pre>För det första tror vi inte på\r\nprogramlandsprincipen. Projektmetoderna måste\r\nvara bättre. För det andra är Uganda en\r\ndiktatur. Magnus Brohult kom från Uganda\r\nför några dagar sedan och har alltså en hel del\r\natt berätta. Visst får det finnas partier,\r\nberättar Magnus Brohult; det säger också den\r\nsvenska regeringen. Men hävdar man en annan\r\nåsikt än presidenten och diktatorn så försvinner\r\nman. Var god observera, ärade\r\nkammarledamöter: då försvinner man.</pre><pre>Visst råder det pressfrihet, säger den svenska\r\nregeringen. Men är journalisten kritisk,\r\nförsvinner hon eller han, skriver Magnus\r\nBrohult. I bästa fall blir det rättegång. Domen blir\r\nförräderi. Sedan försvinner journalisten. Det är\r\nUganda. Och med Uganda skall vi ha\r\nbiståndssamarbete!</pre><pre>Det är uppseendeväckande att regeringen så\r\ndemonstrativt struntar i vår debatt om demokrati\r\ni våra programländer.</pre><pre>Utskottsbetänkandet är omfattande. Jag har\r\nberört enbart några av frågorna. Inger Koch och\r\nEva Björne skall komplettera. Jag måste\r\nslutligen bara markera vårt avståndstagande\r\nfrån förslaget att slå ihop IMPOD, Swedfund\r\noch SIDAs industribyrå till det som nu skall\r\nheta SITCO. Förslaget bygger för det första på\r\nskrivbordsbyråkraters vänsterflum. För det andra\r\nbygger det på brist på kunskaper och\r\nerfarenheter från import- och exportverksamhet i\r\nnäringslivet. Om det skulle bli en annan\r\nregering i höst är en av mina förhoppningar på\r\nden regeringen att frågan omprövas.</pre><pre>Slutligen vill jag vädja till utskottets ledamöter\r\natt begära rösträkning på så få reservationer som\r\nmöjligt. Det är ju väldigt många i det här\r\nbetänkandet. Vi har viktigare saker att göra än att\r\nsitta här i timmar och räkna röster på varenda\r\nreservation. Således kommer jag att begära\r\nrösträkning bara på en enda, nämligen nr 14.\r\nAtt vi står bakom alla våra övriga reservationer är\r\nsjälvklart, fru talman.</pre><pre></pre><pre>Anf. 2 KARL-GÖRAN BIÖRSMARK (fp):</pre><pre>Fru talman! Sverige har mer än 30 års erfarenhet\r\nav offentlig biståndsverksamhet. Och långt innan\r\nstatlig u-hjälp var påtänkt bedrev missionen för mer\r\nän hundra år sedan verksamhet i flera u-länder.</pre><pre>Vilka lärdomar och slutsatser kan vi dra av alla\r\ndessa år av u-landsbistånd i olika former? Vilka är\r\nresultaten av alla dessa satsningar? Gör\r\nbiståndsmiljarderna någon nytta? Kort sagt: Når\r\nhjälpen fram?</pre><pre>Det finns inga enkla och entydiga svar på dessa\r\nfrågor.</pre><pre>En erfarenhet som jag tror att vi alla kan skriva\r\nunder på är att bistånd är svårt. Det är komplicerat\r\natt arbeta i fattiga länder just på grund av att de är\r\nfattiga. Riskerna att misslyckas är påfallande och\r\nuppenbara. Där exempelvis analfabetism råder är\r\ndet svårt att nå fram med rätt information. Där\r\ninfrastruktur saknas i form av vägar, broar och\r\ntransportmedel är det svårt att arbeta effektivt. Det\r\nsom vi i vår del av världen tar för givet vad gäller\r\nsnabba kommunikationer, postgång, telefon, etc.\r\nexisterar inte eller fungerar dåligt i många\r\nbiståndsländer.</pre><pre>Och svårigheterna är särskilt stora i den länderkrets\r\nsom prioriteras i det svenska biståndet, nämligen de\r\nallra fattigaste länderna. Och många gånger är det\r\nockså svårt att mäta och bedöma resultaten. Det\r\nkan ta 20 år eller mer innan en biståndssatsning kan\r\nutvärderas tillfredsställande i fråga om\r\nmåluppfyllelse.</pre><pre>Problemen får dock inte leda till uppgivenhet.\r\nTvärtom. Det gäller att utvärdera, försöka dra de\r\nrätta slutsatserna och göra biståndet än mer\r\neffektivt och ändamålsenligt.</pre><pre>Men visst kan svårigheterna synas vara\r\noöverstigliga och en viss uppgivenhet förmärkas\r\nnär vi kan konstatera att klyftan mellan rika och\r\nfattiga i världen ökar i stället för att minska och att\r\nden ekonomiska utvecklingen i många u-länder\r\nalltjämt är mycket svag. På många håll, främst i\r\nAfrika söder om Sahara, håller den inte ens jämna\r\nsteg med befolkningsutvecklingen. I Latinamerika\r\när levnadsstandarden för miljoner människor i dag\r\nlägre än den var i början av 70-talet, och i Afrika\r\nhar den fallit tillbaka till nivåer som vi inte upplevt\r\nsedan 60-talet.</pre><pre>Och trots att det byggs allt fler skolor och att allt\r\nfler barn får lära sig läsa, skriva och räkna ökar\r\nanalfabetismen i världen. Det beror i sin tur på att\r\nutbyggnaden av undervisningen släpar efter i\r\nförhållande till befolkningsökningen. Bryts inte\r\ntrenden har vi en miljard analfabeter i världen år\r\n2000.</pre><pre>Missionen uppmärksammade naturligtvis i början\r\nav sin verksamhet analfabetismen och byggde\r\nskolor och satsade på undervisning. FN hade förra\r\nåret en kampanj för läskunnighet --\r\nläskunnighetsåret 1990 -- där målsättningen är att\r\nin på 2000-talet utrota analfabetismen.</pre><pre>Men allt är naturligtvis inte dystert. Det finns klara\r\ntecken på att bistånd lönar sig -- att bistånd ger\r\nresultat.</pre><pre>Under de senaste tre årtiondena har det skett\r\navsevärda förbättringar i u-länderna som helhet.\r\nMedellivslängden har exempelvis ökat från 46 år\r\n1960 till 62 år 1987. Läskunnigheten bland vuxna\r\nhar ökat från 43 till 60 %. Dödligheten bland barn\r\nunder fem år har halverats. Det kan man också\r\nutläsa av statistiken.</pre><pre>Vi får dock inte förledas av något slags\r\ngenomsnittsstatistik. Många miljoner människor\r\nhar inte fått det ett dugg bättre. Tvärtom. Många\r\nhar rent av fått det sämre. Det beror dock inte, som\r\nvissa försöker påskina, på ett för generöst bistånd.\r\nTvärtom! Resurserna är alldeles för knappa. Den\r\ninternationella solidariteten sitter alltför trångt.</pre><pre>Rapporter når oss från Sudan och Afrikas Horn att\r\nbarnadödligheten bland nyfödda där nu är 100 %.\r\nAlla nyfödda barn dör. Inga nyfödda överlever.\r\nBara i Sudan och Etiopien beräknar FAO att 15\r\nmiljoner människor, kanske än fler, kommer att dö\r\nsvältdöden på grund av otillräckliga skördar.\r\nOrsaken är två års torka och långvariga\r\ninbördeskrig. Vapenhandel och krigföring är några\r\nav de stora bovarna och skäl till att hjälpen inte når\r\nfram.</pre><pre>Enligt FNs och FAOs världslivsmedelsprogram är\r\nmer än 20 miljoner afrikaner beroende av\r\nlivsmedelshjälp under 1991. Här gäller det för den\r\nrika världen att ställa upp solidariskt för att lindra\r\nsvälten och nöden.</pre><pre>Nu gäller det att öka resurserna vad gäller bistånds-\r\noch katastrofhjälp, inte minska dem. Att minska\r\nbiståndet, som allt fler röster allt högljuddare talar\r\nför i dag -- vi har hört det redan här i dag -- är ett\r\nstort misstag och går inte att trovärdigt försvara.</pre><pre>Det är onekligen oroande att i detta sammanhang\r\nse hur den socialdemokratiska regeringen undan\r\nför undan urholkar det svenska biståndslöftet --\r\nenprocentsmålet.</pre><pre>För femte gången sedan regeringsskiftet 1982\r\nföreslår nu regeringen besparingar som drabbar u-\r\nlandsbiståndet. Och stöd för detta får man från\r\nmoderat håll.</pre><pre>Att moderaterna är beredda att göra kraftiga\r\nnedskärningar på biståndet har vi fått erfara gång\r\nefter annan. Moderaterna hymlar ingalunda med\r\ndetta; vi har hört det här i dag. Öppet redovisar\r\nman i sina motionsförslag var och hur mycket man\r\när beredd att skära -- neddragningar som uppgår till\r\nmiljardbelopp. Regeringen däremot dribblar  enligt\r\nmin uppfattning med enprocentsmålet och försöker\r\npåskina att man trots allt uppfyller detta.</pre><pre>Regeringens teknik för att minska biståndet har\r\nvarierat under åren:</pre><pre>--  I regeringens första budget efter\r\nregeringsskiftet, dvs. budgeten för 1983/84,\r\ngenomfördes en dubbelräkning av anslaget genom\r\natt outnyttjade reserver på 228 milj.kr. användes\r\nför att finansiera nya utgifter. Pengarna räknades\r\nalltså två gånger.</pre><pre>--  1984/85 lades biståndet 150 milj.kr. under\r\nenprocentsramen.</pre><pre>--  1986/87 genomfördes åter en dubbelräkning.</pre><pre>--  För ett år sedan beslutades att 900 milj.kr. av\r\nanslaget för u-landsbistånd under tre år skulle\r\nsatsas på stöd till Öst- och Centraleuropa.</pre><pre>--  I år, i det betänkande vi i dag har att ta ställning\r\ntill, driver socialdemokraterna igenom -- även\r\ndenna gång med hjälp av moderaterna -- att 700\r\nmiljoner för flyktingmottagning, som tidigare har\r\nbetalats via arbetsmarknadsdepartementet, i\r\nfortsättningen skall tas från anslaget för u-\r\nlandsbistånd. En helt ny princip för beräkning av\r\ndet svenska biståndet knäsätts här, som innebär ett\r\nsvek mot enprocentsmålet och som kraftigt\r\nurholkar detsamma.</pre><pre>Folkpartiet liberalerna ställer inte upp på dessa\r\nnedskärningar. I stället satsar vi mer än 1 miljard\r\nutöver regeringens förslag till u-landsbistånd i\r\nkommande budget. Vi kommer inte att sluta tjata\r\nom procenten. Även om det står i Liberal debatt,\r\nkommer folkpartiet liberalerna att stå fast vid\r\nenprocentsmålet och att vilja gå vidare utöver\r\ndetsamma. Det är riktigt att vårt mål på sikt är 2 %.\r\nDet kan låta ambitiöst, men jag är övertygad om att\r\ndet är detta vi behöver ha inför 2000-talet, om vi\r\nskulle få en rättvisare värld.</pre><pre>Man frågar sig onekligen vad det är som håller på\r\natt ske med socialdemokraternas förhållningssätt\r\ntill u-landsbiståndet. Varför dessa löftesbrott, som\r\njag har pekat på? Varför sviker socialdemokraterna\r\nenprocentsmålet på detta flagranta sätt gång efter\r\nannan? Kanske vi kan få svar från\r\nbiståndsministern här i dag.</pre><pre>Biståndsministern har ju i artiklar, i intervjuer och\r\näven här i kammaren vid ett flertal tillfällen\r\nframhållit att enprocentsmålet skall ses som ett golv\r\noch inte som ett tak. Biståndsministern har därmed\r\nlåtit påskina en vilja att gå vidare med påbyggnad\r\nutöver enprocentsramen. Därav ser vi dock inget.\r\nTvärtom. Biståndet till världens allra fattigaste\r\nurholkas undan för undan, som jag här har visat.</pre><pre>Ett påstående som allt oftare dyker upp i dagens\r\nbiståndsdebatt är att det viktiga inte skulle vara\r\nstorleken på biståndet, utan snarare hur effektivt\r\nbiståndspengarna används. Dylika påståenden\r\nanvänds sedan som argument för att sänka\r\nbiståndsanslagen. Man får det att framstå som om\r\ndet skulle finnas ett motsatsförhållande mellan\r\nbiståndets storlek och dess effektivitet. Det kan låta\r\nbestickande. Högt och ökande bistånd skulle vara\r\nlika med ineffektivitet, lågt och minskande bistånd\r\nlika med effektivitet. Det är ett enligt mitt tycke\r\nkrystat argument, som absolut inte håller. Är det\r\nmånne detta resonemang som regeringen lockas av\r\nnär den nu urholkar biståndet?</pre><pre>Självklart gäller det att använda varje\r\nbiståndskrona effektivt. Det är jag den förste att\r\nskriva under på. Inte tu tal om annat. Allt annat\r\nvore förödande för biståndsviljan och\r\ntrovärdigheten för biståndet som sådant. Varje\r\nineffektivt använd biståndskrona drabbar ju någon\r\neller något på ett negativt sätt.</pre><pre>En central uppgift vid utformandet och\r\neffektiviserandet av vårt bistånd måste därför vara\r\natt stödja, uppmuntra och på olika sätt bidra till\r\nutvecklingen av demokratiska samhällssystem med\r\nrespekt för mänskliga rättigheter samt\r\nuppbyggande av fungerande marknadsekonomier.\r\nPå dessa tre områden -- främjande av demokrati,\r\nmänskliga rättigheter och marknadsekonomi -- har\r\nåtskilliga misstag begåtts i svensk biståndspolitik\r\nunder årens lopp. Det har varit dyra läropengar och\r\nvissa misstag görs naturligtvis fortfarande. På dessa\r\nområden måste vi bli mycket tydligare och klarare i\r\ndialogen med mottagarna. Vi måste ställa krav.</pre><pre>Onekligen har frigörelsen i Östeuropa påverkat det\r\npolitiska klimatet i många u-länder till det bättre.\r\nNär de misslyckade plan- och\r\nregleringsekonomierna i de kommunistiska\r\ndiktaturerna nu brutit samman och brutalt visats\r\nupp i all sin nakenhet, förljugenhet och grymhet,\r\nhar det onekligen påverkat det politiska klimatet i\r\nmånga u-länder. En rad av dessa länder, som\r\nattraherats av locktoner från kommunistiska\r\nöstdiktaturer, börjar inse denna ideologis grymma\r\nvärld och bristande förmåga att forma ett mänskligt\r\nsamhälle med chans till utveckling. Inget bistånd\r\nkan kompensera de skador som korruption och\r\nplanekonomi skapar.</pre><pre>Nu ser vi dock vissa hoppingivande signaler i flera\r\nländer. Vi kan se dem i Moçambique. Vi får\r\nrapporter därifrån om att man skall införa ett\r\nflerpartisystem, även om man naturligtvis har\r\nbekymmer med krigföringen med RNM-gerillan.\r\nDet ser också hoppfullt ut för Zambia, Zimbabwe\r\noch Angola. Jag fick ett papper i min hand i dag där\r\ndet stod att man planerar ett allmänt val i Angola\r\nnästa år. Kap Verde har just haft fria val. Namibia\r\när ett bra exempel på ett land med flerpartisystem.\r\nVisst finns det ljuspunkter. Det gäller nu att stödja\r\noch uppmuntra dessa länder samt ge vårt bidrag.</pre><pre>Det är givetvis en lång och svår\r\ndemokratiseringsprocess som förestår, där många\r\nbakslag kommer att inträffa. Men det vi på flera\r\nhåll ser i dag är trots allt en positiv förändring, som\r\nökar möjligheterna för att biståndet skall göra\r\nnytta. Det svenska biståndet står inför nya och\r\nspännande uppgifter i samband med att reformer i\r\nriktning mot demokrati och marknadsekonomi\r\ngenomförs. Det skall vi försöka se optimistiskt på\r\noch understödja på alla sätt.</pre><pre>Vi måste vara tydliga i dialogen med våra\r\nmottagarländer. Jag delar den uppfattningen med\r\nAlf Wennerfors. Vi måste också vara beredda att\r\nreagera med frysning och sänkning av landramar\r\nom vi kan skönja en utveckling i felaktig riktning.\r\nDe biståndsmedel som då frigörs kan med fördel\r\nföras över till länder där förutsättningarna är\r\nbättre. Värdet av pluralism, flerpartisystem,\r\nmarknadsekonomi och mänskliga rättigheter måste\r\nalltid betonas i samtal och överläggningar med våra\r\nmottagarländer.</pre><pre>Till sist hänger det dock på u-ländernas egen politik\r\nom deras ekonomi skall kunna lyfta de breda\r\nfolklagren till en anständig levnadsnivå. Därför är\r\ndet angeläget att den svenska biståndspolitiken\r\nformas mot denna bakgrund och med realistiska\r\nföreställningar om vad bistånd kan åstadkomma.</pre><pre>Det allra viktigaste den rika världen kan göra är att\r\nfrämja frihandel och öppna sig för import från\r\nfattiga länder. Det är framför allt genom handel och\r\negen export som u-länder kan utvecklas. Om vi\r\nhade haft en fri internationell handel råder det inget\r\ntvivel om att situationen i t.ex. Afrika skulle ha\r\nvarit annorlunda och bättre i dag.</pre><pre>Solidariteten med världens fattiga är grunden för\r\ndet svenska u-landsbiståndet, och det är\r\nbevekelsegrunden för att vi i folkpartiet liberalerna\r\nenvist och enträget pläderar för högre nivåer och\r\neffektivare användning av biståndsmedlen. Båda\r\nde greppen behövs. Det gäller att gå vidare från\r\n1 % och bygga på med ytterligare bistånd. Världen\r\nblir uthärdligare att leva i först när vi, och andra, är\r\nberedda att visa solidaritet även mot människor\r\nsom vi inte känner och aldrig någonsin kommer att\r\nmöta.</pre><pre>Fru talman! Biståndsverksamheten är omfattande.\r\nJag har här bara snuddat vid några av de uppgifter\r\nsom vi står inför och som vi måste finna lösningar\r\npå. Mycket mer kan sägas exempelvis om\r\nbefolkningsexplosionen. Jag läste förresten Alf\r\nWennerfors artikel i just Liberal debatt. Det var en\r\nbra artikel om bekymret med befolkningsökningen\r\noch dess konsekvenser. Likaså kan mycket sägas\r\nom u-ländernas svåra miljöproblem, deras\r\nskuldkris, FN:s roll, där satsningar på det\r\nmultilaterala biståndet från svensk sida enligt\r\nfolkpartiet liberalerna måste öka.</pre><pre>Av folkpartiet liberalernas reservationer till\r\nbetänkande 15 framgår vilka prioriteringar vi gör\r\noch vilken biståndspolitik vi vill föra. Charlotte\r\nBranting och Ylva Annerstedt kommer senare att\r\nta upp områden som jag här inledningsvis bara har\r\nsnuddat vid.</pre><pre>Jag kommer inte att yrka bifall till samtliga\r\nreservationer, utan nöjer mig med att yrka bifall till\r\nreservationerna 2, 5, 7, 15, 35, 110, 121 och 151. Jag\r\nkommer också att följa Alf Wennerfors råd att inte\r\nbegära votering för var och en av dessa. Naturligtvis\r\nstår jag bakom de övriga reservationer som\r\nfolkpartiet undertecknat.</pre><pre>Anf. 3 ALF WENNERFORS (m) replik:</pre><pre>Fru talman! Karl-Göran Biörsmark talar, som\r\nvanligt, mycket bra och nyanserat. Det är utmärkt\r\natt han påminner oss -- vi är ju alla mycket\r\nmedvetna om den saken, men det bör sägas i en\r\nsådan här debatt -- om att detta med bistånd är\r\nsvårt. Men Karl-Göran Biörsmark fortsätter med\r\natt kräva ytterligare resurser. Jag tycker att det är\r\nmärkligt. Vi vet ju att det brister i fråga om SIDAs\r\nförmåga för närvarande att genomföra projekten\r\npå ett fullt tillfredsställande sätt, dvs. att göra\r\nbiståndet tillräckligt effektivt -- detta sagt med\r\ntanke på att det dessutom blir reservationer med\r\nnuvarande anslag. Detta tycker jag alltså är mycket\r\nmärkligt.</pre><pre>Ja, vi föreslår öppet en nedtrappning av biståndet\r\nnär det gäller länder med diktatur, länder där brott\r\nbegås mot de mänskliga rättigheterna. Vi menar att\r\ndet inte går att komma till rätta med sådana länder\r\npå något annat sätt. Vidare anser vi att det\r\nverkligen är fel att stödja en diktator. Därför är det\r\nmycket märkligt att Karl-Göran Biörsmark och\r\nfolkpartiet så entydigt stöttar framlagda förslag om\r\natt göra Uganda till ett programland. Hur kan ni\r\nskriva och tala om kravet på demokrati, om detta\r\nmed en flerpartistat, om fri marknadsekonomi och\r\nom respekten för de mänskliga rättigheter\r\nsamtidigt som ni vill vara med om att göra Uganda\r\ntill ett programland och t.o.m. plussa på anslaget i\r\nfråga med 10 milj.kr.?</pre><pre>Sedan vill jag påminna om att vi ännu inte vet hur\r\ndet kommer att bli med Angola. Vi har visserligen\r\nalla fått besked i dag om den aktuella uppgörelsen.\r\nMen en liknande uppgörelse träffades ju för två år\r\nsedan, och därav blev ingenting. Vi får nog avvakta\r\nlitet. Vi får alltså innerligt hoppas att det här\r\nkommer att göra Angola till ett mera demokratiskt\r\noch fredligt land.</pre><pre>Anf. 4 KARL-GÖRAN BIÖRSMARK (fp)\r\nreplik:</pre><pre>Fru talman! Jag är övertygad om att Alf\r\nWennerfors, jag och övriga här i kammaren är\r\nintresserade av och även har en gemensam\r\nmålsättning, nämligen att vi när det gäller de länder\r\nsom vi diskuterar skall få se en demokratisk\r\nutveckling, att man har respekt för de mänskliga\r\nrättigheterna och att yttrandefrihet får råda.\r\nMedlen för att nå dithän kan variera något.\r\nModeraterna säger att detta mål bäst kan uppnås\r\ngenom att biståndet minskas med 1 miljard. Men\r\ndet är inte bara så, att nedskärningar görs\r\nbeträffande vissa länder och att pengar då kan gå\r\ntill vissa andra. Så är det alltså inte. Vad som gäller\r\när en total nedskärning om 10 %.</pre><pre>Sedan är det viktigt att vi inte får dubbla signaler\r\nfrån Uganda. Jag har själv haft tillfälle att besöka\r\nUganda och att resa omkring i det landet. Jag har\r\ndå resonerat med regeringsledamöter, som har sin\r\nsyn på dessa saker och sina problem att brottas\r\nmed. Vidare har jag haft tillfälle att träffa\r\nföreträdare för oppositionen -- som i Uganda,\r\nliksom är fallet i andra biståndsländer, jobbar\r\nunder svåra betingelser. Men om man ser till\r\nUgandas utveckling under perioden från Idi Amins\r\ntid och framåt, finner man att det onekligen är så,\r\natt det i dag finns ett visst hopp med tanke på den\r\nbesättning som regeringen i landet i dag har. Det är\r\nmin bedömning. Många av regeringsledamöterna\r\nhar för övrigt fått utbildning här i Sverige och har\r\näven studerat vid svenska universitet. Jag träffade\r\nlandets justitieminister så sent som för 14 dagar\r\nsedan. Man försvarar de mänskliga rättigheterna\r\noch jobbar med dessa saker. Men flyktingar\r\nströmmar obehindrat in i landet från\r\ngrannländerna. Dessutom har landet varit så gott\r\nsom bankrutt. Det är alltså klart att det finns\r\nbekymmer. Visst kan överträdelser förekomma. Ja,\r\njag är säker på att så sker. Men detta, tycker jag,\r\nfår inte dölja landets utvecklingsmöjligheter.\r\nDärför tycker jag att det vore att ge fel signal att nu\r\nsäga att vi drar in vårt stöd till landet. I och för sig\r\ngör ju inte moderaterna heller det. Ni moderater\r\nvill ju också ge 110 miljoner till Uganda, även om\r\nni inte vill se Uganda som ett programland.</pre><pre>Jag menar alltså att de här pengarna är värdefulla\r\noch att de kan vara ett medel för att stötta den\r\nregim som i dag verkar i landet. Tar vi inte den här\r\nchansen nu, finns risken att Uganda glider tillbaka\r\nigen. Kanske får man då en regim av Idi Amins typ,\r\noch det vore etter värre.</pre><pre>Anf. 5 ALF WENNERFORS (m) replik:</pre><pre>Fru talman! Av det senaste inlägget, som innehöll\r\nmånga budskap, framgår helt klart att Karl-Göran\r\nBiörsmark är mycket medveten om vad som händer\r\ni Uganda just nu och som sammanfaller med det\r\nsom Magnus Brohult rapporterar i dag i en artikel\r\npå kultursidorna i Svenska Dagbladet. Det handlar\r\nalltså inte om åsiktsfrihet. Det får finnas olika\r\npartier. Men den som hävdar en annan ståndpunkt\r\nän den som president Musuveni har åker så att säga\r\nin någonstans. Vederbörande ''försvinner'' som jag\r\nsade i mitt huvudanförande.</pre><pre>Visst säger man att det råder pressfrihet. Men den\r\njournalist som skriver någonting som inte tilltalar\r\nherr presidenten försvinner. Jag kan inte förstå att\r\nKarl-Göran Biörsmark kan säga att han känner till\r\nförhållandena och att han t.o.m. har varit i landet.\r\nSamtidigt skrivs det ju och sägs att vi måste ställa\r\nkrav på en demokratisk utveckling. Vi måste ställa\r\nkrav beträffande respekten för de mänskliga\r\nrättigheterna. Här kommer ni med två olika\r\nbudskap, och det tycker jag verkligen är synd.</pre><pre>Anf. 6 KARL-GÖRAN BIÖRSMARK (fp)\r\nreplik:</pre><pre>Fru talman! Jag har inte skrivit under på det som\r\nMagnus Brohult säger i sin artikel i Svenska\r\nDagbladet i dag. Jag har bara visat på att det visst\r\nfinns bekymmer. Men jag har inte uppfattat att\r\ndessa skulle vara så långtgående som det framgår av\r\nden här artikeln.</pre><pre>I Uganda finns det i dag trots allt en helt annan\r\nsträvan att uppnå demokrati än som tidigare var\r\nfallet. Det finns pressfrihet. Vidare finns det\r\nmöjligheter för oppositionen i koalitionen att\r\narbeta. Vi kan inte ha en måttstock av samma\r\nmodell som den svenska när det gäller dagens krav\r\npå att det skall vara samma situation som i\r\nvästerlandet och i Sverige. Det här är i stället en\r\nprocess. Poängen med att vi stödjer flera av de här\r\nländerna -- det handlar ju inte bara om Uganda\r\nutan också om andra länder som inte i dag har ett\r\ndemokratiskt system av västerländsk och svensk\r\nmodell -- är, det är ju vad vi hoppas på, att vi genom\r\ndetta stöd, genom de överläggningar som vi har\r\nchans att ha i Uganda och där svenska\r\nrepresentanter kan sitta ned tillsammans med den\r\nUgandiska regeringen och föra fram synpunkter,\r\nkan ha nära kontakter och stödja de krafter som\r\nfinns i landet. Det är motiveringen till att vi vill gå\r\nden här vägen. Det går alltså inte att bara åka ned\r\ntill de här länderna och säga att vi skär ned på eller\r\ntar bort biståndet och att man sedan får sköta sig\r\nsjälv. Vi vill vara med i processen och ge vårt\r\nbidrag. Det är bevekelsegrunden för vårt agerande\r\ni det här sammanhanget.</pre><pre>Anf. 7 PÄR GRANSTEDT (c):</pre><pre>Fru talman! Världsfattigdommen är någonting som\r\nangår oss alla, oavsett var i världen vi råkar bo. Det\r\när lätt när man lever i ett land som Sverige att\r\nnågonstans få uppfattningen att det naturliga, det\r\nnormala är att få leva under god komfort, god\r\ntrygghet när det gäller att få mat för dagen, ha\r\nnågonstans att bo, vara välklädd och få den\r\nutbildning och läkarvård osv. som man behöver.\r\nMen verkligheten för de allra flesta människor på\r\nvår jord är en annan. Vi vet det teoretiskt. Vi läser\r\nom det i tidningarna och vi ser det på TV, vi kanske\r\ngör ett sporadiskt besök ibland i ett u-land och ser\r\natt verkligheten för de flesta människorna i vår\r\nvärld i början av 90-talet är att leva i en ständig\r\nkamp för att få livets absoluta nödtorft och att ofta\r\nmisslyckas i denna kamp.</pre><pre>Världsfattigdomen är en angelägenhet för alla i\r\nvärlden, därför att världsfattigdomen innebär också\r\natt de grundläggande försörjningsförutsättningarna\r\nför människor på denna jord successivt urgröps i\r\nform av ökenutbredning, jordförstöring,\r\nuthuggning av regnskogar, växande storstadsslum\r\nosv. Det handlar i grunden om att gemensamt\r\nsäkerställa överlevnadsbetingelser för människor\r\npå vår jord. Där har naturligtvis vi som är bäst\r\nrustade med ekonomiska resurser och\r\nkunskapsmässiga resurser ett särskilt stort ansvar.\r\nDet är naturligtvis också så att vi aldrig kan hoppas\r\npå en fredlig värld om vi inte kan skapa en\r\nnågorlunda rättvis värld.</pre><pre>Mot denna bakgrund, fru talman, är det ganska\r\ndeprimerande att se hur litet världssamfundet\r\nunder de gångna årtiondena har lyckats\r\nåstadkomma i arbetet för att skapa drägliga\r\nlevnadsbetingelser för alla människor på jorden.\r\nMänskligheten har presterat många storverk under\r\nefterkrigstiden, tekniska under av olika slag. Men\r\nvi har inte lyckats klara en rimlig försörjning för\r\nhuvuddelen av denna planets invånare. Som Karl-\r\nGöran Biörsmark beskrev det är det t.o.m. så att\r\ndet är fler som lever i elände i dag än det var för\r\n20 eller 30 år sedan. Det är ett stort underbetyg åt\r\nvärldssamfundets arbete på att skapa rättvisa i\r\nvärlden.</pre><pre>Det här har naturligtvis flera orsaker. En viktig\r\norsak är helt enkelt en bristande ambitionsnivå.\r\nVärldens rika länder tycker inte att de här\r\nproblemen är viktiga nog och är inte beredda att\r\nsatsa resurser nog. När t.ex. moderaterna gör\r\ngällande i Alf Wennerfors anförande här att det\r\nstora problemet skulle vara att det satsas för mycket\r\nresurser på biståndet, då är det naturligtvis\r\nkvalificerat nonsens. Problemet är naturligtvis inte\r\natt för stora resurser används för att råda bot på\r\nvärldsfattigdomens problem. Bekymret är att det\r\nsatsas alltför litet, att vi inte är beredda att avstå\r\ntillräckligt mycket. Men det är inte bara en fråga\r\nom resursernas storlek, utan naturligtvis också en\r\nfråga om hur resurserna används, om man\r\nanvänder rätt metoder i biståndet, om\r\nvärldsekonomin i dess helhet är organiserad på rätt\r\nsätt. Det går nämligen med fog att hävda att\r\nsamtidigt som vi ger en del med den ena handen,\r\ntar vi tillbaka ganska så mycket med den andra. Vi\r\nhar en ekonomisk världsordning som har skapats av\r\nde rika länderna och existerar på de rika ländernas\r\nvillkor. Det här illustreras ganska konkret av att\r\nresursflödet från u-länderna till i-länderna är större\r\nän det är från i-länderna till u-länderna.</pre><pre>Sverige spelar av tradition en ganska progressiv roll\r\nnär det gäller u-landspolitiken. Men det innebär\r\nnaturligtvis inte att inte också vi måste besinna\r\nvilken politik vi för och pröva om den är den mest\r\nändamålsenliga utifrån ambitionen att skapa\r\nrimliga levnadsvillkor för alla människor i världen.\r\nOckså vi har anledning att fundera över t.ex.\r\nresursflödets storlek, i synnerhet nu när den\r\nsocialdemokratiska regeringen med stöd av\r\nmoderata samlingspartiet i praktiken går ifrån\r\nenprocentsmålet. Det här är allvarligt. Det är\r\nallvarligt därför att det innebär att vi själva tummar\r\npå vår solidaritet med de fattigaste människorna i\r\nvärlden. De pengar som har lovats till deras\r\nutveckling använder vi i stället för att finansiera de\r\ninsatser som vi vill göra i Öst- och Centraleuropa\r\noch för att finansiera våra egna kostnader för\r\nflyktingar som vi tar emot här i Sverige.</pre><pre>Det här får till följd också att våra möjligheter att\r\ngå till andra rika länder och kräva att de skall öka\r\nsina insatser och visa en större solidaritet med\r\ntredje världen urgröps. Det är inte lätt för oss att\r\nkritisera andra länder som tar pengar från sitt u-\r\nlandsbistånd för att finansiera stöd till\r\nösteuropeiska länder när vi själva gör det. Vi kan\r\ninte heller kritisera andra länder som på andra sätt\r\nmanipulerar med de uppsatta målen för biståndet,\r\nt.ex. genom att täcka inhemska kostnader för\r\nflyktingmottagning. När det gäller just\r\nflyktingmottagningen kan vi i och för sig acceptera\r\natt man använder biståndspengar för insatser som\r\när utformade för att göra det möjligt för flyktingar\r\natt återvända till sina hemländer, om det är u-\r\nländer, och bidra till en uppbyggnadsinsats eller att\r\nresa till andra länder i tredje världen och göra en\r\nbiståndsinsats. Men kriteriet att våra biståndsmedel\r\nbara skall användas för insatser för att främja\r\nutvecklingen bland de fattigaste länderna i tredje\r\nvärlden får vi inte rucka på.</pre><pre>Det är viktigt att vi får en samlad och\r\nsammanhållen u-landspolitik. Olika\r\nutvecklingsländer har olika behov och olika\r\nförutsättningar. I de länder som har kommit en bit\r\npå vägen i sin tekniska och industriella utveckling\r\nspelar det särskilt stor roll vilken handelspolitik vi\r\nmedverkar till. Man talade på 70-talet mycket om\r\nen ny ekonomisk världsordning. Det var när man\r\nvar rädd att oljeländer och andra råvarurika länder\r\nskulle bilda kartell och ställa krav på i-länderna.\r\nNumera diskuteras inte detta särskilt mycket. Det\r\när synd därför att det är inget tvivel om att det är\r\nväldigt mycket i handelsvillkoren, villkoren för\r\nkapitalflöden, terms of trade, som grunden läggs\r\nför många fattiga länders utvecklingsmöjligheter.\r\nDebatten om hur man skapar en rättvis ekonomisk\r\nvärldsordning måste återupptas och leda till\r\ninsatser för att få rättvisare spelregler på\r\nvärldsmarknaden.</pre><pre>Vi måste underlätta för fattiga länder att kunna ta\r\ndel av den kunskap och den teknik som de behöver\r\nför sin utveckling. Vi måste hjälpa till att utveckla\r\nteknik som är anpassad till fattiga länders\r\nförutsättningar, som tar vara på deras komparativa\r\nfördelar, som kan fungera i de miljöer som finns i\r\nde fattiga länderna och som också är\r\nmiljöanpassad.</pre><pre>För de allra fattigaste länderna är det naturligtvis\r\nfortfarande det regelrätta biståndet som är av störst\r\nbetydelse. Här finns det också anledning att\r\ndiskutera formerna för och inriktningen på vårt\r\nbistånd.</pre><pre>Vi tillämpade länge en princip för vårt bistånd, där\r\nvi valde ut ett antal länder, vilkas allmänna\r\nutvecklingspolitik vi uppfattade som gynnsam.\r\nSedan ställde vi många gånger tämligen okritiskt\r\nupp på de önskemål som dessa länder framförde.\r\nFrån principiella utgångspunkter var detta en\r\nganska tilltalande princip, som innebar en respekt\r\nför dessa länders egen integritet. Men i praktiken\r\nledde denna princip till att Sverige medverkade till\r\nåtskilliga stora prestigeprojekt med tvivelaktig\r\nutvecklingseffekt, åtminstone i förhållande till\r\ninsatsens storlek. Bai Bang kan här tjäna som en\r\nsymbol. Eller också gav vi oss in på projekt som\r\nhade stark ideologisk motivering, men där de reella\r\nkonsekvenserna var högst tvivelaktiga. Projektet\r\nmed Ujamaa-byar i Tanzania, där vi medverkade\r\npå ett hörn, kan illustrera den här typen av\r\nfelprioriteringar.</pre><pre>Numera är vi mera kritiska. Vi ställer villkor, och\r\ndå har vi i stället anpassat vår biståndspolitik i\r\nväldigt hög grad till Världsbankens och\r\nInternationella valutafondens prioriteringar. Här\r\nfinns en annan fälla, nämligen att vi alltför mycket\r\ninriktar oss på balansproblem på nationell nivå, på\r\nu-ländernas möjligheter att anpassa sig till\r\nvärldshandelns villkor, på att de skall betala igen\r\nlån sedan 70-talets låneboom osv. Det finns då stor\r\nrisk för att de verkligt fattiga människornas behov\r\npå lokal nivå kommer i kläm.</pre><pre>Vi måste göra en mer självständig analys av vilken\r\ntyp av insatser vi ser som angelägna att stödja. Vi\r\nmåste försöka definiera vilka som är de mest\r\növerhängande globala problemen, som vi har ett\r\nansvar att medverka till en lösning av. Det handlar\r\nmycket om att tillfredsställa de grundläggande\r\nförsörjningsmöjligheterna för de fattigaste\r\nmänniskorna i de fattigaste länderna. Det gäller att\r\nstoppa en fortgående miljöförstörning, att\r\nsäkerställa långsiktiga försörjningsmöjligheter, att\r\nutveckla jordbruk med anpassad teknik samt att\r\nutveckla råvaruförädling och småindustri på det\r\nlokala planet. Dessutom gäller det att också främja\r\nen social och demokratisk utveckling.</pre><pre>Apropå den demokratidebatt som har blossat upp\r\nhär, vill jag säga att en demokratisk utveckling är\r\nen absolut förutsättning för utveckling på alla andra\r\nområden. Därför måste strävandena att främja en\r\ndemokratisk utveckling vara det grundläggande i\r\nvårt bistånd. Men då kan man inte göra det så\r\nenkelt för sig som moderaterna gör. Moderaterna\r\nmenar att vi skall skära av förbindelserna med de\r\nländer som inte uppfyller våra krav på demokrati.\r\nDetta är naturligtvis en bekväm hållning, om ens\r\nsträvan är att skära ner biståndet så mycket som\r\nmöjligt. I själva verket måste vi besvära oss med att\r\ngöra en analys av våra insatser i varje enskilt fall\r\noch bedöma huruvida dessa insatser främjar en\r\ndemokratisk utveckling eller inte. Ett bistånd kan\r\nnaturligtvis vara demokratifrämjande också i\r\nländer som har brister från demokratisk synpunkt.\r\nEtt sådant bistånd måste vi kunna ställa upp på\r\nockså framgent. Brister i demokratin är ofta en del\r\nav underutvecklingen, men vi skall ställa krav på att\r\ndet skall finnas förutsättningar att verka i en\r\ndemokratibefrämjande riktning.</pre><pre>Vi i centerpartiet anser att det är viktigt med ett\r\nhelhetsgrepp när det gäller bistånds- och u-\r\nlandspolitiken, där den rena biståndspolitiken vägs\r\nsamman med vår handelspolitik och med vår\r\ninternationella miljöpolitik, där vi väger samman\r\nbilateral politik med vårt agerande i internationella\r\norgan. Det behövs en omprövning av våra\r\nbiståndsmetoder och vår inriktning.</pre><pre>Vi i centerpartiet anser nu tiden mogen för en ny u-\r\nlandspolitisk utredning, som tar just detta\r\nhelhetsgrepp på vårt bistånd. Detta har vi utvecklat\r\nnärmare i reservation 24, som jag härmed yrkar\r\nbifall till och som jag också kommer att begära\r\nvotering om.</pre><pre>Vi i centerpartiet har också i en lång rad\r\nreservationer utvecklat vår inställning till olika\r\nanslag. Detta kommer delvis att längre fram i\r\ndebatten närmare beröras av Birgitta Hambraeus\r\noch Karin Söder. Vi kommer bara att yrka bifall till\r\nett fåtal reservationer, men vi står självfallet bakom\r\ndet som sägs också i övriga reservationer med\r\ncentern som reservant eller medreservant.</pre><pre>Sammanfattningsvis är tiden nu kommen för en\r\nförnyelse av biståndspolitiken, där vi tar vara på\r\nerfarenheter från gångna år, såväl allt det goda som\r\nhar uppnåtts, men också de allvarliga bekymmer\r\nsom det finns anledning att hysa för utvecklingen i\r\ntredje världen, som vår hittillsvarande oförmåga att\r\nfå till stånd den positiva utveckling som skulle\r\nbehövas.</pre><pre>Anf. 8 ALF WENNERFORS (m) replik:</pre><pre>Fru talman! Vice ordföranden i utskottet Pär\r\nGranstedt sade att mina kommentarer till den\r\nonödiga debatten om enprocentsmålet och min\r\nförvåning över att partier framför krav på\r\ntvåprocentsmål var nonsens. Så länge det ligger\r\nstora reservationer, dvs. oanvända biståndspengar,\r\ni riksbanken tar jag faktiskt lätt på Pär Granstedts\r\nomdöme om att mina synpunkter skulle utgöra\r\nnonsens. Det påstås att reservationerna efter flera\r\når är 8 miljarder kronor. Hur förklarar Pär\r\nGranstedt att det ligger 8 miljarder kronor\r\noanvända biståndspengar i riksbanken?</pre><pre>Pär Granstedt sade att förutsättningarna för\r\ndemokrati är grundläggande för\r\nbiståndsverksamheten. Jag instämmer helt i detta.\r\nVidare sade han att vi skall ställa krav och det är\r\nungefär vad regeringen säger. Men på vilket sätt\r\nskall ni ställa krav? Samtidigt säger ni att vår metod\r\när fel. Det är fel att ställa villkor och att trappa ner\r\nbiståndet för att få till stånd en ändring. Om Pär\r\nGranstedt blir biståndsminister i en eventuell\r\nborgerlig regering i höst, då blir det han som skall\r\nåka runt och göra precis som den nuvarande\r\nbiståndsministern gör, tala allvar med\r\nenvåldshärskare och diktatorer. Den snälle\r\nfarbrorn från Sverige kommer och talar allvar med\r\nenvåldshärskare, som inte bryr sig ett endaste dyft\r\nom vad han säger. Är det så det skall bli?</pre><pre></pre><pre>Anf. 9 PÄR GRANSTEDT (c) replik:</pre><pre>Fru talman! När jag säger att det är nonsens att\r\nhävda att problemet skulle vara för mycket bistånd\r\när det naturligtvis därför att behoven egentligen är\r\nmycket större, dvs. att det totalt sett behövs ett\r\nmycket större biståndsflöde från de rika länderna\r\ntill de fattiga. Jag tycker att det är viktigt att slå fast\r\ndetta och att man inte automatiskt får bättre\r\nkvalitet därför att man minskar biståndet. Sedan är\r\ndet mycket möjligt att vi behöver ge SIDA större\r\nadministrativa resurser. Men det åstadkommer\r\nman ju inte genom nedskärningar, utan då får vi\r\nvara beredda att lossa på penningpungen litet mer.\r\nOm moderaterna vill ställa upp på det tror jag nog\r\natt vi kan lösa detta problem.</pre><pre>Det är väl ändå så att styrelseledamoten i SIDA Alf\r\nWennerfors borde vara bättre underrättad om\r\nreservationer än vad han tycks vara. Mängden\r\nreservationer beror i och för sig inte på någon\r\noförmåga att hitta användningsområden, utan det\r\nhar att göra med anslagstekniken. Den innebär att\r\nman binder pengarna till vissa projekt. Sedan är det\r\nklart att det kan uppstå förseningar i projekt. Detta\r\nkan ske i Sverige när vi skall genomföra olika saker,\r\nt.ex. byggen. Och detta kan naturligtvis ske ännu\r\nlättare i fattiga länder med en dålig infrastruktur.\r\nDå är pengarna bundna, de är redan anslagna, och\r\nde blir reservationer. De allra flesta reservationer\r\npå SIDA är redan anslagna till projekt som skall\r\ngenomföras men där det av olika skäl har blivit\r\nförseningar. Detta är något som är naturligt, och\r\ndet måste man leva med.</pre><pre>Vi har sagt att man kanske skall ha en annan\r\nanslagsteknik, som innebär att om ett visst belopp\r\ninte kan användas för sitt ursprungliga ändamål\r\nskall det kunna användas för andra ändamål. Då\r\nskulle vi slippa reservationerna. Om moderaterna\r\nvill medverka till en sådan lösning som innebär en\r\nökning av vårt totala resursflöde till u-länderna\r\nvälkomnar vi naturligtvis det. Det kan dessutom\r\nfinnas anledning att påpeka att SIDAs\r\nreservationer dessutom har minskat under senare\r\når. Man har alltså fått ut pengarna.</pre><pre>Vi binder också pengar till internationella\r\nfinansieringsorgan, vilket också är en\r\nanslagsteknik. Vi anslår hela beloppet, men sedan\r\nropas det av under en längre tid.</pre><pre>När det till sist gäller demokratin vill jag påminna\r\nom vad jag tidigare sade, nämligen att vi skall\r\nanalysera varje enskilt projekt och bedöma om det\r\nkan främja en demokratisk utveckling eller inte. I\r\nde fall vi kommer till slutsatsen att projektet inte\r\nkan främja en demokratisk utveckling på grund av\r\nde politiska förhållandena i landet och på grund av\r\nprojektets art, då skall vi inte genomföra det och\r\nalltså inte satsa några pengar på det. Jag tror inte\r\natt det räcker med vänliga eller ovänliga samtal\r\nmed diktatorer, utan vad vi måste göra är att avgöra\r\neffekten av de insatser vi gör. Men det är inte så\r\nenkelt som moderaterna föreställer sig, att om det\r\nfinns brister i demokratin kan vi inte göra\r\nnågonting, det kan vi i vissa fall, och då skall vi göra\r\ndet.</pre><pre>Anf. 10 ALF WENNERFORS (m) replik:</pre><pre>Fru talman! Det som Pär Granstedt sade i sitt\r\nsenaste inlägg när det gäller demokratin tyckte jag\r\nlät avsevärt mycket bättre än det som jag tidigare\r\nhar hört från honom. Det gäller faktiskt att ställa\r\nvillkor, och det hälsar jag med tillfredsställelse.</pre><pre>Men i dessa sammanhang handlar det om 8\r\nmiljarder. Det är rätt mycket pengar. Och när det\r\ngäller reservationerna på SIDA är det för\r\nnärvarande fråga om 500--600 milj.kr. Det tycker\r\njag inte är något att bråka om. Jag förstår mycket\r\nväl att det kan bli sådana reservationer. Men här är\r\ndet alltså fråga om miljarder. Och då måste man väl\r\nändå ställa frågan: Har biståndet varit på rätt nivå?\r\nOm vi tar hänsyn till inflation, värdeförsämring,\r\nosv. har biståndet legat på ungefär samma nivå\r\nunder ett stort antal år. Men det intressanta är att\r\nantalet anställda på SIDA, både här i Stockholm\r\noch ute på fältet, har ökat med 30--40 %. Jag\r\nundrar därför om man behöver anställa fler\r\nmänniskor för att göra arbetet effektivare. Jag tror\r\natt det är fråga om andra fel. Det måste vara någon\r\nform av systemfel eller liknande.</pre><pre>Anf. 11 PÄR GRANSTEDT (c) replik:</pre><pre>Fru talman! När det gäller demokratin sade jag i\r\nmin replik nästan exakt detsamma som i mitt\r\nhuvudanförande. Så om Alf Wennerfors är nöjd\r\nmed vad jag sade i min replik kanske hans\r\ninvändningar tidigare var litet omotiverade.</pre><pre>Vi är tydligen ense om att de reservationer som i\r\ndag ligger på SIDA inte är något särskilt stort\r\nproblem. Och då kan vi släppa debatten om\r\neffektiviteten i fråga om det bilaterala biståndet,\r\ntrots att det är detta som moderaterna vill skära\r\nned. Men vi är tydligen ense om att SIDA förmår\r\natt göra meningsfullt bruk av de pengar man får.\r\nDet är bra om vi är ense på den punkten.</pre><pre>Beträffande det multilaterala biståndet beror de\r\nstora reservationer som finns där på en\r\nanslagsteknik som har att göra med bankerna,\r\nutvecklingsbankerna, Världsbanken, osv., där man\r\ngör ett flerårigt åtagande. Hittills har vi haft den\r\ntekniken att i och med att detta åtagande görs\r\nanslås hela beloppet, trots att vi vet att det kan ta\r\nett antal år innan dessa pengar ianspråktas. Detta\r\ngår vi nu ifrån, vilket är mycket bra. Detta har\r\nnämligen varit ett sätt att i realiteten minska\r\nbiståndet. Vi har anslagit pengar trots att vi vet att\r\nde inte skall betalas ut. Det är en dålig metod,\r\neftersom det innebär att vi så att säga lägger oss på\r\npengar i stället för att låta dem gå till\r\nbiståndsändamål. Jag tycker att det är bra att\r\nmoderaterna också är motståndare till denna\r\nanslagsmetod. Men Alf Wennerfors skall då veta\r\natt effekten av en annan anslagsteknik, som\r\ninnebär att vi varje år anslår bara så mycket som\r\nskall ut det året, är att det totala biståndet ökar.\r\nDetta brukar ju i vanliga fall inte applåderas av\r\nmoderaterna. Men om moderaterna nu stöder en\r\nanslagsteknik som innebär ett totalt ökat bistånd,\r\ntycker jag att det är en värdefull sinnesförändring\r\nav moderata samlingspartiet som man bara kan\r\napplådera.</pre><pre>Anf. 12 BENGT HURTIG (v):</pre><pre>Fru talman! Många hoppades att avslutandet av det\r\nkalla kriget skulle lägga grunden till en ny\r\nvärldsordning, där risken för krig skulle minska,\r\nklyftorna i världen överbryggas och social rättvisa\r\nskapas. Det kalla krigets väpnade konflikter\r\nutspelades i huvudsak i tredje världen. Det var i\r\nländer som Algeriet, Vietnam, Afghanistan, många\r\nländer i Afrika och Latinamerika som miljoner\r\nmänniskor fick sätta livet till i konflikter som\r\npräglades av dragkampen mellan de två\r\nsupermakterna. Det är klyftorna i världen mellan\r\nfattiga och rika, mellan mäktiga och maktlösa,\r\nmellan förtryckta och förtryckare som utgör\r\ngrunden för hot om väpnade konflikter och som\r\nskapar osäkerhet på många håll i världen. I en del\r\nkonflikthärdar har man nu lyckats ta steg mot\r\nförhandlingslösningar, men grundorsakerna för\r\nframtida instabilitet finns fortfarande kvar på\r\nmånga håll. Jag tänker då på framstegen i\r\nSydafrika. Och vi får också hoppas på framsteg i\r\nAngola, i El Salvador och i Västra Sahara.</pre><pre>Det är i de fattiga länderna som man inte har råd\r\ntill utbildning, och läskunnigheten är därför låg.\r\nDär kan gamla religiösa fördomar och etniska\r\nmotsättningar utnyttjas för att sprida förenklade\r\nbudskap och därigenom erövra makt. Jag tror att vi\r\nmåste erkänna att det kan finnas ledare och hjältar\r\ni kampen mot imperialism och kolonialism som\r\nsjälva i maktställning kan utvecklas till förtryckare\r\noch bli ett hinder på vägen mot demokrati. Jag tror\r\natt medvetenheten om demokratins\r\nutvecklingskraft och nödvändighet har ökat under\r\nde senaste åren i många u-länder, inte minst till\r\nföljd av utvecklingen i Östeuropa.</pre><pre>De stora klyftorna i världen och massfattigdomen\r\nhar inte försvunnit i och med det kalla krigets slut\r\noch det faktum att två stormakter har ersatts av en.\r\nSnarare växer klyftorna, vilket många talare här\r\nhar påpekat.</pre><pre>De senaste 30 åren har världens befolkning ökat\r\nmed 2 miljarder individer, och de kommande 30\r\nåren väntas befolkningsökningen bli 3 miljarder.\r\n80--90 % av denna befolkningsökning kommer att\r\nske i den fattiga delen av världen. De rika folken\r\nkommer att utgöra en allt mindre del av jordens\r\nbefolkning. Förutom att levnadsstandarden måste\r\nhöjas i utvecklingsländerna måste den alltså höjas\r\nför många fler än tidigare och dessutom med hjälp\r\nav stagnerande eller sjunkande naturresurser.\r\nWorld Watch Institute uppger att hundratals\r\nmiljarder ton matjord under de senaste åren\r\nförsvunnit till följd av erosion och felaktiga\r\nbrukningsmetoder. Bristen på rent vatten drabbar\r\n1,75 miljarder människor. Det finns alltså\r\nbetydande risker för stora bakslag för de framsteg\r\nsom trots allt gjorts.</pre><pre>Skuldkrisen, de rika ländernas protektionism,\r\nsjunkande råvarupriser och risk för minskat\r\nbistånd, fortsatt miljöförstöring och hiv- och\r\naidsproblematiken ger anledning till oro för\r\nframtiden på jordklotet.</pre><pre>Det är mot denna bakgrund fullständigt\r\noacceptabelt att också vårt land sluter sig till dem\r\nsom vill minska den del av BNI som går till direkt\r\ntraditionellt bistånd. Tendensen till minskat bistånd\r\ntill utvecklingsländerna finns över hela världen.\r\nSom utskottet påpekar sjönk biståndet från\r\nOECD-länderna mellan 1988 och 1989. Därefter\r\ntorde det totala biståndet ha minskat på grund av\r\natt en stor del har fallit ifrån till följd av att stödet\r\nfrån statshandelsländerna har minskat. Dessa\r\nländer är nu själva i behov av stöd.</pre><pre>Vår anpassning till EG kommer att påverka vår\r\nutrikeshandel, och svårigheterna att upprätthålla\r\nenprocentsmålet kan komma att öka dels på grund\r\nav att skatterna måste anpassas nedåt, dels på\r\ngrund av att krav på stöd till svagare regioner inom\r\nEG kommer att resas.</pre><pre>Klyftorna mellan nord och syd i vår värld har sin\r\ngrund i en lång historia av ständig utsugning och\r\nplundring. Kolonialism, neo-kolonialism och\r\nimperialism har för syd genom århundrandena\r\ninneburit slavhandel, leverans av billiga råvaror,\r\nutnyttjande av billig arbetskraft och sedan något\r\ndecennium tillbaka ett förödande skuldkrig, som\r\nsedan början av 80-talet inneburit en\r\nnettokapitalöverföring från tredje världen till de\r\nrika länderna.</pre><pre>På grund av den koloniala historien, hoten mot\r\nstabiliteten i världen och behovet av en anständig\r\nsolidaritet måste enligt vår mening biståndet öka.\r\nSjälvfallet kan vi i vårt land inte lösa världens alla\r\nproblem, men vi kan åtminstone försöka vara en\r\nspjutspets och envetet försöka stimulera andra\r\nländer att ta ett ökat ansvar. Det gör vi inte genom\r\natt minska vårt bistånd. Riksdagen borde kunna\r\nåstadkomma en avsiktsförklaring att öka biståndet.\r\nDet är först på mycket lång sikt som vi kan hoppas\r\npå en sådan utveckling att behovet av bistånd\r\nminskar. Den framtiden är, enligt min mening,\r\nmycket avlägsen. Finns det i dag dolda\r\nbiståndsresurser måste medel självfallet kunna\r\nstyras över till de områden där vi kan konstatera att\r\nbehoven är enorma. Såvitt jag förstår pågår en\r\nsådan process. Delvis har vi i riksdagen redan fattat\r\nbeslut i den riktningen, t.ex. när det gäller stödet\r\ntill Mellanöstern.</pre><pre>Ett krympande bistånd kommer sannolikt att leda\r\ntill den sorgliga utvecklingen att en allt större del\r\nav biståndet får karaktär av katastrofbistånd. Vi ser\r\nredan nu att vi i den löpande budgeten grovt\r\nunderskattat behovet av katastrofbistånd. Förutom\r\nkatastroferna till följd av kriget i Persiska viken,\r\nsvälten på Afrikas horn, krisen i Liberia,\r\nkoleraepidemin i Latinamerika kan vi i dag nämna\r\nkatastrofen i Bangladesh.</pre><pre>Porten till den nya världsordningen skulle enligt\r\nUSAs president Bush vara säkerhetsrådets\r\nagerande och de allierades krigsinsats i Persiska\r\nviken. Vi levde några veckor med triumfatoriska\r\nhyllningar i massmedia till den amerikanska\r\nkrigsinsatsen. Det s.k. kirurgiska kriget fick sina\r\nhyllningar av krigsnaivisterna också i vårt land. När\r\nman har försvarat detta krig har det t.o.m. funnits\r\ninslag av rasism. Oavsett om vi anser att kriget var\r\nden enda utvägen för att befria Kuwait eller inte\r\nborde vi vara eniga om att kriget är ett nederlag för\r\nde centrala principerna för internationella\r\nrelationer. Allt mer har bilden av hur\r\ncivilbefolkningen drabbats blivit klar. I krigets\r\nslutskede ingick också försöken att mot mycket\r\ndåliga odds få i gång ett nationellt uppror i Irak.\r\nKriget och inbördeskriget har lett till ett gigantiskt\r\nflyktingproblem, som man nu brottas med i\r\nregionen och som kommer att fordra ett\r\nomfattande katastrofbistånd. Även\r\ncivilbefolkningen inne i Irak, som inte består av\r\nshiamuslimer eller kurder, har fått stora delar av sin\r\ninfrastruktur sönderslagen och kommer under\r\nmånga år att få lida mycket av sviterna efter kriget.</pre><pre>I en rad utvecklingsländer har kriget i Persiska\r\nviken fått förödande konsekvenser.\r\nHundratusentals gästarbetare i Kuwait har tvingats\r\nbli flyktingar, ofta i sina egna hemländer, i stället\r\nför att leverera inkomster till miljoner anhöriga.\r\nTill de särskilt drabbade hör palestinier, jordanier,\r\negyptier, yemeniter, sudaneser, indier, srilankeser\r\noch invånare från Bangladesh. De höjda\r\noljepriserna under 6 månader har försvårat\r\ntransporter på en rad områden, bl.a. på\r\nlivsmedelsområdet. Biståndspengar styrs till\r\nMellanöstern och minskar utrymmet för bistånd till\r\nandra områden. För statsbudgeten i USA uppges\r\nsjälva kriget ha gått med vinst på grund av bidragen\r\nfrån de inblandade parterna, men för\r\nbiståndsbudgeterna runt om i världen torde kriget\r\ngå med förlust. Den totala bilden av krigets\r\nkonsekvenser har ännu inte tecknats, men när vi så\r\nsmåningom ser slutresultatet får vi med säkerhet\r\nanledning att fråga oss om kriget verkligen var värt\r\nsitt pris.</pre><pre>Fru talman! Vänsterpartiet har under en lång följd\r\nav år kritiserat Världsbanken och IMF och Sveriges\r\nföljsamhet mot dessa organ. Följderna av deras\r\npolitik är väl kända. ''IMF-riots'' är ett begrepp\r\nsedan lång tid tillbaka. Många internationella\r\norganisationer har kritiserat hänsynslösa\r\nstrukturanpassningsprogram, finansiering av\r\nmiljökatastrofer, folkförflyttningar m.m. Fattiga\r\noch svaga regeringar har inte haft något annat val\r\nän att gå med på de hårda krav som IMF har ställt\r\noch försöka förmå sitt folk att svälta sig igenom\r\nskuldkrisen. Enligt ett talesätt i en del länder består\r\nden nationella självbestämmanderätten för fattiga\r\nländer numera i rätten att hissa flaggan och sjunga\r\nnationalsången, medan IMF och Världsbanken\r\nbestämmer politiken. Delvis till följd av\r\nVärldsbankens övertro på marknadskrafterna har\r\nutvecklingen i Afrika lett till att BNP per capita nu\r\när 15 % lägre än vid 80-talets början. De fattigas\r\nantal i Afrika har ökat och uppgår i dag till närmare\r\n300 miljoner människor. En hårt ansträngd miljö\r\nkommer att försvåra livsmedelsförsörjningen.\r\nFörhoppningar knyts nu till det särskilda\r\nprogrammet för Afrika, där man försöker reparera\r\nde skador som den tidigare strukturanpassningen\r\nhar förorsakat.</pre><pre>Efter ett årtionde har läget i de latinamerikanska\r\nländerna försämrats. BNP per capita har sjunkit\r\nmed 8 % på tio år. Genom kraftig åtstramning av de\r\noffentliga utgifterna har sjuk- och hälsovård\r\neftersatts, alfabetiseringskampanjer stoppats och\r\nsatsningar på infrastruktur uteblivit. Resurserna\r\nhar gått åt för att försöka öka exportinkomsterna.\r\nDet är enligt min mening troligt att den\r\nkoleraepidemi som nu har brutit ut och som hotar\r\nmiljoner människor på denna kontinent skulle ha\r\nkunnat undvikas, om man under 80-talet i stället\r\nhade satsat på att tillgodose elementära behov hos\r\nde enskilda människorna. Om inte människorna\r\nkan hålla sig friska utan rent av går under i\r\nepidemiska sjukdomar, om de inte kan läsa eller\r\nskriva, om de inte har tillgång till rent vatten\r\nomintetgörs också den ekonomiska utvecklingen.\r\nHela strategin att under stora umbäranden för\r\nvanligt folk framtvinga exportsatsningar, vilkas\r\ninkomster skall användas för att betala räntor och\r\namorteringar till den rika världens banker, är helt\r\nenkelt ingen utvecklingsteori. Det är en\r\nutsugningsteori. Vi har ansett att Sverige inte skall\r\ndelta i strukturanpassningsprogrammen med tanke\r\npå den form som dessa har fått. Självklart har\r\nmånga länder behövt få ordning på sin ekonomi,\r\nmen det borde kunna ske med en annan typ av\r\nomstruktureringsprogram, t.ex. enligt den modell\r\nsom FN-kommissionen för Afrika har utarbetat.</pre><pre>Det är positivt att det i Värlsbanken nu finns\r\ntendenser till att börja tänka om. I skriften om\r\nfattigdomen säger man att marknadskrafterna\r\nmåste styras för att de fattiga skall få del av\r\ntillväxten. Generell tillväxt är tydligen i sig inte\r\ntillräckligt för att man säkert skall kunna få större\r\nresurser till de fattiga. Man börjar t.o.m. använda\r\ndet förbjudna ordet jordreform. I skriften sägs\r\nockså att hälsovård och massalfabetisering är\r\nviktiga saker. Vi får nu se om denna attityd också\r\nleder till praktiska resultat i den verksamhet som\r\nVärldsbanken bedriver. Innan dess vill vi inte ändra\r\nvår kritiska hållning.</pre><pre>Enligt FN-stadgan är rättigheterna lika för små och\r\nstora nationer vid röstningsförfaranden, men i IMF\r\ngäller den graderade röstskalan: ju rikare land,\r\ndesto fler röster. Allmänhet och parlament har föga\r\ninsyn i dessa organs direktionsrum. Ett svenskt\r\ninitiativ för att demokratisera IMF och\r\nVärldsbanken är något som vi efterlyser i en av våra\r\nmotioner.</pre><pre>Världsbanken har medgivit att dess stöd till\r\nutvecklingsprogram förorsakat miljöproblem.\r\nFrågan är hur allvarlig denna självkritik är. Under\r\naktionsplanen för de tropiska regnskogarna\r\nplaneras exempelvis en ökning av\r\nskogsavverkningen i Amazonas med 400--600 %,\r\noch i Nepal räknar man med en 250-procentig\r\nökning av den industriella skogsproduktionen. Vad\r\nblir miljökonsekvenserna av dessa väldiga projekt?</pre><pre>I dagarna har vi här också fått information om det\r\nindiska Narmada-projektet, som också det står\r\nunder häftig debatt.</pre><pre>Efter det att Kina lagt ner sin röst i säkerhetsrådet\r\ni slutet av november fick Kina ett lån från\r\nVärldsbanken beviljat den 4 december, trots att\r\nbanken tidigare varit återhållsam med sitt stöd på\r\ngrund av massakern på Himmelska fridens torg.\r\nÄven Iran har fått lättnader. När det gäller s.k.\r\nrealpolitik kan man lätt sopa kraven på mänskliga\r\nrättigheter under mattan. USA har i dagarna än en\r\ngång fått ta sig en funderare på sina relationer till\r\nKina med anledning av uppgifterna om detta lands\r\nexport av kärnvapenteknik.</pre><pre>Det är genom sin röststyrka som USA styr IMFs\r\noch Världsbankens politik. Detta har ju t.ex. också\r\nVietnam drabbats av när landet förvägrats tillgång\r\ntill mjuka IDA-lån på den internationella\r\nmarknaden.</pre><pre>Om skuldkriget mot tredje världen har vi väckt en\r\nsärskild motion, nr U252.</pre><pre>Det är bra att utskottet slår fast att skuldkrisen\r\nutgör ett allvarligt hinder för en ekonomisk och\r\nsocial återhämtning och för en hållbar utveckling.\r\nUtskottet konstaterar också att de hårdast\r\ndrabbade länderna inte av egen kraft kommer att\r\nklara av sin skuldbörda. Krisen vid Persiska viken\r\nhar, som jag nämnt, ytterligare förvärrat bördan för\r\nen del länder.</pre><pre>Sverige borde enligt vår mening göra gemensam\r\nsak med progressiva länder i en aktion för att\r\nstoppa skuldkriget mot de allra fattigaste länderna.\r\nGärna ett moratorium med betalning av räntor och\r\namorteringar följt av en omfattande nedskrivning\r\nav skulderna! Ansvaret för skulderna borde i större\r\nutsträckning kunna bäras av dem som en gång gav\r\nut lånen utan ordentlig prövning. Bankerna har\r\nsäkerligen också garderat sig för förluster på\r\nfordringar som de vet att låntagarna inte kommer\r\natt kunna betala.</pre><pre>Ett organ borde skapas som prövar skuldernas\r\nlaglighet. Det kan ju vara envåldshärskare som\r\nSomoza i Nicaragua eller Marcos i Filippinerna som\r\nhar tagit upp lånen, men sedan låtit en del av\r\npengarna gå direkt till privata konton, kanske\r\nt.o.m. i långivarlandet. Då är det orimligt att fattiga\r\nmänniskor som störtat despoter skall betala på\r\nsådana lån.</pre><pre>Nya grepp för att kraftigt reducera skuldbördan bör\r\nockså kombineras med åtgärder mot protektionism\r\ni de rika länderna, för bättre råvarupriser och\r\nstabilare växelkurser och en ökad självförsörjning\r\nav livsmedel. Vi borde kunna börja tala om den nya\r\nekonomiska världsordningen igen.</pre><pre>Herr talman! Det finns från vårt parti en lång rad\r\nyrkanden som utskottet avstyrkt. Av våra mer än\r\n100 yrkanden har emellertid bortåt hälften\r\ntillgodosetts på ett eller annat sätt. Vi avser inte att\r\nyrka bifall till hela denna rad av yrkanden. Att\r\nreservationsmängden blir så stor beror på att vi\r\nhanterar en lång rad belopp, som vi kan ha olika\r\nmeningar om.</pre><pre>När det gäller beslutet i frågan om att göra Uganda\r\ntill ett programland måste vi naturligtvis sätta en\r\navgörande del av vår tilltro till den information som\r\nvi får via t.ex. vår ambassad och de direkta\r\nkontakter som vi har. Men jag är övertygad om att\r\nom vi får riktiga uppgifter om att situationen\r\nverkligen håller på att utvecklas i en ny riktning,\r\nkommer det också att få konsekvenser för vårt sätt\r\natt hantera resurserna till Uganda.</pre><pre>Vi har också sällat oss till dem som vill slå vakt om\r\nimportkontoret IMPODs självständighet.\r\nIMPODs kompetens är inriktad på den svenska\r\nmarknaden, och det blir mycket egendomligt om\r\nimportkontoret skall samordna sin verksamhet med\r\nsvenska investerare utomlands som skall\r\nkonkurrera med u-landsprodukter i Sverige. Vi har\r\ndärför yrkat avslag på att organisationen SITCO\r\nskall bildas i detta läge.</pre><pre>Herr talman! Jag vill med detta slutligen yrka bifall\r\ntill reservationerna 3, 8, 93 och 117.</pre><pre>Anf. 13 MARIANNE SAMUELSSON\r\n(mp):</pre><pre>Herr talman! När jag har suttit här och lyssnat på\r\ndebatten har jag gjort följande reflexion: Tänk om\r\nman kunde få upp den internationella\r\nsolidaritetspolitiken i valrörelsen! Då skulle\r\ndebatten förmodligen se helt annorlunda ut än i\r\ndag. Debatten har haft ett ganska intressant\r\nförlopp. Först tar regeringen hjälp av moderaterna\r\nför att sänka biståndet. Sedan kommer folkpartiet\r\noch vill höja biståndsmålet till 2 %, men har\r\ndärefter inga pengar att lägga till, inte ens den\r\nmiljard som vi har föreslagit för satsningar på\r\nmiljön. Detta klarar man inte, trots att man i många\r\når har talat sig varm för att biståndet måste höjas.\r\nOm nu folkpartiet och moderaterna skall ha en\r\ngemensam ekonomisk politik, skall det bli mycket\r\nintressant att se hur deras biståndspolitik kommer\r\natt utformas.</pre><pre>Man behöver inte läsa speciellt mycket i World\r\nWatch Institutes bok Tillståndet i världen för att\r\ninse att i-ländernas sätt att bruka jordens resurser\r\ninte är globalt hållbart. Vi riskerar att gå mot en\r\nkatastrof.</pre><pre>De hot som den globala miljöförstöringen utgör har\r\nblivit allt tydligare. En ständigt tilltagande\r\nförsämring av tillståndet i våra hav, i atmosfären\r\noch av den odlingsbara marken har kunnat följas\r\ngenom flera decennier. Under den senaste tiden har\r\näven nya problem med ozonlagrets uttunning, det\r\nradioaktiva strålningsfältets ökning och\r\nuppvärmning genom drivhuseffekten blivit alltmer\r\nkända.</pre><pre>Det står klart att de flesta av dessa fenomen är\r\nuttryck för människans påverkan på miljön. Det\r\nstår också klart att människor måste ta ansvar för\r\nproblemens lösning. Trots att miljöförstöringen\r\nhotar livskvaliteten och t.o.m. överlevnaden\r\nförsvinner oftast frågorna bland andra, mer\r\nkortsiktiga frågor. Fortfarande behandlas\r\nplånboksfrågorna som mer viktiga av parlamenten\r\nrunt om i världen. De ansträngningar som hittills\r\ngjorts framstår ofta som patetiska och helt\r\notillräckliga.</pre><pre>Även om effekterna av den destruktiva\r\nutvecklingen inte blivit tydliga förrän under vår\r\ngeneration, har utvecklingen fortgått i några\r\nhundratal år.</pre><pre>Samtidigt som allt starkare ekonomier har byggts\r\nupp i USA, Japan och EG-länderna, har tredje\r\nvärldens beroende av industrivärlden blivit allt\r\nstörre. Processen har påskyndats genom att det\r\nekonomiska systemet är avpassat till en snabb\r\nekonomisk tillväxt, vilket medför en ökning av\r\nenergiförbrukningen. I-länderna har varken lyckats\r\nbryta sambandet mellan ekonomisk tillväxt och\r\nökad energiförbrukning eller försökt anpassa\r\nsamhället till en cyklisk ekonomi. Situationen är\r\nhelt annorlunda i u-länderna. Där ökar\r\nkonsumtionen inte därför att\r\növerflödskonsumtionen växer utan därför att allt\r\nfler människor måste få sina basbehov fyllda. De\r\n20 % av jordens befolkning som bor i i-länderna\r\nförbrukar 80 % av jordens resurser.</pre><pre>Herr talman! Det framstår som helt klart att varken\r\nSverige eller något annat land ensamt kan lösa de\r\nproblem som mänsklighetens destruktiva\r\nutveckling medfört. Kunskap är viktig, och en\r\ngemensam internationell handlingsplan är en\r\ngrundförutsättning för att arbetet skall kunna ge\r\nresultat.</pre><pre>Eftersom ett troligt resultat av en hållbar lösning\r\nblir att den materiella levnadsstandarden sänks för\r\nde flesta människor inom i-världen, är det ytterst\r\nviktigt att reformerna genomförs solidariskt, såväl\r\ninternationellt sett som inom varje land. Det är\r\nockså nödvändigt att kunskap om situationen blir\r\nväl spridd bland befolkningen i i-världen, så att\r\nförståelse finns för nödvändigheten av både\r\nsolidariteten och åtgärderna.</pre><pre>Miljöpartiet de gröna föreslår att en parlamentarisk\r\nutredning tillsätts för att:</pre><pre>--  samla in kunskap om miljöproblemens lösning,</pre><pre>--  samordna information från andra avslutade och\r\npågående utredningar som berör problemen,</pre><pre>--  studera sambanden mellan ekonomi och miljö,</pre><pre>--  upprätta ett förslag till konkret nationell\r\nhandlingsplan och tidtabell och</pre><pre>--  upprätta ett förslag till konkret internationell\r\nhandlingsplan där i-länderna tar på sig ett stort\r\nansvar att minska sin resursförbrukning.</pre><pre>Utredningen måste inhämta information från\r\nexperter på bl.a. humanekologi, internationell\r\nekonomi, naturresursräkenskaper, internationell\r\nbefolkningsutveckling och energiomsättning.</pre><pre>En av de frågor som vi tagit upp här, en fråga som\r\njag tycker är oerhört viktig, är följande. Om vi över\r\nhuvud taget skall fundera över hur det framtida\r\nbiståndet skall se ut, måste vi göra en ordentlig\r\nutredning om läget i världen och här hemma. Det\r\ngår inte att studera sådana här frågor i små\r\ndetaljinriktade biståndsutredningar.</pre><pre>Vi måste, för att över huvud taget få ett grepp om\r\ndet, ha en mer övergripande översyn med\r\nmålsättningarna klargjorda. Jag tycker därför att\r\ndet är så märkligt att folkpartiet, som vill höja\r\nbiståndet till 2 %, inte ställer sig bakom en mer\r\növergripande utredning. Den skulle ju faktiskt få\r\ntill följd att man fick klart för sig skillnaden mellan\r\nmoderat åsikt och folkpartiåsikt, hur mycket man\r\nskulle kunna tillföra och var behoven finns.</pre><pre>Innan den utredningen är gjord och innan vi vet\r\nvilka behoven är, kan vi inte acceptera att man, som\r\nregeringen har föreslagit, skall minska biståndet till\r\nde allra fattigaste. Egentligen skulle man rent\r\nlogiskt kunna säga att behoven är enorma. Jag kan\r\ninte förstå att det skulle kunna bli reserver av medel\r\nliggande någonstans.</pre><pre>Behovet av hjälp till olika delar av världen har inte\r\nminskat utan ökat. Katastroferna avlöser varandra\r\ni nyhetsmedia. Det är därför mycket\r\nanmärkningsvärt att regeringen även i år frångår\r\nenprocentsmålet. Vi i miljöpartiet de gröna har i\r\nvår budget ökat biståndsanslaget med 2 miljarder.\r\nVi anser det ytterst angeläget att omedelbart ge\r\nresurser till miljöbistånd. Vi vill också ha ett särskilt\r\nÖsteuropaorgan, som har till uppgift att kanalisera\r\nkunskaperna och hjälpen till Östeuropa.</pre><pre>Vi har budgeterat 1 miljard kronor till de nya\r\nmöjligheter som nu ges att ge miljöbistånd till våra\r\ngrannländer runt Östersjön. Möjligheterna att på\r\ndetta vis rädda delar av vårt eget hav får naturligtvis\r\ninte försittas.</pre><pre>Förra året fick regeringen hård kritik för\r\nanvändningen av biståndsmedel till Östeuropa.\r\nMånga av u-länderna kände oro för att intresset för\r\nderas situation skulle avta på grund av de mer\r\nnärliggande problemen i öst. Det är därför ytterst\r\nmärkligt att regeringen även i årets budget tar\r\nmedel från enprocentsmålet till biståndet till\r\nÖsteuropa och dessutom tar ytterligare 700 000 kr.\r\ntill flyktingmottagningen i Sverige.</pre><pre>Under många år har debatten om biståndet varit\r\naktiv. Det folkligt förankrade enprocentsmålet har\r\nsetts som en minimigräns. Och behovet av hjälp i\r\nvärlden har ökat. Svält, hunger och\r\nmiljökatastrofer kräver vårt engagemang och inte\r\nen minskning av hjälpen.</pre><pre>Herr talman! Jordens befolkning ökar mycket\r\nsnabbt, vilket innebär ökad konkurrens om jordens\r\nresurser. Den snabbaste ökningen äger rum i\r\nAfrika och Asien. I Afrika beräknas befolkningen\r\når 2000 vara 880 miljoner, för att år 2025 vara hela\r\n1 600 miljoner -- om inget görs.</pre><pre>Hitintills har vi inte sett någon större aktivitet från\r\nregeringshåll vad gäller befolkningsfrågan. Jag\r\nskulle därför vilja fråga biståndsministern: Vad\r\nämnar regeringen göra för att ge ökade möjligheter\r\noch resurser till denna mycket viktiga\r\nframtidsfråga?</pre><pre>Många länder som får svenskt bistånd dras med\r\nkorruption och stora administrativa problem. Det\r\ngör att många u-länders förvaltningar ofta mer är\r\nen del av problemet än av lösningen på de fattigas\r\nproblem. Möjligheter att hitta nya kanaler som går\r\nmera direkt till folken måste utvecklas. För att\r\nminska centraliseringen anser vi att kommuner och\r\nlandsting i större utsträckning än i dag skall kunna\r\ndelta i biståndsansvaret. Vänortskontakter skulle\r\nkunna knytas utifrån solidaritets- och\r\nbiståndssynpunkt.</pre><pre>Biståndet som går direkt till olika\r\ngräsrotsorganisationer bör öka kraftigt i takt med\r\nutvecklingen av kapaciteten hos dessa\r\norganisationer. De har oftast en god kunskap om de\r\nfattigas situation, stor medvetenhet om problemen\r\noch deras orsaker, stort engagemang och goda idéer.\r\nDetta gäller i hög grad exempelvis kvinnorörelsen i\r\nu-länderna.</pre><pre>Frivilligorganisationerna har värdefull erfarenhet\r\nav kvinnobistånd som bör tas till vara i det statliga\r\nbiståndet. Miljöpartiet de gröna anser att stödet via\r\nfolkrörelserna och enskilda organisationer skall\r\nöka med 200 milj.kr. utöver regeringens förslag.</pre><pre>Vi har i vår motion redogjort för vår syn på det\r\nframtida biståndet, i huvudsak utifrån den\r\nmålsättning som vi anser bör finnas. Vi har därför\r\ninte gått in och yrkat på ändringar i de olika\r\nlandramarna. Vi menar att med en klar målsättning\r\nmed biståndet skall detta klaras av den myndighet\r\nsom har till uppgift att hantera anslaget.</pre><pre>Vi anser att ett nytt mål för den globala\r\nsolidariteten skall vara självtillit.\r\nSjälvtillitsbegreppet har hittills mest diskuterats\r\nsom en politik för utveckling i de fattiga länderna.\r\nMen självtillit både kan och bör tillämpas även i de\r\nrika länderna.</pre><pre>Självtillit kan definieras som förmågan att lita till\r\negna krafter. I begreppet brukar inrymmas följande\r\naspekter: Självförtroende i meningen tillit till egna\r\nkulturella värden. Möjlighet att vara\r\nsjälvförsörjande vad beträffar basbehoven.\r\nOräddhet och osårbarhet gentemot yttre\r\nmaktutövning och manipulation.</pre><pre>Självtillit byggs nedifrån och upp. Lokala problem\r\nlöses med lokala resurser. Med självtillit har man en\r\nöppen inställning till omvärlden men vill minimera\r\nberoendet av den. Självtillit är alltså något helt\r\nannat än självförsörjning, som innebär att man\r\nsluter sig helt inom de egna gränserna.</pre><pre>Herr talman! Det skulle vara mycket intressant\r\natt få reda på när vi kan få se en regeringspolitik\r\nsom bygger på solidarisk fördelning inom de\r\ngränser som jordens resurser räcker till för, här\r\nhemma lika väl som i biståndspolitiken.</pre><pre>Jag yrkar bifall till en del av våra reservationer,\r\nnämligen nr 4, 10, 11, 24, 53 och 124. Jag tycker att\r\ndet är angeläget att inte strunta i de målsättningar\r\nsom vi har dragit upp när vi har debatterat frågan.\r\nJag stöder naturligtvis alla våra övriga\r\nreservationer, men jag tänker inte yrka bifall till\r\nfler. Det är inte heller säkert att vi kommer att\r\nbegära votering om samtliga. Det får vi ta en\r\ndiskussion om.</pre><pre>Anf. 14 KARL-GÖRAN BIÖRSMARK (fp)\r\nreplik:</pre><pre>Herr talman! Marianne Samuelsson tycker att det\r\när underligt och beklagansvärt att inte folkpartiet\r\nliberalerna ställer upp på en översyn av och en\r\nutredning om biståndet. En sådan utredning skulle,\r\nsäger Marianne Samuelsson, klargöra skillnaden\r\nmellan moderaterna och folkpartiet.</pre><pre>Jag tror inte att det behövs någon utredning för\r\natt se skillnaden mellan moderaterna och\r\nfolkpartiet liberalerna när det gäller\r\nbiståndspolitiken. Den skillnaden har framkommit\r\nalldeles tydligt här i dag, så den motiveringen för att\r\ngöra en utredning ger jag inte mycket för.</pre><pre>Det låter som om det inte utreds på det här\r\nområdet. Om Marianne Samuelsson ser efter i\r\nbetänkandet på s. 76 och 77, finner hon en\r\nredagörelse för vad som görs på\r\nutredningsområdet. Under årens lopp har det skett\r\nen översyn av SIDAs organisation, av biståndet\r\ngenom enskilda organisationer,\r\nforskningsbiståndet och katastrofbiståndet. Det\r\nhar gjorts en översyn av biståndsmålen,\r\nkultursamarbetet med uländerna, den statligt\r\nfinansierade u-landsinformationen, vissa aspekter\r\npå u-kreditsystemet, m.m.</pre><pre>Så det utreds ständigt, och folkpartiet liberalerna\r\ntycker att det är ett bra sätt att gå till väga, att\r\nutreda bitar av biståndet. Det pågår också\r\nutredningar just nu, bl.a. det nordiska projektet\r\n''FN i utvecklingssamarbetet'', som kommer att\r\navslutas under 1991. Vidare utreds det\r\nmultilaterala biståndet, och den utredningen\r\nkommer att ha sitt slutjusteringssammanträde\r\nnågon gång i maj. Vi har också haft en utredning\r\nsom heter ''Bra beslut -- om effektivitet och\r\nutvärdering i biståndet''.</pre><pre>Det är ingalunda så att det inte utreds. Vi får svar\r\npå en hel del frågor. Folkpartiet liberalerna är\r\nnaturligtvis beredda att gå vidare med att utreda\r\nbiståndet men inte att göra en övergripande\r\nutredning om biståndsmål och sådana saker. Det\r\nfinns skillnader mellan moderaterna och folkpartiet\r\nliberalerna i fråga om storleken på biståndet, men\r\ndet behöver inte utredas. Det är helt klart som det\r\när.</pre><pre></pre><pre>Anf. 15 MARIANNE SAMUELSSON (mp)\r\nreplik:</pre><pre>Herr talman! Det som utreds är inte riktigt det som\r\njag tänker mig i den stora utredning som jag vill ha\r\nvad gäller framtida målsättningar med biståndet.\r\nDet som har utretts tycker jag mer liknar revision,\r\natt man alltså går tillbaka och ser efter hur\r\nverksamheten har fungerat, om man har fått det\r\nresultat man har velat på de små bitar som\r\nutredarna tittar på. Men jag tror inte att vi löser\r\nvärldens problem med en biståndspolitik. I så fall\r\nskulle vi nog behöva gå upp betydligt högre än 2 %\r\nför att över huvud taget komma till rätta med de\r\norättvisor som finns i världen.</pre><pre>Vi måste se över målen mer övergripande. Hur\r\nskall vi i framtiden hantera den resursfördelning\r\nsom finns i världen och det otroliga resursslöseri\r\nsom vi ägnar oss åt i i-världen? Vi måste ge\r\nmöjligheter till u-länderna att också utvecklas och\r\nfå en del av den gemensamma kakan. Som det ser\r\nut nu är det faktiskt så att 20 % av världens\r\nbefolkning förbrukar 80 % av världens resurser.\r\nDet är naturligtvis ohållbart om man samtidigt\r\nmenar att vi skall ha en rättvisare fördelning i\r\nvärlden. Det är en sådan typ av stor utredning som\r\nvi verkligen behöver för att kunna få i gång en\r\ndebatt igen om vad vi menar med bistånd, vad vi vill\r\nha och vad det är för mål vi skall sätta upp. Skall\r\növer huvud taget det nuvarande biståndet vara det\r\nsom gäller? Är det kanske inte så att vi på ett helt\r\nannat vis än i dag måste fördela resurserna?</pre><pre>Anf. 16 KARL-GÖRAN BIÖRSMARK (fp)\r\nreplik:</pre><pre>Herr talman! Det behövs ingen utredning för det\r\nsom Marianne Samuelsson talar om här, nämligen\r\nen rättvisare fördelning. Vi är överens om att vi\r\nmåste ha detta, Marianne Samuelsson och jag.</pre><pre>Marianne Samuelsson låter här påskina att hela\r\nvärldsekonomin skulle utredas. Det kommer\r\nknappast att låta sig göras. Det kommer i alla fall\r\ninte att komma ut någonting konkret av detta. Det\r\nvi gör nu är att vi utreder det multilaterala\r\nbiståndet. Vi ser t.ex. på hur mycket pengar det\r\nfordras för att FN-organen skall fungera\r\neffektivare. Vad kan man göra där för att FN-\r\norganen skall utföra ett effektivare och bättre\r\narbete. Jag är övertygad om att vad de behöver är\r\nytterligare medel. De har ont om pengar. Detta kan\r\nsäkert Marianne Samuelsson och jag konstatera\r\nutan någon större utredning. Jag är övertygad om\r\natt vi måste satsa mer.</pre><pre>På 2000-talet måste vi gå vidare med bistånd, inte\r\nbara från Sverige utan även från andra länder, för\r\natt få en rättvisare värld. Det behöver inte utredas.\r\nDet är ganska självklart att så är fallet. Därför\r\nvälkomnar jag naturligtvis att miljöpartiet ställer\r\nupp på att gå vidare mot ett tvåprocentsmål.</pre><pre>Anf. 17 MARIANNE SAMUELSSON (mp)\r\nreplik:</pre><pre>Herr talman! Det är klart att vi ställer upp på att\r\ngå vidare och ge mer resurser till de fattiga. Men vi\r\nmåste faktiskt titta på detta med resursfördelningen\r\ni världen totalt. Karl-Göran Biörsmark talar nu\r\nsom om den nuvarande situationen alltid skall vara\r\nden rådande i världen. De fattiga skall alltid vara\r\nbereonde av någon form av bistånd. Vi skall alltid\r\nge smulorna från den rike mannens bord till de\r\nfattiga länderna. Jag menar att vi måste ha en\r\nannan tingens världsordning. Då måste vi titta över\r\ndetta betydligt djupare än vad som hittills har\r\ngjorts.</pre><pre>Anf. 18 VIOLA FURUBJELKE (s):</pre><pre>Herr talman! Varje dag dör 40 000 barn i u-\r\nländerna på grund av svält och vanliga\r\nbarnsjukdomar. Det är barn som i många fall skulle\r\nkunna räddas till livet. Man känner en viss\r\nmaktlöshet inför de här siffrorna.</pre><pre>Men man skulle också kunna uttrycka det så här.\r\nVarje minut räddas 5 barn från att dö i de vanligaste\r\nbarnsjukdomarna, i mässling, kikhosta och\r\nstelkramp. Genom vaccinationsprogram räddas\r\nminst 2,6 miljoner liv om året.</pre><pre>När det gäller utvecklingen mot demokrati och\r\nrespekt för mänskliga rättigheter är det förvisso\r\nsant att flera av våra programländer fortfarande är\r\nenpartistater, som moderaterna så nogsamt brukar\r\nkonstatera.</pre><pre>Men det kan också uttryckas så här. Det har\r\npåbörjats en utveckling i många av de här länderna\r\nmot en demokratisk utveckling. En utveckling som\r\nvi i våra biståndskontakter aldrig missar att stödja\r\noch kräva en vidareutveckling av. Att vi vill stärka\r\ndemokrati och mänskliga rättigheter återspeglas\r\nockså i att vi har anslagit pengar i en ny anslagspost\r\nsom just heter, Demokrati, mänskliga rättigheter\r\noch humanitärt bistånd. Fattigdomsfrågan i världen\r\när en av de allra svåraste att hantera. Det är\r\nuppenbarligen så att resursflödet från u-länderna\r\ntill i-världen totalt sett är negativt.</pre><pre>Men det kan också uttryckas så här. Bland de allra\r\nfattigaste länderna har det på senare tid varit en\r\nutveckling som innebär att fler av dem nu kan se\r\nresultat av sina ekonomiska omställningsprogram i\r\nform av tillväxt.</pre><pre>Om man studerar två av de viktigaste rapporterna\r\nsom har kommit på det här området på senare tid,\r\nHuman development report och World\r\ndevelopment report, säger de samstämmigt att det\r\nfinns goda utsikter om man kan tillskapa en tillväxt,\r\nom man kan se till att det blir en bättre\r\nresursfördelning och om man dessutom satsar på\r\nsociala reformer.</pre><pre>Med detta vill jag ha sagt att visst finns det många\r\nsvåra problem i biståndet. Men det händer också\r\nmycket positivt, om man bara vill se det, och det\r\nmåste vi ta vara på. Vi behöver även de positiva\r\ndelarna i biståndsdebatten.</pre><pre>Herr talman! Svenskt bistånd håller hög kvalitet\r\noch vi är i förhållande till merparten av de rika\r\nländerna generösa. Medan vi här i riksdagen\r\nfokuserar debatten på om vi har uppnått\r\nenprocentsmålet eller inte, ger OECD-länderna i\r\ngenomsnitt 0,33 % av sina BNP i bistånd. Vår\r\nstörsta insats på biståndsområdet måste väl vara att\r\nanvända allt vårt inflytande för att förmå de här\r\nländerna att öka sitt bistånd och att avstå från\r\nprotektionism som leder till handelshinder.</pre><pre>Bland de 152 reservationer som har fogats till det\r\nhär betänkandet finns det flera som har varit med\r\nförut. Jag skall inrikta mig på att kommentera\r\nnågra av dem. Jag vill samtidigt säga att vi i\r\nutskottet har gjort en fördelning som innebär att\r\nKristina Svensson kommer att ta hand om debatten\r\nsom handlar om biståndsutredningar, världsbanken\r\noch strukturrationaliseringsprogrammet, den nya\r\nmyndigheten, landprogrammeringen, nya\r\nprogramländer och avbrytande av eller minskat\r\nbistånd.</pre><pre>Då vill jag först koncentrera mig på biståndet till\r\nCentral- och Östeuropa. Där har folkpartiet,\r\ncenterpartiet, vänsterpartiet och miljöpartiet\r\nreserverat sig emot att vi har lagt de 300 milj.kr. i\r\nbistånd för i år inom enprocentsramen. Vi tycker\r\nfaktiskt att vi har goda motiv för att göra detta. Vi\r\nhar inte tagit de här pengarna från Afrikas\r\nfattigaste länder. De ryms väl inom den stora\r\nökning av biståndsanslaget som tillkommer under\r\nnästa budgetår. Av 871 milj.kr. i ökning tar vi 300\r\nmilj.kr. till Östeuropa.</pre><pre>Öst- och Centraleuropabiståndet stämmer\r\ndessutom med mycket väl med en del av våra\r\nbiståndspolitiska mål. Det är klart\r\ndemokratifrämjande insatser och ett bistånd som\r\nstår i överensstämmelse med våra miljömål.\r\nDessutom påminner de här biståndsinsatserna\r\nmycket om de som vi framgångsrikt utövar i en del\r\nu-länder, nämligen förvaltningsbistånd. Central-\r\noch Östeuropa kan naturligtvis inte betraktas som\r\nu-länder, men i många fall har de här länderna en\r\nper capita-inkomst som är lika låg som en del av\r\nvåra u-länder. Det är självklart att vi har ett särskilt\r\nansvar för våra nära grannländer. Det är också\r\nsjälvklart att vi skall ta av biståndsanslaget för att\r\nsnabbt komma till rätta med de svåra förhållanden\r\nsom de har i dag för att på det sättet hjälpa dem.</pre><pre>En positiv utveckling i Central- och Östeuropa kan\r\npå sikt gynna u-länderna genom att man kan vidga\r\nkretsen av biståndsgivare.</pre><pre>När det gäller kostnader för flyktingmottagande av\r\nasylsökande från u-länder är det förenligt med\r\nDACs regler. Därmed anser vi också att vi med gott\r\nsamvete kan inrymma detta inom enprocentsmålet.\r\nNär jag nu betonar en procent vill jag att kammaren\r\nskall förstå att vi inte anser enprocentsmålet som\r\nnågonting statiskt. Enprocentsmålet är ett golv inte\r\nett tak. Vi motsätter oss inte på något sätt en ökning\r\nav biståndsanslaget när det finns ekonomiska\r\nresurser för det framöver. Folkpartiet förespråkar\r\nen höjning som på sikt skall leda till 2 % av BNP i\r\nbistånd. Det är naturligtvis lovvärt, men jag är litet\r\nrädd att den här procentdiskussionen skymmer\r\nkvaliteten i biståndet, att kvantiteten blir det\r\nviktigaste och att man glömmer att effektivitet och\r\nundanröjande av handelshinder har långt större\r\neffekt för u-länderna än att långsamt och successivt\r\nöka biståndet.</pre><pre>Man skulle kunna spetsa till det hela litet och säga\r\natt allt bistånd egentligen borde ha som främsta\r\nuppgift att göra sig självt onödigt. Det skall vara\r\nhjälp till självhjälp. Inriktningen måste vara att\r\nbiståndet på alla sätt syftar till att ge u-länderna\r\nsjälvförsörjning, ge dem de marknadsandelar som\r\nde så väl förtjänar. De skall vara medvetna om att\r\nbiståndet ges på mycket lång sikt men att de ändå så\r\nsmåningom skall kunna bli oberoende av biståndet.</pre><pre>Jag skall kort kommentera de reservationer som rör\r\nbiståndsmålen.</pre><pre>Miljömålet har miljöpartiet tagit upp i flera\r\nreservationer. Det låter nästan som om miljöpartiet\r\nvar ensamt om att driva miljöfrågorna när det gäller\r\nbiståndet. Så är det ju inte. Miljöhänsyn präglar allt\r\nbiståndsarbete, alla våra projekt. Inom SIDA är\r\nman i full färd med att utarbeta utbildning för att\r\nman skall kunna göra\r\nmiljökonsekvensbeskrivningar när det gäller\r\nbiståndet.</pre><pre>Vi måste också arbeta för ett ökat\r\nmiljömedvetande i u-länderna. Det räcker inte att\r\nvi här vet att man måste arbeta på ett miljövänligt\r\nsätt. Den medvetenheten måste också komma u-\r\nländerna till del. Man kan inte tvinga den på dem.\r\nSjälvfallet måste vi också satsa på tekniköverföring\r\nså att vi, samtidigt som vi ökar deras medvetenhet\r\nom angelägenheten, kan hjälpa dem att använda\r\nbästa möjliga teknik.</pre><pre>Befolkningsfrågorna poängteras i propositionen.\r\nMen vi har i utskottet funnit att vi vill öka denna\r\nanslagspost ytterligare. Jordens befolkningstillväxt\r\nunder de kommande åren leder till att många\r\nytterligare miljoner människor -- 900 miljoner på\r\n90-talet -- kommer till världen, och 95 % av dem\r\nkommer att födas i u-länderna. De barnen föds till\r\nen mycket oviss framtid. Det är viktigt, både när\r\ndet gäller fattigdomsutvecklingen och när det gäller\r\natt på olika sätt hjälpa enskilda individer och\r\nfamiljer, att satsa på befolkningsfrågorna. Vi\r\ntredubblar anslaget till 30 milj.kr., från de 10\r\nmilj.kr. som hade angivits i propositionen.</pre><pre>Slutligen skall jag säga några ord om det ytterligare\r\nbiståndsmål som miljöpartiet i en reservation anger\r\natt man vill ha, ett sjätte biståndsmål som skulle\r\nvara självtillit. Jag tycker inte alls att detta är något\r\nnytt. Självtillit som biståndsmål är för mig\r\ndetsamma som det mål vi i dag redan har, dvs. att\r\nbiståndet skall främja politiskt och ekonomiskt\r\noberoende och att det skall syfta till resurstillväxt.\r\nDet måste väl vara detsamma som självtillit! Därför\r\nfinner jag inte någon anledning för oss att inrätta ett\r\nsjätte biståndsmål.</pre><pre>Herr talman! Jag yrkar bifall till utskottets\r\nhemställan i dess helhet och avslag på samtliga\r\nreservationer.</pre><pre>Anf. 19 ALF WENNERFORS (m) replik:</pre><pre>Herr talman! Det är utmärkt att Viola Furubjelke\r\npekar på det positiva som sker när det gäller\r\nbiståndet. Hon påminner t.ex. om hur bra det är\r\nmed vaccinering. Det är många barn som dör, men\r\ndet är ändock så att vi räddar många barn. Och\r\ndemokratin är i vissa fall på väg. Jag tror att det är\r\nbra att debatten får den balansen.</pre><pre>Men jag måste få fråga Viola Furubjelke om hon\r\ninte skulle kunna gå så långt i den här debatten i\r\nkammaren att hon medger att det ändå inte känns\r\nså helt bra att vi nu skall göra Uganda till ett\r\nprogramland, att vi alltså skall stötta en president,\r\nMuseveni, vars regim till vardags låter\r\noppositionella politiker och journalister försvinna.\r\nDet kan ju inte kännas helt bra att sådant sker, att\r\nvi stöttar den typen av regim.</pre><pre>Det sitter på läktaren representanter för\r\noppositionen i Uganda. De är liksom jag mycket\r\nnyfikna -- om det inte kunde finnas en tveksamhet\r\nhos Viola Furubjelke inför detta.</pre><pre>Anf. 20 PÄR GRANSTEDT (c) replik:</pre><pre>Herr talman! Viola Furubjelke sade att vi måste\r\nförsöka förmå andra i-länder att ge mera bistånd,\r\noch det håller jag mycket gärna med om. Men visst\r\nmåste det vara ett problem för den svenska\r\nregeringen att försöka förmå andra i-länder att ge\r\nmera, samtidigt som vi sänker vår ambitionsnivå.\r\nDet är ju så att regeringens förslag nu -- och\r\nmajoritetens förslag här i kammaren, nämligen\r\nsocialdemokraternas och moderaternas förslag --\r\ninnebär att vi har skurit ned biståndet med 1 miljard\r\nkronor jämfört med vad det skulle vara om vi hade\r\nuppehållit enprocentsmålet. Hur skall vi, samtidigt\r\nsom vi alltså skär i vårt bistånd, kunna gå ut och\r\nbegära, med något slags trovärdighet, att andra\r\nskall höja sitt? Jag tycker att det måste vara ett\r\nmycket stort problem.</pre><pre>Nu vill jag gärna säga att jag tycker litet synd om\r\nViola Furubjelke i den här debatten, för det kan\r\ninte vara lätt att försvara en så sjuk sak. Försvaret\r\nblir ju inte heller särskilt övertygande.</pre><pre>Viola Furubjelke säger att de här pengarna inte tas\r\nfrån de fattiga länderna i Afrika, utan de tas ur den\r\nstora ökningen av biståndsanslaget. Vad är nu detta\r\nför struntprat? Nominellt ökar biståndsanslaget\r\nmed 871 milj.kr., det är riktigt. Men det räcker ju\r\nmed knapp nöd för att täcka\r\npenningvärdeförsämringen. Det är inga friska\r\npengar, det är inflationsuppräkning -- och knappt\r\ndet. Detta skall då täcka en reell nedskärning på\r\nsammanlagt 1 miljard kronor, om man räknar ihop\r\neffekten av östbiståndet och det här\r\nflyktingbiståndet. Verkligheten är att ni vill beröva\r\nde fattigaste länderna 1 miljard kr. jämfört med de\r\nutfästelser som vi tidigare har gjort. Det tycker jag\r\när mycket allvarligt.</pre><pre>Sedan kan man naturligtvis säga att östbiståndet är\r\ndemokratifrämjande och miljöfrämjande, att det är\r\nförvaltningsbistånd osv. Men snälla nån, det kan\r\nman ju säga om mycken verksamhet. Skall vi\r\nanvända bistånd för att främja demokrati, miljö\r\nosv. även i Sverige? Det är ju också\r\ndemokratifrämjande och miljöfrämjande om vi ger\r\npengarna till statens naturvårdsverk.\r\nHuvudkriteriet för bistånd måste ju ändå vara att\r\ndet skall gå till u-länder.</pre><pre>Vi har dessutom slagit fast att vårt bistånd skall gå\r\ntill de fattigaste u-länderna. Därför är det inte\r\nheller särskilt relevant att påminna om att en del av\r\nde central- och östeuropeiska länderna har lika låg\r\nBNP som vissa u-länder. Det må vara, men det är\r\ninte den krets av u-länder som vi har förbundit oss\r\natt ge bistånd till.</pre><pre>Argumentationen för det här avsteget från\r\nenprocentsmålet är som sagt ganska tunn.</pre><pre>Anf. 21 KARL-GÖRAN BIÖRSMARK (fp)\r\nreplik:</pre><pre>Herr talman! Även Viola Furubjelke har nu\r\nhemfallit åt att tycka att det är för mycket tal om\r\nprocent -- enprocentsmål och tvåprocentsmål.\r\nDebatten borde röra något annat, nämligen hur\r\npengarna används, effektivitet osv. Men jag har ju\r\nhär i dag just talat om att det inte finns något\r\nmotsatsförhållande mellan pengarna och\r\neffektiviteten. Varje krona skall användas\r\neffektivt.</pre><pre>Jag kan förstå att det är besvärande för\r\nsocialdemokraterna att det tjatas om\r\nenprocentsmålet här i dag, den 2 maj 1991. Det\r\nskulle man inte behöva göra om\r\nsocialdemokraterna levde upp till det löftet; då\r\nhade det inte blivit någon diskussion. Tjata inte om\r\nprocenten, stod det i den tidning som Alf\r\nWennerfors refererade till här tidigare. Ja, det är\r\nklart att den som sviker ett löfte inte vill att vi skall\r\ntjata om detta löfte. Men försätter man sig i den\r\nsituationen, får man faktiskt leva med att det\r\npåpekas att löftet sviks.</pre><pre>Nu säger Viola Furubjelke återigen, precis som\r\nbiståndsministern har sagt tidigare, att det är fråga\r\nom golv, inte tak. Men problemet är att golvet har\r\nfått ett hål, där pengar rasar igenom. Det är därför\r\nsom vi är så måna om att det hålet skall täppas till\r\nmed den ytterligare dryga miljard som vi nu vill\r\nsatsa på biståndet.</pre><pre>Jag skriver under på det resonemang som Pär\r\nGranstedt förde här, när Viola Furubjelke låtit\r\npåskina att vi inte tar pengarna från u-länderna. Jo,\r\nvisst gör vi det, och det är det som är problemet.</pre><pre>Anf. 22 MARIANNE SAMUELSSON (mp)\r\nreplik:</pre><pre>Herr talman! Det var ju glädjande att höra att\r\nmiljöhänsynen präglar alla projekt. Så har ju dock\r\ninte varit fallet. Vi har sett otaliga bevis för att\r\nmiljön alltid kommer i andra rummet när det gäller\r\ndet andra målet -- ekonomiskt oberoende och\r\ntillväxt.</pre><pre>Viola Furubjelke talade om att vi måste minska\r\nantalet handelshinder. Jag tror också att det är ett\r\nviktigt led i sammanhanget. Men samtidigt måste vi\r\nockså se till vad vi handlar med. Det gäller t.ex. att\r\nSverige årligen importerar regnskog motsvarande\r\nytan av hela Stockholm stad. Det är något som inte\r\nstämmer med miljömålet, självtillitsmålet eller\r\nhänsynen till människorna.</pre><pre>Vidare har vi frågan om Östeuropa. Jag förstår inte\r\ndiskussionen om enprocentsmålet. Okej, det går\r\natt säga att målet inte är så väsentligt. Det är viktigt\r\nmed innehållet osv. Men det är faktiskt en stor\r\nprincipfråga när man säger att 1 % av BNP skall gå\r\ntill de allra fattigaste i världen, till u-länderna, och\r\nsedan kantrar man över och säger att Östeuropa\r\nockså skall räknas till u-länderna.</pre><pre>Vi har tidigare haft en debatt om behovet av\r\nmiljöbistånd till Östeuropa. Men då fanns det inga\r\nmöjligheter. Det var av rent egoistiska skäl såsom\r\natt Östersjön skulle räddas och andra mål. Det här\r\nstämmer inte. Det är viktigt att vi markerar att vi i\r\nSverige är villiga att behålla enprocentsmålet när\r\ndet gäller bistånd till de allra fattigaste.</pre><pre>Anf. 23 VIOLA FURUBJELKE (s) replik:</pre><pre>Herr talman! Jag vänder mig först till Pär\r\nGranstedt. Jag är oerhört tacksam för den\r\nomtänksamhet om min samvetsnöd som Pär\r\nGranstedt gav uttryck för.</pre><pre>Vi socialdemokrater har inte någon som helst\r\nanledning att skämmas för det bistånd som vi har\r\ndrivit igenom i regeringsställning. Det finns en stor\r\nsamstämmighet. Jag vill inte på något sätt säga att\r\nvi själva skall ta åt oss äran av detta. Men svensk\r\nsocialdemokrati ute i världen står för mycket av\r\nsolidaritet med fattiga länder. Man kan känna det\r\nnär man reser i biståndsländerna. Jag tror också att\r\nPär Granstedt har upplevt det.</pre><pre>Det är förvisso så att bistånd till Östeuropa kan\r\nmotiveras på det sätt som Pär Granstedt beskrev.\r\nMen det leder inte till att vi lika gärna skulle kunna\r\nge bistånd åt oss själva för miljö- och\r\ndemokratifrämjande åtgärder. Sverige är inte ett så\r\nfattigt land.</pre><pre>Pär Granstedt nonchalerade fullständigt ett av\r\nmina argument, nämligen att en del av länderna i\r\nCentral- och Östeuropa ligger på samma per capita-\r\ninkomst som flera av våra biståndsländer. Jag har\r\ninte svårt för att motivera detta. När jag möter\r\nmänniskor från Central- och Östeuropa och hör\r\ndem beskriva hur situationen är i dessa länder i dag,\r\nkänner jag att vi gör rätt. Går det inte att skaka\r\nfram pengarna på annat sätt måste de tas från\r\nbiståndsanslaget. Det är ett väl motiverat bistånd.\r\nAnslagsposten är visserligen avsedd för de allra\r\nfattigaste länderna, men den är ju rubricerad\r\nInternationellt utvecklingsbistånd. I det\r\nsammanhanget tycker jag att Central- och\r\nÖsteuropa platsar väl. Karl-Göran Biörsmark hade\r\nungefär samma invändningar mot mitt inlägg.\r\nEnprocentsmålet är inte på något sätt statiskt och\r\nen gång för alla givet att det skall vara 1 %. Vi kan\r\nmycket väl tänka oss att höja målet. Egentligen har\r\ndet redan gjorts med hjälp av den tekniska\r\nanslagskonstruktion som finns angiven i budgeten,\r\nbl.a. när vi kan ta i anspråk en del av IDA-\r\npengarna. Därtill har vi i särskild ordning för en till\r\ntvå veckor sedan beslutat att öka på\r\nkatastrofanslaget, dvs. ta i anspråk reserverade\r\npengar som på grund av detta måste betalas\r\nytterligare en gång till Världsbanken.</pre><pre>Anf. 24 PÄR GRANSTEDT (c) replik:</pre><pre>Herr talman! Viola Furubjelke sade att hon inte\r\nskäms för socialdemokraternas insatser när det\r\ngäller solidaritet. Jag kan ha en viss förståelse för\r\ndet i ett historiskt perspektiv. Men nog måste det\r\nvara pinsamt när socialdemokraterna nu går ifrån\r\nde stolta mål som man länge har hävdat. Det är det\r\nsom sker nu, dvs. att man släpper ambitionerna när\r\ndet gäller solidariteten, och skär ned biståndet med\r\n1 miljard jämfört med vad det skulle kosta att\r\nupprätthålla enprocentsmålet.</pre><pre>Vi kan kanske kunna kosta på oss den historiska\r\npåminnelsen, att de som drev fram\r\nenprocentsmålet i början av 70-talet knappast var\r\nsocialdemokraterna. Det var centerpartiet och\r\nfolkpartiet som år efter år motionerade om att\r\nuppnå enprocentsmålet snabbare. Dessa motioner\r\nstoppades av samma allians som vi ser i kammaren\r\ni dag, nämligen socialdemokraterna och\r\nmoderaterna. Jag har haft förmånen att få göra en\r\nspecialstudie på den historien. Det är intressant att\r\nkonstatera att det låg till på det sättet. Sedan har\r\nkanske socialdemokraterna varit bättre på att\r\nmarknadsföra sin roll internationellt än vad vi\r\nandra har varit. Men det är alltså fler som har velat\r\natt slå vakt om enprocentsmålet. Nu är det återigen\r\nandra än socialdemokraterna som slår vakt om\r\nenprocentsmålet.</pre><pre>Jag nonchalerade inte alls argumentet om att\r\ncentral- och östeuropeiska länder har samma BNP\r\nsom en del u-länder. Jag kommenterade det i mitt\r\nföregående inlägg, men jag kan gärna upprepa det\r\nom Viola Furubjelke inte lyssnade på vad jag sade.\r\nArgumentet stämmer, men det är inte samma som\r\nde u-länder vi har förbundit oss att ge bistånd till.\r\nVi har nämligen sedan gammalt policyn att ge\r\nbistånd till de fattigaste u-länderna. De ligger på en\r\nhelt annan nivå än de cental- och östeuropeiska\r\nländerna gör. Jag tycker inte heller att det är ett\r\nrelevant argument.</pre><pre>Slutligen säger Viola Furubjelke att biståndet till\r\nöst är viktigt och värdefullt. Det håller jag med om.\r\nMen problemet är att det inte är vi som betalar det.\r\nVi står inte själva för generositeten gentemot Öst-\r\noch Centraleuorpa. Det är våra samarbetsländer i\r\nAfrika, Asien och Latinamerika som finansierar\r\nvår generositet i Öst- och Centraleuropa. Jag tycker\r\natt det känns litet obehagligt. Vi kan alltså inte yvas\r\növer östbiståndet eftersom det inte är vi som har\r\nbetalat det.</pre><pre>Anf. 25 KARL-GÖRAN BIÖRSMARK (fp)\r\nreplik:</pre><pre>Herr talman! Nu säger Viola Furubjelke att\r\nenprocentsmålet utgör ett golv.\r\nSocialdemokraterna vill gå vidare. Det låter bra.\r\nMen problemet är att man inte försvarar den\r\nprocentsiffra som man har utlovat. Först måste\r\nhålet i golvet täppas till, och sedan kan man börja\r\nbygga vidare. Man visar detta med ord men inte\r\nmed handling. Det är därför vi har fått den här\r\ndebatten, vilket jag beklagar. Jag tycker att det är\r\ntråkigt. Vi skulle behöva debattera andra saker än\r\nnivån, som vi var överens om.</pre><pre>Jag förstår inte riktigt resonemanget om de\r\nreserverade pengarna och att de på något sätt skulle\r\nräknas in i regeringens och socialdemokraternas\r\nvilja att öka på utöver 1 %. Det vi gör när vi tar\r\npengar från reserverade medel är att vi lånar från\r\nreserverna. Men de måste fyllas på. Annars lever\r\nvi inte upp till enprocentsmålet. Jag förstår inte det\r\nresonemanget riktigt. Det kan knappast räknas in\r\nsom en ökning utöver 1 %.</pre><pre>Anf. 26 MARIANNE SAMUELSSON (mp)\r\nreplik:</pre><pre>Herr talman! Det är intressant att höra Viola\r\nFurubjelke säga att hon är stolt över den\r\ninternationella solidariteten bland\r\nsocialdemokraterna och samtidigt konstatera att\r\nför att få igenom budgeten måste\r\nsocialdemokraterna ta hjälp från moderaterna. Det\r\nfinns inget annat parti i riksdagen som vill skära ned\r\npå enprocentsmålet och använda det till\r\nÖsteuropa. Vi står för att det behöver läggas på\r\nytterligare pengar.</pre><pre>Hur stämmer det egentligen med de reserverade\r\npengarna? Pengarna till katastrofbiståndet\r\nutgjorde väl inte någon utökning med nya pengar?\r\nDet var väl pengar som togs från pengar avsedda\r\nför andra ändamål för att klara den akuta katastrof\r\nsom vi stod inför?</pre><pre>Anf. 27 VIOLA FURUBJELKE (s) replik:</pre><pre>Herr talman! Jag börjar denna gång med Marianne\r\nSamuelsson, eftersom jag inte hann bemöta henne\r\ni min förra replik.</pre><pre>Det är självklart att pengarna skall betalas tillbaka.\r\nDet innebär också att de används två gånger. Men\r\nvi har inte skrivit något i betänkandet om hur vi i\r\nnästa budget skall finansiera återläggningen. Det är\r\nett lån av reserverade pengar. Men det är förvisso\r\nså att om man räknar ihop de pengar som anslagits\r\ntill bistånd för i år blir det en utökning av den\r\nursprungliga budgeten. Det kan vi vara överens\r\nom.</pre><pre>Det börjar nu bli litet rundgång i debatten om\r\nargumenten beträffande enprocentsmålet. Både\r\njag och mina meddebattörer återupprepar samma\r\nargument.</pre><pre>Jag vill säga till Pär Granstedt, Karl-Göran\r\nBiörsmark och Alf Wennerfors, att de största\r\nproblemen när det gäller biståndspolitiken ligger i\r\ndet faktum att ni tre förespeglar svenska folket att\r\nni skall vara överens om någon slags gemensam\r\nbiståndspolitik till hösten. Det blir det verkliga\r\nfältslaget.</pre><pre></pre><pre>Anf. 28 Statsrådet LENA HJELM-WALLÉN\r\n(s):</pre><pre>Herr talman! Mycket av den senaste tidens\r\nuppmärksamhet har riktats mot den tragedi och det\r\nlidande som drabbat kurder och andra grupper som\r\ntvingats fly undan Saddam Husseins krigsmaskin\r\noch långvariga förtryck. Ytterligare minst en och en\r\nhalv miljon män, kvinnor och barn kan nu fogas till\r\nvärldens över femton miljoner flyktingar.</pre><pre>Jag kom nyligen tillbaka från ett besök bland\r\nflyktingarna i Iran och Turkiet. Det är djupt\r\ntragiskt att höra människors berättelser om sin\r\nflykt, deras oro inför framtiden, liksom att uppleva\r\nde mycket svåra förhållandena i flyktinglägren.\r\nFramför allt är det barnen som far illa.</pre><pre>Jag fick också bekräftat att de svenska insatserna\r\nhar varit till stor hjälp. Sverige var snabbt på plats.\r\nDe internationella insatser som görs är dock\r\nfortfarande otillräckliga. Denna katastrof är så\r\nomfattande att omvärlden måste komma till hjälp\r\nmer än vad som hittills har skett. Samtidigt måste\r\nsådana förhållanden skapas inne i Irak att det blir\r\nmöjligt för flyktingarna att återvända.</pre><pre>FNs flyktingkommissarie, Sadako Ogata, ringde\r\nmig i förmiddags för att vi skulle kunna jämföra\r\nintryck från området men också för att diskutera\r\nhur vi skulle kunna gå vidare. Jag meddelade henne\r\ndå att regeringen är beredd att gå in med ytterligare\r\nresurser till hjälparbetet för kurderna och andra\r\nirakiska grupper som nu tvingas vara på flykt\r\nutanför sitt lands gränser.</pre><pre>Men det är inte bara i Mellanöstern som man har\r\ndrabbats av denna typ av mänskligt framkallade\r\nkatastrofer. I Afrika är just nu mer än 20 miljoner\r\nmänniskor helt beroende av hjälp utifrån för att\r\növerleva. Orsakerna är huvudsakligen två;\r\nkonflikter och torka. Även här har Sverige lämnat\r\nett mycket omfattande katastrofbistånd. Det är\r\ninsatser som självfallet måste fortsätta så länge\r\nkatastrofläget består. Det är därför nödvändigt med\r\nett omfattande katastrofbistånd nästa budgetår,\r\nnågot som också utrikesutskottet har ställt sig\r\nbakom.</pre><pre>Jag vill här också betona hur viktigt det är att vi\r\nsatsar på det långsiktiga utvecklingssamarbetet.\r\nDet måste vara det som utgör biståndets\r\nhuvuduppgift. Samtidigt som vi har en hög\r\nberedskap för akuta humanitära insatser måste vi\r\narbeta med att undanröja katastrofernas orsaker.\r\nDetta kräver långsiktiga insatser mot fattigdom och\r\nmiljöförstöring och för demokrati och social\r\nutveckling. Det är därför nu av än större vikt att\r\nflera länder än Sverige, Norge, Danmark och\r\nHolland uppfyller FNs mål om minst 0,7 % av\r\nbruttonationalinkomsten till bistånd.</pre><pre>Visst är det så, Pär Granstedt, att Sverige som\r\nnation har rätt att ställa stora krav på att omvärlden\r\nskall göra mera. Vi spelar i en helt annan division i\r\nvad gäller biståndsvolym än de allra flesta rika\r\nländer. Det här ältandet, som en del kallar det, om\r\nprocentsatser har mycket med internationellt\r\ngemensamt ansvarstagande att göra. Om det inte\r\nfinns en procentsats som man skall försöka leva upp\r\ntill -- FN har satt den till 0,7 % -- kan en del smita\r\nundan sitt internationella ansvarstagande. Dess\r\nvärre sker det också bland många länder. Även när\r\nman räknar in östbiståndet i biståndsramen och\r\nkostnaderna för de flyktingar som kommer till\r\nSverige från u-länder, har vi anledning att vara\r\nstolta över vår biståndsvolym och våra insatser.\r\nInternationellt sett klarar vi oss mycket bra i alla\r\njämförelser.</pre><pre>För att tredje världen skall kunna bryta\r\nmassfattigdom och underutveckling krävs ökat\r\nresursflöde till u-länderna. Men detta stöd utifrån\r\nkommer alltid att ha sina begränsningar.\r\nHuvudansvaret måste ligga på u-landet självt.\r\nBiståndsgivarnas roll är att vara samarbetspartner i\r\nen utvecklingsprocess. Grunden är hjälp till\r\nsjälvhjälp.</pre><pre>En av de viktigaste målgrupperna för det svenska\r\nbiståndet är kvinnor och barn. De utgör merparten\r\nav världens fattiga. Barnens situation har betonats\r\nsärskilt det senaste året genom FNs\r\nbarnkonvention och barntoppmötet.\r\nKonventionen utgör en stark maning till alla länder\r\natt på alla plan se till barnets bästa.</pre><pre>Svenskt bistånd riktas i stor utsträckning mot\r\nsektorer som påverkar barns och kvinnors\r\nsituation. Detta gäller även befolkningsfrågorna\r\nsom många talare i dag berört. Jag välkomnar\r\nriksdagens intresse för befolkningsfrågorna och\r\nderas betydelse inom biståndet. För en vecka sedan\r\nvar chefen för FNs befolkningsfond, Nafis Sadik, i\r\nStockholm. Hon är också generalsekreterare för\r\n1994 års befolkningskonferens. Vi kunde i samtal\r\nmed henne från svensk sida försäkra om ett aktivt\r\nsvenskt stöd också fortsättningsvis i\r\nbefolkningsfrågorna. Det kan ske via multilaterala\r\nkanaler, men också genom ökade insatser via\r\nbilaterala kanaler.</pre><pre>Dessa frågor är naturligtvis viktiga för kvinnor. Det\r\när viktigt att ha ett bistånd som stöder hälsovård,\r\nundervisning och annan social välfärd, liksom att vi\r\nbidrar till att höja värdet av kvinnors arbete. Det\r\nkan ske dels genom att ge kvinnorna tillgång till\r\nresurser och kunskap, dels genom att hjälpa dem\r\natt få sina rättigheter eller förutsättningar för att\r\nkräva sina rättigheter. Det är ett viktigt inslag i ett\r\nbistånd som också syftar till att främja demokrati.</pre><pre>Det mesta av det svenska biståndet går sedan länge\r\ntill Afrika. Det är naturligt, eftersom det är just\r\nAfrika som lider av snart sagt alla\r\nutvecklingsproblem. Bristen på demokrati är ett.\r\nDet är därför nödvändigt att i-länderna ökar sin\r\nresursöverföring till u-länderna genom bistånd,\r\nskuldlättnader och rättvisare handel. Men ansvaret\r\nmåste delas. U-länderna kan inte bara ses som\r\noffer, Bengt Hurtig. Det krävs också att u-länderna\r\nför en utvecklingsfrämjande ekonomisk politik,\r\ninkluderande strukturanpassning. Men då måste vi\r\nockså se till att u-länderna får extra stöd för att\r\nundvika alltför negativa effekter på områden som\r\nhälsovård och skola.</pre><pre>I Afrika genomför nu många länder viktiga\r\nreformer i riktning mot en marknadsanpassad\r\nekonomi. Med biståndet stöder vi dessa\r\nansträngningar. Men vi betonar samtidigt att detta\r\nkräver särskild omsorg om miljön och satsningar på\r\nde sociala sektorerna. Enbart marknaden kan inte\r\nlösa fattigdomsproblemen, det visar också vår egen\r\nhistoria.</pre><pre>Det finns nu mitt i alla svårigheter, som man i dag\r\nkan se i u-länderna, en tendens till ljusning inte\r\nminst i en rad afrikanska länder som genomför\r\nekonomiska reformer. Det inger hopp om att\r\nAfrika kan finna utvägar ur sin kris. Till detta\r\nökade hopp bidrar också förändringarna i riktning\r\nmot ökad demokrati och respekt för de mänskliga\r\nrättigheterna. Flera afrikanska länder, däribland\r\nmånga av våra samarbetsländer, har på senare tid\r\ntagit viktiga steg mot politisk pluralism och\r\nflerpartisystem.</pre><pre>Under 1980-talet har svenskt bistånd markerat\r\ndessa frågor allt tydligare. Jag vill inte överdriva\r\nSveriges roll för de demokratiska förändringar som\r\npågår i Afrika, men jag är övertygad om att\r\nSveriges och andra länders biståndsnärvaro i dessa\r\nländer och vår målmedvetna strävan att genom\r\ndialog och genom utformningen av biståndet\r\nfrämja en demokratisk utveckling är en av många\r\norsaker till det som nu sker.</pre><pre>I detta läge, när de afrikanska länderna arbetar\r\nbåde med demokratisering och med svåra\r\nekonomiska reformer, är det viktigare än på länge\r\nmed ett starkt stöd utifrån. Därom råder också,\r\nsom framgått av den här debattten, en stor enighet i\r\nSveriges riksdag. Det enda undantaget är moderata\r\nsamlingspartiet -- som vanligt, skulle jag kunna\r\ntillägga. Även i år utmärker sig moderaterna som\r\ndet enda riksdagsparti som vill överge\r\nenprocentsmålet och skära ner biståndet till de\r\nfattiga.</pre><pre>Jag förstår att Alf Wennerfors gärna tar till\r\nargument som att man skall sluta att tjata om\r\nprocenttal. Jag menar att det är viktigt att vi har en\r\ndiskussion. Även när jag får kritik i det avseendet\r\nfrån flera partier, tycker jag att det är viktigt att vi\r\nför den debatten. Volymen är väl så viktig som\r\nkvaliteten -- det ena betingar det andra.</pre><pre>Jag beklagar att ett parti här mäler sig ur. Det skulle\r\nha varit ett styrkebevis för Sveriges internationella\r\nanseende om alla riksdagens partier slutit upp\r\nbakom principen om en procent i bistånd.</pre><pre>Ett kärt argument hos moderaterna för att skära\r\nner vårt bistånd är bristen på demokrati i fattiga\r\nländer. Argumentet är att vi skulle främja en\r\ndemokratisk samhällsutveckling bättre genom att\r\nminska biståndet till de fattiga människor som inte\r\nhar haft lyckan att födas i ett land med\r\nflerpartisystem. Men, Alf Wennerfors, ingen har\r\nhittills lyckats bevisa att demokratiutveckling skulle\r\nfrämjas av fattigdom och av bristande sjukvård,\r\nutbildning, kommunikationer osv.</pre><pre>Uganda har diskuterats mycket här, och jag vill ta\r\ndetta land som exempel, eftersom jag just fått fram\r\nuppgifter på vad våra insatser i Uganda består i.\r\nDet är inte, Alf Wennerfors, ett regimstöd det\r\nhandlar om. Det är ett brett samarbete med\r\nsvenska internationella organisationer, med FN-\r\norgan och med Världsbanken. Genom UNICEF\r\nsamarbetar vi för att få fram vatten och en bättre\r\nhälsovård. Genom Världsbanken stöder vi ett\r\nprogram för att rehabilitera hälsovården i Uganda.</pre><pre>Det finns också ett direkt fattigdomsinriktat\r\nprogram, som behövs just därför att Uganda\r\ngenomför ett strukturrationaliseringsprogram. Vi\r\ngör omfattande AIDS-insatser genom\r\nVärldshälsoorganisationen, UNICEF och Röda\r\nkorset. Vi stöder kooperationen, och vi ger\r\nvalutastöd. Både stöd till kooperationen och\r\nvalutastödet via Världsbanken är till för att\r\nbönderna skall kunna köpa utsäde, klara\r\ntransporter, osv. Vi stöder småföretagarna genom\r\natt de får låna i Östafrikanska utvecklingsbanken.\r\nDet görs insatser för mänskliga rättigheter, för\r\nkvinnobistånd, miljöbistånd osv.</pre><pre>Jag har väldigt svårt att förstå att demokratin i\r\nUganda skulle förbättras om vi inte gav detta stöd.\r\nJag tycker att Alf Wennerfors måste försöka bevisa\r\ndet för oss.</pre><pre>Jag har tagit detta så här utförligt, eftersom jag\r\nanser att man måste ha något så när klart för sig vad\r\ndet är man säger när man anklagar ett land eller\r\nvårt bistånd till det landet på det sätt som Alf\r\nWennerfors här gör.</pre><pre>Moderaterna vill vidare avveckla biståndet, på\r\nkortare eller längre sikt, till 12 av våra 19\r\nprogramländer. Jag vill då gärna fråga: Vilka andra\r\nfattiga länder vill ni då göra till programländer?\r\nEller vill ni helt enkelt dra in det här biståndet? Var\r\nfinner ni de länder som är demokratiskt så\r\nfullgångna att de platsar på den moderata\r\nbiståndskartan?</pre><pre>Enligt min mening måste man när man arbetar med\r\ndemokratifrågor se detta som en del i ett lands hela\r\nutveckling, där också ekonomiska och sociala\r\nförhållanden är avgörande. Detta samtalar vi\r\nnaturligtvis om, inte bara med statschefer, Alf\r\nWennerfors, utan naturligtvis även med politiker på\r\nalla nivåer och med företrädare för myndigheter.\r\nJag för dessa samtal, men det gör även alla andra\r\nsom deltar i svensk biståndspolitik. Alf Wennerfors\r\nbehöver därför inte skämta om någon snäll tant som\r\nkommer och för samtal. Det handlar inte om detta,\r\nutan här har vi en konsekvent linje rätt rakt\r\nigenom.</pre><pre>Men det är inte bara samtalen och dialogen som är\r\ndet viktiga, utan det viktiga är vad vi gör praktiskt\r\nför att främja demokratin. Hela vårt bistånd är\r\ninriktat på att man skall få en utveckling till stånd.\r\nDetta är i sig demokratifrämjande. Vidare är\r\nnaturligtvis valet av samarbetsprojekt och\r\narbetsmetoder viktigt. Demokratimålet finns med i\r\nallt bistånd. Särskilt viktigt är naturligtvis det\r\nspeciella demokratianslaget, som jag föreslagit i\r\nbudgetpropositionen och som faktiskt uppgår till\r\növer en halv miljard kronor. Vi kan slå fast och vara\r\nstolta över att genom svenskt bistånd görs det runt\r\nom i världen mycket viktiga insatser för att främja\r\ndemokratin och respekten för mänskliga\r\nrättigheter.</pre><pre>Herr talman! Internationalism och ömsesidigt\r\nberoende är två nyckelord när det gäller att möta\r\nde utmaningar mänskligheten har framför sig. Allt\r\nflera av de stora överlevnadsproblemen kräver en\r\ninternationell samverkan. Det gäller såväl\r\nmassfattigdom och krig som de globala\r\nmiljöproblemen. Just nu pågår förberedelserna\r\ninför FNs stora miljökonferens 1992. Från svensk\r\nsida har vi framför allt verkat för att konferensen\r\nskall kunna fatta konkreta beslut om handling.</pre><pre>I en värld av ökat ömsesidigt beroende blir det\r\nmultilaterala biståndet allt viktigare. Det\r\nmultilaterala utvecklingssamarbetet är sedan länge\r\nen av de tyngsta posterna i Sveriges bistånd, och så\r\när fallet även i årets budgetförslag. Det är ett\r\nuttryck för den vikt vi lägger vid FN och andra\r\ninternationella organ. Sverige hör därmed till en av\r\nde största bidragsgivarna i flera FN-organ, även\r\nräknat i absoluta tal. De stora resurser vi använder\r\nför multilateralt bistånd gör naturligtvis också att vi\r\nmåste ställa krav på att pengarna används på\r\neffektivast möjliga sätt.</pre><pre>De nordiska länderna har sedan en tid tillbaka\r\narbetat med en gemensam analys om FN i\r\nutvecklingssamarbetet. Syftet är att bidra till en\r\nprocess mot ett starkare FN. Rapporten, som kallas\r\n''FN i utvecklingssamarbetet'', kommer att\r\npresenteras inom kort.</pre><pre>De senaste åren har vi kunnat se dramatiska\r\nförändringar i världen. Aldrig förut har\r\ndemokratins styrka som utvecklingskraft varit så\r\ntydlig. Samtidigt har vi ett läge där hoppet om\r\nverklig nedrustning är större än på mycket länge.\r\nEn större del av världens resurser borde nu\r\nanvändas till fredliga ändamål, social och\r\nekonomisk utveckling. Det finns också en växande\r\ninsikt i hela världen om vikten av internationellt\r\nsamarbete. Detta manifesterades senast för 10\r\ndagar sedan i Saltsjöbaden vid den internationella\r\nkonferens om globalt samarbete som statsminister\r\nIngvar Carlsson stod som värd för. Det är riktigt\r\nsom Pär Granstedt sade att Sverige av tradition\r\nspelar en progressiv roll. Det framkom mycket\r\ntydligt vid denna konferens.</pre><pre>Utvecklingsbistånd kan synas vara en droppe i\r\nhavet, och behoven kan verka oändliga. Ändå vet\r\nvi att bistånd gör nytta, att det är en hjälp till\r\nsjälvhjälp för fattiga människor och fattiga\r\nnationer.</pre><pre>Under de senaste 30 åren har många framsteg\r\ngjorts, även i Afrika, som har de största problemen.\r\nLäskunnigheten har ökat liksom den\r\ngenomsnittliga livslängden. Barnadödligheten har\r\nminskat kraftigt. Trots att befolkningen i u-\r\nländerna har ökat med 2 miljarder har\r\nlivsmedelsproduktionen ökat ännu mer.</pre><pre>Detta får naturligtvis inte skymma de alltjämt\r\nskriande klyftorna mellan fattiga och rika, de stora\r\nflyktingströmmarna, miljöhoten och det lidande\r\nsom fortfarande orsakas av våld och förtryck. Men\r\nde framsteg som trots allt gjorts visar att det går att\r\nförändra verkligheten, om alla är med och tar sitt\r\nansvar. Det bidrag som Sverige kan ge i det här\r\narbetet är ett fortsatt generöst utvecklingsbistånd\r\noch en fortsatt politik för internationell solidaritet\r\noch samverkan.</pre><pre>Anf. 29 PÄR GRANSTEDT (c) replik:</pre><pre>Herr talman! Jag kan inte låta bli att bli litet\r\nimponerad av de djärva grepp som\r\nbiståndsministern tar i den här debatten. Lena\r\nHjelm-Wallén står här i talarstolen och talar med\r\npatos om enprocentsmålet och angriper moderata\r\nsamlingspartiet som det enda parti som ''mäler sig\r\nur'' den stora enigheten om enprocentsmålet. Lena\r\nHjelm-Wallén talar om hur bra det vore om det\r\nfanns en enighet i kammaren och alla ställde upp på\r\nenprocentsmålet.</pre><pre>Men verkligheten är ju den, att Lena Hjelm-Wallén\r\nsjälv har lagt fram ett förslag som innebär att vi\r\nfaktiskt går ifrån enprocentsmålet -- låt vara att det\r\nsker under skydd av en del passande rökridåer. Om\r\ndet hade varit så som Lena Hjelm-Wallén önskar,\r\nnämligen att även moderaterna ställde upp på\r\nenprocentsmålet, då skulle ju regeringen ha fått\r\nstryk. Då skulle biståndet -- mot regeringens\r\nförslag -- ha höjts med en miljard. Jag vill gärna,\r\nherr talman, tro att Lena Hjelm-Wallén innerst inne\r\nhade tyckt att det hade varit riktigt bra. Men det\r\nhade kanske möjligen gett upphov till litet\r\ndiskussioner och litet svårigheter med\r\nfinansdepartementet.</pre><pre>Jag tycker ändå att det är dags att biståndsministern\r\nbestämmer sig. Skall vi slåss för enprocentsmålet,\r\nså låt oss då göra det! Låt oss då se till att vi får de\r\nanslag som krävs för det. I annat fall får vi bara\r\nerkänna att socialdemokratin inte längre står för\r\ndetta uttryck för den internationella solidariteten.</pre><pre>Jag ber om ursäkt för att jag återkommer till detta.\r\nDet har sagts att vi är litet tjatiga, men Lena Hjelm-\r\nWallén sade ju att vi fick diskutera enprocentsmålet.\r\nDet är faktiskt inte heller vi som står för\r\nenprocentsmålet som provocerar fram denna\r\ndebatt, utan det är socialdemokrater och\r\nmoderater som provocerar fram debatten genom\r\natt gå ifrån målsättningen, precis som Karl-Göran\r\nBiörsmark tidigare sade.</pre><pre>Det är också viktigt att vi diskuterar biståndets\r\ninnehåll. Vi vill gärna att vi får till stånd en\r\nordentlig debatt om detta genom att man i en u-\r\nlandspolitisk utredning så att säga tar ett totalgrepp\r\npå frågan. Det har ju i den svenska\r\nbiståndspolitiken skett en ganska stor\r\nomsvängning. Tidigare ställde vi ganska okritiskt\r\nupp på ofta socialistiskt inriktade mottagarländers\r\nkrav och önskemål. Numera är marknadsekonomi\r\nlösenordet, och det är fråga om en kanske lika\r\nokritisk anslutning till Världsbankens ambitioner.\r\nVi skall ställa upp för att se till att det inte blir\r\n''alltför negativa effekter på utbildning och\r\nhälsovård''. Vi glömmer kanske att just utbildning\r\noch hälsovård är lika viktigt för utveckling som en\r\ngod betalningsbalans.</pre><pre>Anf. 30 ALF WENNERFORS (m) replik:</pre><pre>Herr talman! Jag vill för det första säga att jag\r\nuppskattar att biståndsministern efter vad jag\r\nförstår prioriterar biståndsdebatterna i riksdagen.\r\nDet är inte alla statsråd som prioriterar och\r\nrespekterar riksdagen på det sätt som\r\nbiståndsministern gör. Jag tycker därför att det är\r\nbra att vi varje år få ha en sådan här debatt\r\ntillsammans.</pre><pre>Det är för det andra mycket som jag kan instämma\r\ni i biståndsministerns anförande.</pre><pre>För det tredje var det trevligt att biståndsministern\r\nvälkomnar riksdagens intresse för\r\nbefolkningsfrågor.</pre><pre>För det fjärde sade biståndsministern att\r\nUgandastödet inte är något regimstöd. Sedan\r\nberättade biståndsministern vad stödet bestod av.\r\nDet har väl även tidigare varit fråga om ett\r\nmyndighetssamarbete mellan Sverige och Uganda.\r\nMen nu skall Uganda bli ett programland. Detta\r\nmåste väl ändå gå via statsledningen, och det kan\r\nväl därför sägas vara ett regimstöd?</pre><pre>Jag måste för det femte säga att jag har upplevt\r\nbiståndsministern som en väldigt just politiker som\r\ninte tar till låga argument. Men nu har\r\nbiståndsministern faktiskt nått något av ett\r\nbottenläge. Biståndsministern har alltså mage att\r\nsäga att vi moderater menar att det blir demokrati\r\nom vi minskar biståndet till de fattiga människorna.\r\nDet är väl att gå väldigt, väldigt långt! Det\r\npåminner om de arbetsmarknadspolitiska\r\ndebatterna för en del år sedan, där\r\narbetsmarknadsministern påstod att avsikten med\r\nvår politik var att det skulle bli arbetslöshet. Det\r\nhär är något liknande, biståndsministern. Jag\r\ntrodde inte att biståndsministern skulle använda ett\r\nsådant argument mot ett annat parti, att hon skulle\r\nhävda att vi med avsikt skulle sänka biståndet till de\r\nfattiga för att det skall bli demokrati. Jag måste\r\nsäga att det är uppseendeväckande.</pre><pre>Vi ställer på dessa länder det villkoret, att om de\r\nfortsätter med sin diktatur och inte gör något som\r\nhelst för att omvandla landet till en flerpartistat och\r\nföra in demokrati och respekt för mänskliga\r\nrättigheter, då trappar vi ned biståndet. Men det\r\ninnebär, biståndsministern, att biståndet skall\r\nåterfå sin nuvarande storlek så fort man i dessa\r\nländer vidtar åtgärder med syfte att föra in\r\ndemokrati.</pre><pre>Koppla därför inte ihop olika saker på det sättet!\r\nDet anstår inte ett statsråd.</pre><pre>Anf. 31 KARL-GÖRAN BIÖRSMARK (fp)\r\nreplik:</pre><pre>Herr talman! Jag vill först korrigera mina yrkanden\r\nnär det gäller våra reservationer. Jag yrkade i mitt\r\nhuvudanförande bifall till ett antal reservationer,\r\nmen jag tar nu tillbaka yrkandena i fråga om\r\nreservationerna 35, 110, 121 och 151. Orsaken är\r\ninte att jag inte står bakom dessa reservationer,\r\nutan att hanteringen skall bli litet enklare. Jag yrkar\r\nalltså bifall till reservationerna 2, 5, 7 och 15. Det\r\när en praktisk åtgärd.</pre><pre>Jag vill sedan rikta mig till biståndsminister Lena\r\nHjelm-Wallén. Jag skriver under på väldigt många\r\nav de vackra ord som Lena Hjelm-Wallén här\r\nframförde -- så gott som allihop. Jag är övertygad\r\nom att detta verkligen kommer från hjärtat och är\r\nbiståndsministerns uppriktiga mening. Det\r\nlångsiktiga utvecklingssamarbetet är viktigt. Det\r\nmåste till en väldig envishet i det sammanhanget.</pre><pre>Det är också glädjande att biståndsministern säger\r\natt vi skall fortsätta att tjata om den procentdebatt\r\nsom förs här. Det är en viktig debatt, sade\r\nbiståndsministern. Jag uppfattar detta som litet av\r\nett rop på hjälp, som att biståndsministern säger:\r\nBlås på här nu, ni som försvarar enprocentsmålet!\r\nHjälp mig att stå emot finansen och andra som\r\nrycker i pengarna! Jag lovar att vi skall stå upp och\r\nhjälpa till att driva de här frågorna. Det är nämligen\r\nett löfte som socialdemokraterna har ställt sig\r\nbakom. Jag tror att biståndsministern uppfattar det\r\nsom en urholkning, även om jag kan förstå att det\r\när svårt att använda just det ordet.</pre><pre>Jag skulle vilja ställa ett par frågor till\r\nbiståndsministern. I samband med att 1 miljard\r\növer en treårsperiod togs från u-landsanslaget till\r\nanslaget för hjälp åt öststaterna sades det att detta\r\nskulle vara tillfälligt, att det skulle gälla just den\r\nmiljarden. Gäller det fortfarande? Skall de 700\r\nmiljonerna till flyktingar i Sverige uppfattas som en\r\ntillfällig åtgärd, eller är det någonting som skall\r\nrulla vidare? Jag vill inte ha som svar att det är\r\nroligt att från folkpartiet liberalerna få höra att\r\nsocialdemokraterna skall regera vidare och ta\r\nansvaret, utan jag vill ha biståndsministerns syn på\r\ndetta. Är de 300 miljonerna och de 700 miljonerna\r\ntillfälliga, eller skall de -- såsom vi uppfattar det --\r\nrinna igenom hålet i golvet, det golv som\r\nbiståndsministern tidigare sade skulle gälla för\r\nenprocentsmålet?</pre><pre>Anf. 32 MARIANNE SAMUELSSON (mp)\r\nreplik:</pre><pre>Herr talman! Efter att ha hört Lena Hjelm-Walléns\r\ninlägg blir det betydligt intressantare med\r\nenprocentsmålet och vikten av det. Dels har vi\r\nbehovet att driva det gentemot andra länder, som\r\nännu inte kommit upp till den målsättning FN satt\r\npå 0,7 %. Vidare har vi principfrågan: Skall vi\r\nklassa Östeuropaländerna som biståndsländer, och\r\nvad innebär det för andra länders sätt att ge bidrag?\r\nÄr det inte en stor risk att de tar efter oss och tar av\r\nsina medel, som ännu inte uppgår till 0,7 %, kanske\r\n0,3 %, och lägger stora delar av detta i Östeuropa?\r\nMånga länder har insett att det är intressant att vara\r\nmed och investera och eventuellt få upp ekonomin\r\ni öst, för att sedan kunna ha glädje av den för att\r\nöka sin egen tillväxt.</pre><pre>Lösningen på den principfrågan tycker jag det är\r\nviktigt att vi diskuterar oss fram till.</pre><pre>Den fantastiska ökningen på 871 milj.kr. åts\r\nfaktiskt upp av flyktingpengarna 700 milj.kr., och\r\nräckte inte för att täcka Östeuropabiståndet. Det\r\nvar inte mycket att komma med.</pre><pre>Jag tror att det kan vara bra att vi driver på denna\r\nfråga, så att finansdepartementet får upp ögonen\r\nför att vi inte kan ha ett sådant osolidariskt\r\ntänkande, utan måste öka biståndssidan.</pre><pre>En annan fråga, som inte biståndsministern\r\nberörde, men som jag förväntat mig få höra\r\nnågonting om är biståndet i ett kommande EG-\r\nperspektiv. Vi vet att folkrörelsernas möjlighet att\r\npåverka är betydligt sämre inom EG än vad vi är\r\nvana vid. Det kan vara intressant att få reda på vad\r\nsom händer med det svenska biståndet i det\r\nkommande EG-medlemskapet.</pre><pre>Anf. 33 BENGT HURTIG (v) replik:</pre><pre>Herr talman! Det är klart att det är glädjande att\r\nhöra anslutningen till enprocentsmålet. Men trots\r\ndet försöker man på olika sätt lägga ut rökridåer för\r\nen minskning av biståndet till vad jag förstår\r\n0,93 %.</pre><pre>Vi har sedan början på 1970-talet drivit ett arbete\r\npå att uppnå det 0,7-procentsmål som FN lade fast\r\nredan 1970. De ansträngningarna har lett till att\r\nbiståndet från OECD-världen nu är 0,33 % eller\r\nnågonting sådant av bruttonationalintäkten.</pre><pre>När regeringen nu är beredd att minska det svenska\r\nbiståndet förlorar vi en del av vår\r\nargumentationstyngd.</pre><pre>Man säger att i Östeuropa är\r\nbruttonationalprodukten per capita likadan som i\r\nen del av de bättre u-länderna.</pre><pre>Men detsamma skulle man förmodligen kunna säga\r\nom vissa utkantsområden i Portugal. När vi nu har\r\nförhandlingar med EG och kanske också blir\r\nmedlemmar, kommer de länder i Sydeuropa som\r\nhar svaga regioner att ställa tuffa tag på att vi skall\r\nbidra till de fattiga delarna av södra Europa också.\r\nVar skall de pengarna tas? Jag tycker att det skulle\r\nvara välgörande att i dag få höra ett statsråd säga\r\natt de pengar som eventuellt kommer att utbetalas\r\ndit -- det rör sig om många miljarder som skall gå\r\ntill de eftersläpande regionerna -- inte till någon del\r\nkommer att tas av biståndspengar.</pre><pre></pre><pre>Anf. 34 Statsrådet LENA HJELM-WALLÉN\r\n(s):</pre><pre>Herr talman! Först ett tack till Alf Wennerfors för\r\nde vänliga orden. Jag tycker denna debatt är\r\nintressant och vill gärna vara med så mycket jag\r\nkan.</pre><pre>Jag ställde frågan till Alf Wennerfors om detta med\r\natt ni vill ta bort biståndet -- om inte på en gång så\r\npå sikt -- från 12 av de 19 programländerna, om de\r\ninte utvecklar sig i den riktning ni önskar. Om detta\r\nställningstagande är genomtänkt måste ni ha\r\nfunderat på vad ni gör om det inte blir som ni\r\nönskar. Menar ni att ni då inte skall avbryta? Har ni\r\ninte någon alternativstrategi? I så fall är detta bara\r\nett inrikespolitiskt slagträ i debatten.</pre><pre>Jag ber än en gång att få ställa frågan: Vilka länder\r\nbland de fattiga afrikanska länderna kan ni finna\r\nsom uppfyller era krav på mottagarland för svenskt\r\nbistånd? Ni måste i alla fall kunna ta fram några. I\r\nannat fall tycker jag att det ni håller på med är\r\nmycket schablonartat och bara en inrikespolitisk\r\nträta.</pre><pre>Jag fick en direkt fråga vad som händer när Uganda\r\nblir programland. Vi har redan tidigare haft samtal\r\noch överläggningar med ugandiska regeringen om\r\ndet bistånd som nu finns spritt på många händer.\r\nDet kommer att gå till på samma sätt\r\nfortsättningsvis, även om det skrivs ett papper om\r\ndetta med den ugandiska regeringen. Fortfarande\r\nkommer det att vara den svenska kooperationen,\r\nRöda korset, Världshälsoorganisationen, Unicef,\r\nVärldsbanken osv. som är aktörerna. Vi kommer\r\ninte att ha egen biståndsnärvaro ens i Uganda, utan\r\ndet är via enskilda och internationella\r\norganisationer som vårt bistånd kommer att gå.</pre><pre>Så till procentdiskussionen. Jag menar att det är\r\nviktigt att riksdagen ställer upp för\r\nenprocentsmålet. När jag pekar ut moderaterna i\r\ndet sammanhanget, Pär Granstedt -- det verkar\r\nsom om Pär Granstedt inte märkt det -- är det inte\r\ndärför att moderaterna accepterat flera av\r\nregeringens förslag när vi tittar på vad som är\r\ninnehållet i en procent, utan det är därför att\r\nmoderaterna föreslår en minskning på nästan 1\r\nmiljard utöver detta. Det kan ändå inte Pär\r\nGranstedt bortse ifrån och stryka över med\r\nhartassen. Därmed går ju moderaterna kraftigt\r\nunder enprocentsmålet och skiljer ut sig från alla\r\nandra.</pre><pre>Sedan kan vi andra, som ställer upp för\r\nenprocentsmålet, diskutera vad man kan acceptera\r\nsom bistånd inom denna ram. Jag har tidigare gjort\r\nklart att jag inte tycker det är särskilt ärorikt att nu\r\nföra in asylkostnader för flyktingar från u-länder i\r\nbiståndsanslag. Jag hade helst önskat att detta\r\nskulle fortsätta att finansieras över\r\narbetsmarknadsdepartementets budget. Men detta\r\när helt enligt reglerna i OECDs biståndskommitté\r\nDAC. Därmed är det inte underligt att vi i en\r\nsituation med starka budgetbegränsningar på oss\r\nfrån alla områden gör på detta sätt och tar in denna\r\nkostnad inom biståndet. Hur länge? Det beror på\r\nhur budgeten kommer att se ut fortsättningsvis.</pre><pre>Så Östeuropabiståndet. Man måste ha klart för sig\r\nvilka siffror man talar om. Det gäller 900 milj.kr. på\r\ntre år, alltså 300 miljoner om året. Det är 2 % av\r\nhela biståndsvolymen.</pre><pre>Men jag vill gärna säga här att denna miljard nu är\r\nuppe i 1,7 miljarder eller så, och jag tror att inom\r\nen treårsperiod kommer den säkert att vara uppe i\r\n2 miljarder. Men det är andra departement som\r\nställer upp med de tillkommande medlen. Det\r\ntycker jag är bra. Det tyder på att vi fått ett\r\ndiversifierat intresse och ansvarstagande i vårt\r\nfinansiella samarbete med Östeuropa.</pre><pre>Det är inte så lätt att svara på hur länge vi behöver\r\nha bistånd. Det beror på utvecklingen i Östeuropa.\r\nVi är på första året och har några år att se på\r\nutvecklingen. Jag har svårt att bedöma hur det\r\nkommer att vara om tre år.</pre><pre>För att fortsätta huvudräkningen: enprocentsmålet\r\nsom vi alltså upprätthåller innebär i år en ökning på\r\n871 milj.kr. Dessutom har jag föreslagit en annan\r\nanslagsteknik vad gäller Världsbankens\r\nutvecklingsfond IDA. Det gör att vi får loss\r\nytterligare 422 milj.kr. för användning som normalt\r\nbistånd.</pre><pre>Detta innebär att vi tar av en stor ökning och en\r\nredan stor volym när vi bekostar\r\nÖsteuropabiståndet inom biståndsramen. Därmed\r\ntycker jag att man inte behöver skämmas för detta.</pre><pre>Det finns ingen utfästelse till något u-land som vi\r\ndärmed behövt nagga i kanten. Se på\r\nAfrikabiståndet -- det sker en mycket kraftig\r\nökning detta år.</pre><pre>Slutligen till Marianne Samuelsson och Bengt\r\nHurtig: EG-biståndet är en intressant fråga. Men\r\nvårt samarbete med EG är ännu ganska mycket i sin\r\nlinda, vi håller på att lära oss mera om det. Vi har\r\nlänge haft ett nära och gott samarbete med dem\r\nsom står för EG-biståndet. Detta är ett stort och\r\nbetydelsefullt bistånd ute i världen och någonting\r\nsom man skall ha stor respekt för, tycker jag.</pre><pre>Några samarbetspartners -- de som brukar kallas\r\nlike minded -- som Danmark och Holland har också\r\nfunnit att de kan spela en mycket stor roll i EG-\r\nsammanhang och på ett progressivt sätt påverka\r\nEG-biståndet. Därmed vill de gärna ha oss med\r\nsom ytterligare en partner i det sammanhanget.</pre><pre>Det sker nu en analys, och vi kommer till\r\nsommaren som en del i en analys av olika områden\r\nför vad EG-medlemskapet betyder för Sverige, att\r\nockså visa vad EG-biståndet kommer att betyda. Vi\r\nskall alltså svara på det litet senare.</pre><pre>Sedan var det fråga om var EGs regionala fonder\r\nskulle betalas någonstans. Jag kan inte tänka mig\r\natt dessa regionala fonder som finns inom EG skall\r\nbetalas av biståndsanslaget.</pre><pre>Anf. 35 ANDRE VICE TALMANNEN:</pre><pre>Jag får meddela att anslag nu har satts upp om att\r\ndetta sammanträde skall fortsätta efter kl. 19.00.</pre><pre>Anf. 36 ALF WENNERFORS (m) replik:</pre><pre>Herr talman! Jag hade hoppats att\r\nbiståndsministern skulle ta tillbaka det låga\r\nargument som förekom i hennes huvudanförande,\r\nmen hon har ju en chans till att göra det. Jag skulle\r\naldrig komma på tanken att misstänkliggöra min\r\nmotståndare på det sätt som biståndsministern här\r\nhar gjort. Jag sade i den arbetsmarknadspolitiska\r\ndebatten att jag aldrig skulle kunna tänka mig att\r\nmisstänkliggöra Anna-Greta Leijon för att med\r\navsikt föra en sådan politik att det blev\r\narbetslöshet. Sedan tog det ganska snart slut. Jag\r\nhoppas att också denna typ av argumenterande kan\r\nta slut.</pre><pre>Däremot ligger det mycket i att biståndsministern\r\nställer frågan till mig vad det är för andra länder\r\nsom vi skall satsa på. Jag har också funderat på det\r\noch vi har diskuterat den frågan, men vi har inte\r\nkommit så mycket längre.</pre><pre>Samtidigt vill jag säga att om Sverige skulle ställa\r\nsådana villkor, att vi trappar ner biståndet på ett\r\nantal år -- fem, sex, sju eller åtta -- då är jag\r\növertygad om att det skulle hända saker med den\r\ndemokratiska utvecklingen i många av dessa tolv\r\nländer, kanske t.o.m. i alla. Under dessa\r\nförhållanden är vårt förslag till bistånd detsamma\r\nsom biståndsministerns, för att gå tillbaka till den\r\nträta vi nu för.</pre><pre>Skulle vi dessutom få det så att vi kunde påverka\r\nandra länder, alltså följa den tanke Olof Murelius\r\nhade i sin artikel i Svenska Dagbladet i måndags, då\r\nskulle det gå ännu fortare med den demokratiska\r\nutvecklingen i dessa diktaturer.</pre><pre>Sedan bara en sak som jag inte hann med i förra\r\ninlägget. Biståndsministern säger nu att hon inte\r\nträffat så många statschefer och diktatorer under\r\nden här treårsperioden och kunnat tala allvar med\r\ndem. Men, säger hon, vi talar med de andra\r\nrepresentanterna för de här regimerna:\r\nskogsministern hit och samordningsministern där.\r\nVidare sade biståndsministern att andra i hennes\r\nomgivning, hennes medarbetare, talar med dem.</pre><pre>Det är litet blåögt -- ursäkta att jag säger det. I ett\r\nland där man har en diktator är det han som\r\nbestämmer. Människor runt omkring honom --\r\nt.ex. på olika ministerposter -- sitter ofta där på\r\nhans villkor. Att tala med dem om det här viktiga\r\ntror jag inte betyder så mycket. Att tala med\r\nstatschefen, diktatorn, kan, tror jag däremot, så\r\nsmåningom ge resultat tillsammans med att ställa\r\nrejäla villkor.</pre><pre>Anf. 37 PÄR GRANSTEDT (c) replik:</pre><pre>Herr talman! Först till frågan om enprocentsmålet.</pre><pre>Lena Hjelm-Wallén försöker fortfarande ge\r\nmoderaterna en särställning. Jag håller gärna med\r\nså långt att det är klart att moderaterna är värst.\r\nSocialdemokraterna skär ned med 1 miljard i\r\nförhållande till enprocentsmålet. Moderaterna vill\r\nskära ned med 2 miljarder i förhållande till\r\nenprocentsmålet. Det är klart att det är en\r\ngradskillnad, men det är inte en artskillnad. Ni har\r\ndet gemensamt att ni faktiskt går ifrån\r\nenprocentsmålet.</pre><pre>Nu hänvisar Lena Hjelm-Wallén till att\r\nförfaringssättet med asylkostnaderna är godkänt av\r\nDAC. Men vad har det med saken att göra? Vårt\r\nenprocentsmål är inte en utfästelse i förhållande till\r\nDAC, utan det är en utfästelse som Sveriges riksdag\r\nhar gjort i förhållande till u-länderna. Det är en\r\nrelation mellan Sverige och de u-länder som vi har\r\nåtagit oss att hjälpa, och de har nog inte godkänt\r\ndet här. Vi har alltså gått ifrån den utfästelse som\r\nSveriges riksdag gjorde i början av 1970-talet. Det\r\nkommer vi inte ifrån, oavsett vilka principer DAC\r\ntillämpar när man där räknar på sitt 0,7-\r\nprocentsmål.</pre><pre>Jag tycker uppriktigt sagt att det är viktigt att vi är\r\nsakliga i debatten. Lena Hjelm-Wallén upprepade\r\ndet Viola Furubjelke sade om den stora ökningen\r\npå 875 miljoner. Jag vill bara påminna om den\r\nkommentar jag då gjorde, nämligen att den\r\nökningen är bara luft -- det är en nominell ökning.\r\nDen räcker knappast till att täcka inflationen. Det\r\nfinns inga reella nya pengar. Vartenda öre som går\r\ntill asylkostnader och till Östeuropa innebär mindre\r\nresurser till de fattiga länderna.</pre><pre>Sedan påstår Lena Hjelm-Wallén att det är en stor\r\nökning av biståndet till Afrika. Det är ett mycket\r\nhäpnadsväckande påstående. Jag gjorde ett hastigt\r\növerslag och kom fram till att det var en\r\nnettoökning i löpande penningvärde med ungefär\r\n30 miljoner, och det skall då täcka inflationen för\r\nett anslag på två och en halv miljard. Vad det\r\ninnebär är att vårt bistånd till Afrika minskar\r\nkraftigt i reala termer. Det är naturligtvis en följd\r\nav att vi använder pengarna till annat -- till\r\nasylkostnader i Sverige och till stöd till Östeuropa.\r\nDet här har konsekvenser för våra\r\nsamarbetsländer, t.ex. i Afrika -- det kommer vi\r\ninte ifrån.</pre><pre>Men det är också viktigt att vi tittar på hur pengarna\r\nanvänds, och där vill jag igen påminna om den nya\r\ninriktning som har skett av de svenska\r\nbiståndsprioriteringarna. Man har gått ifrån att\r\nsatsa på ländernas prioriteringar och över till att\r\nsatsa på Världsbankens prioriteringar. Det är en\r\ndebatt som jag tycker att vi borde fördjupa i\r\nframtiden.</pre><pre>Anf. 38 KARL-GÖRAN BIÖRSMARK (fp)\r\nreplik:</pre><pre>Herr talman! Man kan fråga sig hur långt en\r\nminister kan gå när det gäller att erkänna ett fel\r\neller ett misstag. Biståndsministern har inte här i\r\ndag tillstått att man har gått ifrån enprocentsmålet.\r\nMen biståndsministern har i alla fall gått så långt att\r\nhon har sagt att det som nu föreslås inte är särskilt\r\närorikt; det var så biståndsministerns ord föll när\r\nhon skulle sätta något slags epitet på det förfarande\r\nmed en miljard av biståndspengarna som vi talade\r\nom. ''Inte särskilt ärorikt''. Det är det förvisso inte!\r\nJag tar det som ett erkännande av\r\nbiståndsministern att hon hade velat göra\r\nnågonting annat, men till detta är hon nu nödd och\r\ntvungen. Det är klart att det då inte är lätt att\r\nförsvara det -- det är en sjuk sak.</pre><pre>Nu tvekar inte biståndsministern heller när det\r\ngäller att fortsätta rulla de här miljonerna, t.ex. till\r\nÖsteuropa, inom enprocentsramen. Jag hade den\r\nuppfattningen att detta var -- jag har för mig att det\r\nsades i biståndsdebatten för ett år sedan -- en\r\nengångsföreteelse. När de här tre åren var slut\r\nskulle det upphöra. Men nu låter det annorlunda.</pre><pre>Det är på det här sättet socialdemokraterna har\r\ngjort gång efter annan under 1980-talet. Jag har\r\nframfört det i mitt inledningsanförande. Jag tänker\r\npå alla de gånger då regeringen har lagt ut\r\ndimridåer och dribblat med biståndet.</pre><pre>Påståendet att Östeuropabiståndet och biståndet\r\ntill flyktingar i Sverige inte naggar på biståndet till\r\nu-länderna håller inte. Precis som Pär Granstedt\r\nom och om igen har sagt haltar det resonemanget.\r\nDet är förvisso inte särskilt ärorikt att föra det\r\nresonemanget!</pre><pre>Något har vi lärt oss av den här debattomgången,\r\ntycker jag, och det är att biståndsministern slåss\r\nganska ensam i regeringen för enprocentsmålet. Vi\r\nkommer från vårt håll att hålla den lågan\r\nbrinnande. Enprocentsmålet är ett åtagande, det är\r\nen viktig signal till andra länder. Det är en felaktig\r\nsignal att nu på vårt håll -- i ett av världens rikaste\r\nländer -- börja darra på manschetten när det gäller\r\natt vara solidarisk och uppfylla våra löften.</pre><pre>Anf. 39 BENGT HURTIG (v):</pre><pre>Herr talman! När vi träffar företrädare för tredje\r\nvärlden märker vi en stark oro för utvecklingen när\r\ndet gäller biståndet. Som exempel tar man\r\nkantringen när det gäller synen på biståndet till\r\nÖsteuropa och även vad som kommer att inträffa\r\nunder EG-anpassningen.</pre><pre>Vi har redan fattat beslutet att uppdra åt regeringen\r\natt söka medlemskap i EG, och det är först efter\r\ndetta beslut som man nu håller på att utreda\r\noerhört centrala frågor för Sveriges hela\r\nutrikespolitik, inte minst synen på alliansfrihet och\r\nneutralitet. Men det är tydligen också så att man\r\ninte tänkt igenom konsekvenserna för biståndet\r\ninnan man slog in på linjen att söka medlemskap i\r\nEG. Det sista beslutet när det gäller riksdagens\r\nmöjligheter att förhindra en medlemskapsansökan\r\nfattades för övrigt i dag.</pre><pre>En konsekvens som väl de flesta av analytikerna är\r\növerens om är att vi i och med ett medlemskap får\r\nett oerhört starkt tryck på oss att minska\r\nskattetrycket här i landet, och det kommer\r\nnaturligtvis också att få konsekvenser för förmågan\r\natt genomföra ett bistånd.</pre><pre>Det gläder mig att vi fick beskedet att medlen till de\r\nregionalpolitiska insatser som skall göras främst i\r\nsödra Europa inte kommer att tas från biståndet.\r\nJag skulle vara glad om även företrädare för de\r\nborgerliga partierna kunde göra en sådan\r\nutfästelse.</pre><pre>Anf. 40 MARIANNE SAMUELSSON (mp)\r\nreplik:</pre><pre>Herr talman! Enligt DAC-reglerna är det okej att\r\nnu, i ett kärvt läge, använda 700 miljoner av\r\nbiståndsmedel till vår flyktingpolitik, säger\r\nbiståndsministern.</pre><pre>För det första kan man då fråga: Kan det kärva\r\nläget möjligen ha ett samband med den\r\nskatteuppgörelse som har träffats med folkpartiet?</pre><pre>För det andra kan man fråga: Är det inte så att vi\r\nhar fört en dålig flyktingpolitik, som lett till att vi i\r\ndet här läget har fått exeptionellt stora kostnader?</pre><pre>Jag talade i mitt anförande litet grand om global\r\nhållbarhet för utvecklingen. Det är då intressant att\r\nur EG-perspektiv titta på vad som är hållbart\r\nlångsiktigt på en enda jord. EG är ju framför allt en\r\nekonomisk sammanslutning där man strävar efter\r\nekonomisk tillväxt. Det kan i och för sig vara bra,\r\nom det är globalt hållbart. Stämmer det med den\r\ninternationella solidaritet som vi vill driva -- och\r\nsom jag antar att även socialdemokraterna vill\r\ndriva -- med en bättre fördelning av jordens\r\nresurser? Eller skapar man nu ännu mer av\r\nbiståndsberoende i framtiden, där man med\r\nenprocentsmål och annat köper sig fri för det man\r\negentligen roffar åt sig av u-ländernas del av kakan?</pre><pre>Anf. 41 Statsrådet LENA HJELM-WALLÉN\r\n(s):</pre><pre>Herr talman! Pär Granstedt är mycket snabb i\r\nmånga avseenden. Han är också snabb i\r\nhuvudräkning, men det kan då också bli litet fel.</pre><pre>Det är så att det som vi när regeringens budget går\r\nigenom ger till Afrika nästa år innebär en avsevärd\r\nökning. Sedan skall man också komma ihåg att\r\näven om vi kan tycka att det är inflationspengar --\r\npengar som beror på en inflationsuppräkning i\r\nSverige -- så är det reala pengar för u-länderna. Det\r\nhar faktiskt varit så konstigt -- ja, så illa, kan man\r\ntycka -- att ju högre inflation vi har haft i Sverige,\r\ndesto mer har vi kunnat överföra till u-länderna\r\nrealt sett. Det är tekniken som är sådan.</pre><pre>Karl-Göran Biörsmark! Det är klart att det är så att\r\nvi alla skulle ha önskat göra mer -- det må gälla\r\nbiståndsområdet eller andra samhällsområden. Det\r\nfinns ingen av oss politiker som vill skära ned\r\nnågonstans -- av ren självbevarelsedrift, egentligen.\r\nIngen vill strama åt eller begränsa. I varje fall gäller\r\ndet oss socialdemokrater -- det kan jag lova.</pre><pre>Det är bara så att vi har ett budgetläge som vi\r\nfaktiskt måste se i vitögat och göra något åt. När vi\r\ni höstas tog in asylkostnaderna för u-landsflyktingar\r\ni biståndsbudgeten var det just i en situation där\r\nman på nästan alla samhällsområden drog åt\r\nsvångremmen en del. Då fick också biståndet vara\r\nmed. Som jag har sagt tycker jag inte att just det är\r\nnågonting att vara särskilt stolt över -- det är, som\r\njag har sagt, inte särskilt ärorikt. Men samtidigt går\r\ndet ju att försvara just därför att detta accepteras i\r\nOECDs biståndsregler. I andra sammanhang\r\nanvänder man väldigt gärna OECDs biståndsregler\r\nför att tala om vad vi får och inte får göra. Det här\r\nfår vi alltså göra och ändå räkna det som bistånd;\r\ndet ingår i enprocentsramen.</pre><pre>Alf Wennerfors upprörs över att jag talar om att\r\nden minskning som blir konsekvensen av\r\nmoderaternas avvecklingsplan för bistånd i tolv\r\nländer kommer att drabba fattiga människor. Det\r\nkommer att öka fattigdomen i de länderna.</pre><pre>När Alf Wennerfors litet troskyldigt säger att han\r\nupprörs över det tror jag att det är så att han inte\r\nmåtte ha insett vad det är moderaterna föreslår. Vill\r\nman avveckla eller minska ett bistånd som har en\r\nfattigdomsinriktning, drabbar det dessa människor.\r\nDet drabbar inte den här diktatorn som Alf\r\nWennerfors talar om. Den personen får faktiskt\r\ninget bistånd.</pre><pre>Jag måste faktiskt också protestera mot det här\r\nsättet att räkna upp en mängd framför allt\r\nafrikanska länder och deras statschefer och\r\nomnämna dem som diktatorer. Jag har en gång\r\ntidigare här i kammaren sagt att jag upprörs av att\r\nexempelvis Alf Wennerfors uttalar att en sådan\r\nman som presidenten i Tanzania, Mwiny i, denne i\r\nsitt umgänge med kollegor i regeringen så timide\r\nman, skulle vara diktator. Det tycker jag faktiskt är\r\nmycket obehagligt och mycket upprörande. Det\r\ngäller inte bara den presidenten, det gäller många\r\nandra också. Jag kan försäkra Alf Wennerfors att\r\njag har talat med alla statscheferna i de länder vi har\r\nbiståndssamarbete med, om nu det skulle vara ett\r\nargument i sammanhanget. Jag tycker inte att det\r\nenbart skall handla om statscheferna, utan det\r\nmåste föras en dialog på alla nivåer för att främja\r\ndemokratin.</pre><pre>Tredje vice talmannen anmälde att Pär Granstedt,\r\nAlf Wennerfors, Karl-Göran Biörsmark, Marianne\r\nSamuelsson och Bengt Hurtig anhållit att till\r\nprotokollet få antecknat att de inte ägde rätt till\r\nytterligare repliker.</pre><pre>Anf. 42 INGER KOCH (m):</pre><pre>Herr talman! Flyktingsituationen i världen är i dag\r\nmycket allvarlig. Flera av talarna har tidigare\r\nberört detta. Vi har t.ex. genom televisionen under\r\nde senaste veckorna på mycket nära håll kunnat\r\nfölja en grupp flyktingars olidliga förhållanden,\r\nnämligen det kurdiska folkets flykt undan diktatorn\r\ni Irak. Biståndsministern har också redogjort för\r\nintrycken från sin resa i det aktuella området.</pre><pre>Men detta är tyvärr bara en liten del av alla de\r\nflyktingar som finns i världen. Människor flyr från\r\nförföljelse eller på grund av väpnade konflikter,\r\ninbördeskrig, miljökatastrofer eller ekonomiska\r\noch sociala problem. Enligt UNHCR -- FNs\r\nflyktingkommissariat -- uppgår antalet flyktingar\r\ntill omkring 15 miljoner. Huvudparten av dessa\r\nfinns i tredje världens fattigaste länder. Det finns\r\ndessutom minst lika många potentiella flyktingar\r\nsom inte passerat nationsgränser, s.k. displaced\r\npersons, vilka inte omfattas av det internationella\r\nskydds- och hjälpsystemet.</pre><pre>Flyktingproblemen är svårast i Afrika. Åratal av\r\nkrig och torka kombinerat med en\r\nbefolkningsexplosion har skapat denna svåra\r\nsituation. Men det är framför allt de många krigen\r\noch striderna som slagit sönder jordbruken och\r\ndrivit stora mängder människor på flykt.</pre><pre>Särskilt svår är flyktingsituationen i länderna kring\r\nafrikas Horn. Striderna mellan de totalitära\r\nregimerna och olika gerilla- och befrielserörelser i\r\nEtiopien, Sudan och Somalia har framkallat en\r\nhopplös situation för omkring två miljoner\r\nflyktingar. Även i Moçambique har många års\r\nstrider mellan gerillan och regimen lett till att en\r\nmiljon människor flytt ur landet och att två och en\r\nhalv miljoner människor är på flykt inne i landet.\r\nSvälten är svår i alla dessa länder och allt fler\r\nmänniskor dör. Exemplen kan flerfaldigas. I\r\nLiberia är över hälften av landets befolkning\r\nflyktingar efter flera års inbördeskrig. Även dessa\r\nmänniskor hotas av svält.</pre><pre>Herr talman! Det är viktigt att Sverige genom ett\r\nökat stöd till FNs flyktingkommissariat, UNHCR,\r\noch till enskilda organisationer på alla sätt försöker\r\nlindra den akuta nöden för de hårt drabbade\r\ninvånarna i dessa afrikanska länder. Vi föreslår\r\ndärför att bidraget till UNHCR höjs med\r\nytterligare 25 milj.kr.</pre><pre>Vi har också i vår biståndsmotion föreslagit att\r\nmedelsramen för bistånd genom folkrörelser och\r\nandra enskilda organisationer skall höjas med\r\nytterligare 15 milj.kr. till 750 milj.kr. De enskilda\r\norganisationerna spelar en stor roll när det gäller att\r\nsnabbt och effektivt förmedla bistånd i olika\r\nformer. Det är därför glädjande att detta yrkande\r\nnu tillstyrks.</pre><pre>Men det är lika viktigt att Sverige på alla sätt även\r\ninitierar och stödjer en utveckling mot demokrati i\r\nde här länderna. Alf Wennerfors har tidigare i\r\ndebatten poängerat detta. Vi får inte genom vår\r\nbiståndspolitik fortsätta att medverka till att\r\ntotalitära regimer kan framhärda med sitt förtryck.\r\nDet är viktigt att Sverige gentemot omvärlden\r\nmarkerar den vikt vi fäster vid en demokratisk\r\nutveckling i u-länderna.</pre><pre>Vi moderater har därför under flera år yrkat på att\r\nett särskilt anslag för demokratibistånd inrättas. Vi\r\ntycker därför att det är positivt att även regeringen\r\noch utskottet nu vill betona behovet av mer riktade\r\ndemokratifrämjande biståndsinsatser. Vi anser\r\nemellertid att anslaget för demokrati, mänskliga\r\nrättigheter och humanitärt bistånd, mot bakgrund\r\nav det stora behovet av riktat stöd till insatser för\r\nförberedelse och genomförande av demokratiska\r\nreformer, bör höjas med 100 milj.kr. till 650 milj.kr.</pre><pre>Herr talman! Sovjets invation och det långvariga\r\nkriget i Afghanistan har framkallat världens största\r\nenskilda flyktingkatastrof. Av världens hela\r\nflyktingpopulation utgör de afghanska flyktingarna\r\nnära 40 %. I dag lever omkring 7 miljoner afghaner\r\ni yttre och inre exil. Ca 3,5 miljoner av dem finns i\r\npakistanska flyktingläger.</pre><pre>Pakistan -- i sig självt ett fattigt land -- har sedan\r\n1979 gjort stora egna uppoffringar för att bistå\r\nmänniskorna i den afghanska flyktingvågen. Även\r\nUNHCR och flera enskilda organisationer har\r\nlämnat ekonomiskt och materiellt stöd. UNHCR\r\nhar nu, som en följd av minskat stöd från\r\nomvärlden, fått minskade resurser när det gäller\r\ndet ekonomiska stödet till de afghanska\r\nflyktingarna i Pakistan. Pakistan kan på grund av\r\nsin egen svaga ekonomi inte fylla upp gapet mellan\r\nde afghanska flyktingarnas behov och den\r\ninternationella hjälpen.</pre><pre>Pakistan är också ett av de länder som kommit att\r\ndrabbas hårt ekonomiskt av Gulfkrisen. Därmed\r\nförsämras landets möjligheter att bistå de\r\nafghanska flyktingarna. Det är därför en\r\növerhängande risk att livsviktiga flyktingprojekt\r\näventyras. Enligt uppgifter i The Pakistan Times\r\nkommer flyktingransonerna generellt att minskas\r\nmed 20 % under 1991. Fotogenransonerna har\r\nredan tidigare skurits ned, med påföljd att\r\nflyktingarna, i en desperat jakt på bränsle för\r\nmatlagning och husvärme, har tvingats börja tära\r\npå det begränsade skogsbeståndet i Pakistan.</pre><pre>Även om det under det senaste året har gjorts stora\r\nansträngningar från FNs sida för att uppmuntra de\r\nafghanska flyktingarna att återvända hem, har den\r\nafghanska verkligheten, med fortsatt krig och\r\nmiljontals minor utspridda på landsbygden,\r\nförhindrat en större återvandring. Människor som\r\nen gång tvingats fly undan bomber och granater\r\nkommer inte att återvända i stor skala förrän freden\r\nhar säkrats.</pre><pre>Det är angeläget att omvärlden i en tid av\r\ndramatiska händelser på andra håll i världen inte\r\nglömmer bort och överger de afghanska\r\nflyktingarna. Dessas marginaler för att överleva har\r\nalltid varit små. En 20-procentig nedskärning av\r\nnödhjälpen kan därför komma att driva fram en\r\nakut katastrofsituation. För att undvika detta bör\r\nSverige medverka till att UNHCR ges ökade\r\nresurser för sitt fortsatta stöd till de afghanska\r\nflyktingarna.</pre><pre>Det är också viktigt att det svenska stödet till\r\nhumanitära hjälpinsatser inne i Afghanistan, som\r\nkanaliseras genom enskilda organisationer, främst\r\nSvenska Afghanistankommittén, Rädda barnen och\r\nInternationella röda korset, fortsätter och att\r\nökade resurser ges. Svenska\r\nAfghanistankommitténs insatser på den afghanska\r\nlandsbygden har visat sig vara mycket effektiva och\r\nhar rönt stor internationell uppmärksamhet. Detta\r\när ett utmärkt exempel på hur effektiva enskilda\r\norganisationer kan vara i hjälparbetet.</pre><pre>Med detta, herr talman, vill jag uttala mitt stöd för\r\nsamtliga moderata reservationer, men jag vill\r\nsärskilt yrka bifall till reservationerna 44 och 109.</pre><pre></pre><pre>Anf. 43 YLVA ANNERSTEDT (fp):</pre><pre>Herr talman! Jag skall ta upp ett begränsat antal\r\nområden som ligger oss i folkpartiet liberalerna\r\nvarmt om hjärtat. Övriga områden har Karl-Göran\r\nBiörsmark tidigare kommenterat. Jag tänker ta upp\r\nfrågor som rör miljön. Vidare tänker jag beröra\r\nnågra av landramarna samt särskilda program och\r\nde områden som angår BITS.</pre><pre>När det gäller frågan om miljön skall de\r\nmultilaterala insatserna räcka till ett stort och vitt\r\nområde. Det gäller då insatser för att förhindra\r\nökenspridning och överodling. Vidare gäller det\r\ninsatser för att skydda regnsskogar samt för att\r\nförhindra olika slags förstöring av kustvatten. För\r\nett så omfattande fält för arbete och insatser räcker\r\nsjälvfallet inte de pengar som regeringen har\r\nföreslagit. Vi har därför plussat på när det gäller\r\ndetta konto med ytterligare 56 milj.kr. att avsättas\r\nför multilaterala miljöinsatser. Vi menar att däri\r\nskall inbegripas 6 miljoner till Mekongkommitténs\r\narbete. Denna kommitté gör värdefulla insatser i\r\nAsien.</pre><pre>Jag vill också något kommentera medelsramen för\r\nsärskilda miljöinsatser. Det här kontot kan ju\r\nanvändas för angelägna och viktiga insatser som\r\ninte naturligen infogas i de vanliga\r\nbiståndsinsatserna och som kanske inte hade gjorts\r\nom det inte hade funnits ett särskilt anslag. Det rör\r\nsig t.ex. om miljökonsekvensanalyser, om stöd till\r\nmetodutveckling, om frivilliga organisationers\r\narbete och om regionalt samarbete. Vi i folkpartiet\r\nanser att en uppräkning bör ske beträffande detta\r\nkonto. Vi har således lagt till 25 milj.kr. i det\r\nsammanhanget.</pre><pre>När det gäller landramarna vill jag först säga några\r\nord om Vietnam. Här vill regeringen höja anslaget.\r\nDet handlar om en höjning från 300 milj.kr. till 325\r\nmilj.kr. Visserligen har det skett en försiktig\r\nkursändring i fråga om ekonomin. Men ännu har\r\ndet inte hänt något på demokratins område.\r\nFortfarande internernas en mängd oliktänkande.\r\nNågon yttrandefrihet finns ännu inte. Och\r\nfortfarande begås en mängd brott mot de mänskliga\r\nrättigheterna. Vidare har invånarna inte några\r\ndemokratiska rättigheter. Vi tycker det är helt fel\r\natt i ett sådant läge premiera Vietnam, som alltså\r\ninte visar några som helst tecken på att vilja införa\r\ndemokratiska rättigheter och åstadkomma en\r\nförbättring. Vi tycker därför att biståndet till\r\nVietnam bör inriktas på en överföring av kunskaper\r\nnär det gäller företagande samt ekonomisk och\r\noffentlig förvaltning. Vi tycker också att ett\r\nförstärkt stöd skall utgå till demokratisk\r\nsamhällsutveckling och till insatser i fråga om miljö-\r\noch hälsovården. Vi anser att 225 milj.kr. räcker i\r\ndet sammanhanget.</pre><pre>I betänkandet sägs det att Sverige verkar\r\ninternationellt för att blockeringen av Vietnam\r\nskall hävas. Jag skulle i det sammanhanget vilja\r\nunderstryka att sådana ansträngningar inte alls\r\nskall fortgå om de inte är förenade med några\r\nvillkor. Det skall vara en självklarhet att steg i\r\nriktning mot en demokratisk utveckling skall tas\r\ninnan Sverige kan understödja arbetet med en\r\nnormalisering av förhållandena när det gäller\r\nVietnam.</pre><pre>Vidare gäller det frågan om landramen beträffande\r\nIndien. Indien är ju ett av våra största\r\nsamarbetsländer. Men Indien är också ett av\r\nvärldens allra fattigaste länder. När det gäller\r\nutvecklingen där blir det alltmer ansträngt. Men\r\nsamtidigt finns det en god grund för ett ytterligare\r\nutvecklat samarbete. Här finns det en etablerad och\r\nrelativt väl fungerande demokrati, och här finns det\r\nett antal lyckade projekt som jag själv -- och jag vet\r\natt flera här också har haft den möjligheten --\r\nkunnat studera närmare. Jag tänker då på projekt\r\nsom gäller detta med rent vatten och hälsovård,\r\nutbildningen i de allra fattigaste byarna samt\r\ninsatser för skogsvård som i sin uppläggning\r\ninvolverar de bybor som man vill skall ändra\r\nattityd. Vi tycker att det är angeläget att satsa\r\npengarna där de uppenbarligen är till stor nytta.\r\nIndien är ett exempel i det avseendet. Vi har därför\r\nlagt till ytterligare 35 miljoner beträffande den\r\nlandramen.</pre><pre>Vi har även tagit upp Nicaragua, Costa Rica och\r\nFilippinerna. Samtliga dessa är demokratier i tredje\r\nvärlden. Två av dem är helt nya. Här har vi alltså\r\nen chans att stödja någonting annat, dvs. att stödja\r\nländer som inte är totalitära socialiststater. Men\r\nvarför är regeringen så ovillig att stödja sådana\r\ninsatser?</pre><pre>Om Nicaragua, som för första gången i landets\r\nhistoria har fått ett demokratiskt valt parlament,\r\nsäger regeringen att utvecklingen inte har gått\r\ntillräckligt fort och att utvecklingen inte har gått i\r\nprecis den riktning som man tänkt sig. Men det här\r\nlandet har faktiskt bara haft ett enda år på sig för\r\natt påbörja en upprustning efter den utveckling som\r\nhar varit och efter det att landets ekonomi har körts\r\ni botten.</pre><pre>Man säger också att det krävs ett betydande\r\ninternationellt bistånd. Vidare säger man att den\r\nföreslagna ramen är lämplig. Men om en\r\ndemokratisk utveckling har påbörjats, finns det\r\nenligt vår mening anledning att ytterligare stödja\r\ndenna. Vi har således lagt till ytterligare en summa\r\npengar här.</pre><pre>Om Costa Rica, som vi i folkpartiet liberalerna vill\r\ngöra till ett programland -- med en landram om 40\r\nmiljoner -- sägs det i betänkandet att det spelar en\r\nviktig roll som förebild i regionen. Vidare kan man\r\nläsa: Skäl talar för ett fortsatt biståndssamarbete.\r\nMen landramen är ingen lämplig form.</pre><pre>Filippinerna är en annan ny kämpande demokrati.\r\nI det avseendet avfärdas förslagen genom att man\r\nsäger att det bistånd som nu utgår har en sådan\r\nkaraktär att det svårligen passar in i en meningsfull\r\nlandram.</pre><pre>Vi för vår del har alls inte föreslagit att biståndet\r\nalltid skall se likadant ut. Vi tycker att det skall ske\r\nen successiv utvidgning. Dessutom vill vi att stöd\r\nskall utgå till gagn för en demokratisk utveckling\r\nsamt för samarbetet med lokala och enskilda\r\norganisationer. Dessutom tycker vi att stödet skall\r\nvara långsiktigt.</pre><pre>I betänkandet säger man också att systemet med\r\nlandramar är motiverad särskilt i fråga om de\r\nfattigaste länderna. Mot den bakgrunden är det\r\nmycket svårt för oss att inse varför Filippinerna inte\r\nskulle kunna bli ett programland. Systemet med\r\nprogramländer ger ju en signal om att Sverige på ett\r\nmera systematiskt sätt vill etablera och bygga ut ett\r\nlångsiktigt biståndssamarbete. Vi menar alltså att\r\nbiståndssamarbetet successivt bör utvidgas och att\r\nmålet skall vara att Filippinerna blir ett\r\nprogramland.</pre><pre>Biståndsministern har i flera sammanhang uttalat\r\natt vårt bistånd måste få en tydligare demokratisk\r\ninriktning. Av den uppräkning som jag har gjort\r\nframgår det att det har skett en uppräkning med 25\r\nmiljoner beträffande det enda kommunistiska\r\nlandet i den här samlingen. Det har alltså skett en\r\nhöjning från 300 till 325 milj.kr. Det enda av\r\nländerna som inte gör några som helst förändringar\r\nför att införa demokrati och för att skydda de\r\nmänskliga rättigheterna får en ordentlig\r\nuppräkning, medan de som verkligen försöker\r\nbehandlas ytterligt snålt. Har verkligen inte\r\nsocialdemokraterna lärt sig någonting alls av\r\nkommunismens sammanbrott i Öst- och\r\nCentraleuropa?</pre><pre>Folkpartiet liberalerna har också särskilt tagit upp\r\nbiståndet till Nepal. Just i dagarna är Nepal\r\nspeciellt aktuellt med anledning av\r\növersvämningskatastrofen i Bangladesh. En av\r\norsakerna till de upprepade katastroferna där är\r\njust skogsskövlingarna i Nepal och markerosionen\r\ni bergen. Jag anser att det senaste händelserna mer\r\nän väl borde räcka för att aktualisera vad\r\nutskottsmajoriteten skriver i betänkandet: ''Får\r\nmiljöproblemen i Nepal katastrofala former -- -- --\r\nställer sig utskottet inte främmande till utökade\r\ninsatser.'' Då skulle jag vilja fråga utskottets\r\nföreträdare: Räcker det med 100 000 döda, vilket\r\nnu rapporteras i de senaste nyhetssändningarna?</pre><pre>Jag vill vidare ta upp ett par frågor som rör BITS\r\nverksamhet, dvs. beredningen för internationellt\r\ntekniskt och ekonomiskt samarbete. Svenskt\r\nbiståndssamarbete har ju skilda modeller för\r\nverksamheten. Vi har SIDA, multilateralt bistånd,\r\nIMPOD, SWEDFUND, BITS och Sarec. Jag\r\ntycker att det är angeläget att slå fast att det finns\r\nett mycket starkt behov av skilda former och\r\nmodeller för olika mottagare. BITS fungerar\r\nutmärkt när det gäller tekniskt samarbete och\r\ninternationella kurser samt hantering av u-\r\nlandskrediter. I motsats till regeringen anser vi i\r\nfolkpartiet liberalerna att BITS tekniska bistånd\r\nbehöver vidareutvecklas och öka. BITS vänder sig\r\ntill länder som har kommit en bit i utvecklingen,\r\nsom har en viss kompetens för att ta emot mer\r\navancerat bistånd och som också kan göra en\r\nmotprestation. De projekt som BITS går in i är ofta\r\nmycket framgångsrika och ger de effekter som man\r\nförväntar. Att då inte satsa på sådan verksamhet\r\nrimmar illa med vad som sägs i andra sammanhang.\r\nVi anser att bra bistånd skall utvecklas och utökas.\r\nDärför vill vi satsa 20 miljoner extra på det tekniska\r\nbiståndet inom BITS.</pre><pre>I detta sammanhang skulle jag något vilja\r\nkommentera BITS största satsning, nämligen\r\nkraftverket i Uri i Indien, som ju nu är aktuellt. Jag\r\nhörde just i den senaste radiosändningen att de\r\nfängslade svenskarna har fått träffa utsända\r\njournalister och att de har hopp om att snart bli\r\nfrigivna, för den organisation som har fängslat dem\r\nhar fått den uppmärksamhet som den önskade. Vi\r\nkan bara hoppas att så är fallet.</pre><pre>Uriprojektet är ett bra projekt och ger billig energi\r\ntill befolkningen och därmed också ett skydd för\r\nmiljön som ju är oerhört utsatt genom\r\nbefolkningens behov av brännved. Det underlättar\r\nför kvinnorna och ger utbildning till flera tusen\r\nmänniskor. I det här projektet ingår miljöhänsynen\r\nsom en naturlig del, men i andra länder kan det\r\nfinnas behov av speciella avgränsade miljöinsatser.\r\nFör sådana projekt vill vi inrätta ett speciellt anslag\r\npå 10 miljoner.</pre><pre>Jag skulle vilja ställa ett par frågor till\r\nsocialdemokraterna med tanke på den konstiga\r\nprioriteringen när det gäller landramarna och våra\r\nkrav på nya programländer: Varför framhärdar\r\nsocialdemokraterna med att favorisera\r\nkommunistdiktaturer när det gäller biståndet?\r\nYtterligare skulle jag vilja fråga om de senaste\r\ndagarnas händelser är tillräckliga för att\r\nsocialdemokraterna skall öka sina insatser i Nepal.</pre><pre>Anf. 44 BIRGITTA HAMBRAEUS (c):</pre><pre>Herr talman! Sverige har av tradition betonat\r\nsmåstater rätt till självbestämmande och\r\noberoende. Den rätten vill vi skall gälla också u-\r\nländer, som kämpar med omställningen från koloni\r\ntill fritt land.</pre><pre>I slutet av 1980-talet förändrades emellertid\r\nSveriges agerande i internationella fora. Vi har\r\nblivit alltmer bundna till Världsbankens och\r\nInternationella valutafondens metoder. Men de är\r\ninte utvecklingsbefrämjande. Där är det inte\r\noberoende som gäller utan ''integrering i\r\nvärldsmarknaden'', integrering på de rika\r\nländernas villkor och krav på regeringarna att ställa\r\nom landets ekonomi så att man sköta\r\nräntebetalningarna på lån till de internationella\r\nfinansinstituten. Resursflödet går numera från u-\r\nländerna till i-länderna, inte tvärtom. Det handlar\r\nom nykolonialism.</pre><pre>De strukturanpassningsprogram som påtvingas de\r\nskuldtyngda länderna har kritiserats allvarligt.\r\nEnligt Unicefs rapport Development with a Human\r\nFace på s. 60 i del I har de flesta länder som gått in\r\nför program som stötts av Valutafonden och\r\nVärldsbanken haft en negativ tillväxt och minskade\r\nproduktiva investeringar. Världsbanken har gett\r\nsina kritiker rätt i mycket, men trots ändrad retorik\r\ni Världsbanken fortsätter man med samma\r\nmetoder.</pre><pre>Världsbanken påstår att man är samstämmig med\r\nde alternativa program som tagits fram för Afrikas\r\nutveckling av t.ex. FNs ekonomiska kommission\r\nför Afrika, ECE, Institutet för afrikanska\r\nalternativ, IFAA, och Sydkommissionen.\r\nFöreträdare för dessa organisationer förnekar\r\nsamstämmigheten och vill i stället att Afrika skall\r\ntillåtas utvecklas enligt sina egna program.</pre><pre>Näst SIDA är Sveriges största biståndsförmedlare\r\nVärldsbankens biståndsorgan IDA. Regeringen\r\ntycks inte ifrågasätta längre om de\r\nstrukturanpassningsprogram som Världsbanken\r\ntvingar u-länders regeringar att anta hjälper dem\r\ntill självständighet och demokrati. Vi undersöker\r\ninte ens om de verkligen är effektiva när det gäller\r\natt ordna upp landets ekonomi och öka\r\nproduktionen. Vi satsar på plåsterlösningar för att,\r\nsom det brukar heta, de ''smärtsamma'' följderna\r\nav anpassningen för de svagaste grupperna i u-\r\nländerna skall lindras.</pre><pre>Sverige bör i stället öka stödet till FNs\r\nbiståndsorgan UNDP, barnorganisationen Unicef\r\noch flyktingbiståndsorganet UNHCR samt\r\nmiljöbiståndet. Regeringen föreslår tvärtom en\r\nnedskärning av det svenska bidraget till UNDP och\r\nmiljösatsningarna. Centerpartiet yrkar på 75\r\nmilj.kr. utöver regeringens förslag till UNDP. Vi\r\nvill också att man satsar ytterligare 15 milj.kr. till\r\nUNCHR och ytterligare 50 milj.kr. till\r\ninternationella miljöinsatser.</pre><pre>Herr talman! Jag yrkar bifall till reservation 37.</pre><pre>Norden är en dominerande finansiär i flera FN-\r\norgan. Vi borde arbeta intensivt för att andra\r\nländer skall göra motsvarande insatser. Vi bör\r\nockså söka påverka FN-organens policy mer än vad\r\nvi gör.</pre><pre>Sverige är t.ex. näst största bidragsgivare i\r\nVärldshälsoorganisationen WHO. Dag\r\nHammarsköldsfondens tidskrift i Development\r\nDialogue slår larm om WHO i sitt senaste nummer.\r\nDen förra chefen Mahlers fina program för\r\nprimärvård och basläkemedel har övergetts till\r\nförmån för läkemedelsjättarnas behov av\r\nmarknader, och man bjuder inte längre motstånd\r\nmot marknadsföringen av bröstmjölksersättning i\r\nfattiga länder, där det inte ens finns rent vatten! En\r\nbarnmatsfabrikanternas rening, IFM, har fått\r\nstatus som NGO hos WHO, dvs. den har\r\nassocierats till organisationen. Det är viktigt att\r\ndärtill särskilt utnämnda personer i UD får\r\nsjälvständigt ansvar och tillräckligt mycket tid att\r\nfölja organisationernas policy och verksamhet på\r\nfältet och rapporterar till regeringen. Vi måste\r\nkontrollera så att vi inte stöder en utveckling som vi\r\nvill motverka!</pre><pre>Utskottet markerar särskilt vikten av insatser för\r\natt minska befolkningsökningen. För att man skall\r\nnå framgångar på detta område är kvinnornas\r\nsituation helt avgörande. Man räknar med att\r\nkvinnorna i Afrika står för 80 % av familjens\r\nuppehälle. Många är ensamstående mödrar. De\r\nnuvarande strukturanpassningsprogrammen gör\r\ndet ännu svårare för kvinnorna att försörja\r\nfamiljen. Och flickorna får sluta skolan för att\r\nhjälpa mamma med småsyskonen. Alla\r\nundersökningar visar entydigt att det bästa sättet\r\natt höja befolkningens levnadsnivå är att utbilda\r\nkvinnorna. Därmed minskar också de oönskade\r\ngraviditeterna.</pre><pre>Världens livsmedelssituation är kritisk, enligt\r\nWorld Watch Institute, vars rapport Tillståndet i\r\nvärlden lämnats till alla riksdagasledamöter. Stora\r\nområden som nu ger det beramade\r\nspannmålsöverskottet brukas med icke uthålliga\r\nmetoder. Grundvattnet sjunker med upp till en och\r\nen halv meter om året på vissa håll. Världens\r\nspannmålslager räcker bara i 60 dagar, och den\r\nrekordstora skörden förra året ökade bara\r\nmängden dagar med några få. Det är oerhört\r\nbetydelsefullt att FN efterfrågar en stor\r\nlagerkapacitet i många länder för att kunna ge\r\ninternationellt livsmedelsbistånd i krissituationer.</pre><pre>Regeringens förslag innebär en reell minskning av\r\nanslaget till World Food Programme. Centerpartiet\r\nföreslår att anslaget räknas upp med 50 milj.kr.\r\nutöver regerings förslag, vilket vi har reserverat oss\r\nför i reservation 52.</pre><pre>Vi bör också åter satsa stort på UNCTAD, den\r\nhandelsorganisation som står på u-ländernas sida.\r\nMålet är att bistånd inte skall behövas, utan att alla\r\nländer skall ha grepp om sin försörjning och\r\nsamverka i handelsutbyte till ömsesidig glädje och\r\nnytta.</pre><pre>När i-länderna fruktade att de råvaruproducerande\r\nu-länderna skulle hålla ihop, liksom de\r\noljeproducerande länderna gjorde i OPEC, var\r\nman villig att lyssna på u-ländernas krav. Nu känner\r\nman sig uppenbarligen inte längre hotad. Priserna\r\npå u-ländernas råvaror pressas ned. Den nuvarande\r\nvärldsordningen är fruktansvärt cynisk och gynnar\r\nde redan rika.</pre><pre>Sverige bör återuppta kampen för en rättfärdig\r\nekonomisk världsordning, där de rika gör rätt för\r\nsig och hjälper fattiga länder att komma loss från ett\r\nensidigt beroende av en stenhård och kall\r\nvärldsmarknad, så att de kan utvecklas på ett sätt\r\nsom de själva känner för.</pre><pre>Sverige bör genom SIDA kunna erbjuda sig att\r\nhjälpa u-länder som vägrar att lyda Världsbanken.\r\nNu är förhållandet det motsatta. Bankirers\r\nsakkunskap räcker inte för att bygga demokrati och\r\nvälfärd. Ökad tillväxt av resurser på ett miljövänligt\r\noch hållbart sätt, en demokratisk utveckling,\r\njämställdhet och oberoende som är våra\r\nbiståndspolitiska mål låter sig svårligen förenas\r\nmed de nyliberala doktriner som driver\r\nVärldsbanken och Internationella valutafonden.\r\nSverige bör frigöra sig från följsamheten gentemot\r\ndessa organ.</pre><pre>Anf. 45 KRISTINA SVENSSON (s):</pre><pre>Herr talman! Jag vill anknyta till den\r\ndemokratidebatt som Alf Wennerfors startade\r\nstrax efter kl. 12.00 i dag. Till att börja med gäller\r\ndet Uganda. Det har nämnts en hel del exempel.\r\nBiståndsministern tog upp konkreta exempel på\r\nvårt bistånd till Uganda. Jag vill förlänga den listan\r\nmed exempel på vad man gör i Uganda för att\r\nstärka demokratiska rättigheter.</pre><pre>Man har bl.a. inrättat ett institut som kallas IGG,\r\nInspector General of Government. Det är en\r\nombudsman som är tillsatt för att granska och\r\nundersöka MR-frågor. Denne ombudsman arbetar\r\nframför allt med att granska korruptionen bland\r\nstatstjänstemännen. Han tar såväl egna initiativ till\r\nundersökningar som initiativ föranledda av\r\nanmälningar från allmänheten. Ombudsmannen\r\nhar tillgång till all information och dokumentation.</pre><pre>Det finns emellertid problem i verksamheten. Det\r\nsaknas kompetent personal. Man är omgiven av\r\nkorruption. Det saknas utrustning. Man arbetar i\r\nmycket undermåliga lokaler.</pre><pre>Tillsammans med några riksdagskamrater besökte\r\njag i somras ombudsmannen. Vi fick då veta att det\r\npågick 300 undersökningar och att 100 rättegångar\r\nhade avslutats. Detta är alltså ett arbete för att\r\nstärka mänskliga rättigheter i Uganda.</pre><pre>TIllsammans med några riksdagskamrater besökte\r\njag i somras ombudsmannen. Vi fick då veta att det\r\npågick 300 undersökningar och att 100 rättegångar\r\nhade avslutats. Detta är alltså ett arbete för att\r\nstärka mänskliga rättigheter i Uganda.</pre><pre>Ett annat exempel är det seminarium som hölls här\r\ni riksdagens lokaler för några veckor sedan.\r\nSeminariet hölls på ett initiativ från Ugandas\r\nambassadör i Norden. Till detta seminarium\r\ninbjöds exilugandier som representerade olika\r\npartier. Dessa hade möjlighet att ställa frågor till\r\nIGG och till justitieministern, som båda var\r\nnärvarande. Det fördes en dialog mellan de\r\nberörda.</pre><pre>Det tredje exemplet är en person som jag träffade\r\ni somras, professor Mandani, som har arbetat vid\r\nMakarere universitetet i Kampala. Han är en\r\nmycket stor regimkritiker. Professor Mandani sade\r\nså här -- det finns de här i kammaren som kan\r\nbekräfta detta uttalande: Jo, Uganda är det land i\r\nAfrika som har det friaste debattklimatet. Därför\r\nstannar jag kvar här.</pre><pre>Detta är några exempel som har stärkt mig i\r\nuppfattningen att beslutet att göra Uganda till ett\r\nprogramland är riktigt.</pre><pre>Om man skall fästa tilltro till det som Alf\r\nWennerfors sade, skulle professor Mandani vara\r\nförsvunnen för länge sedan, och det är han\r\nbevisligen inte. Han arbetar vid ett fritt\r\nforskningsinstitut i Kampala.</pre><pre>Självfallet har den nuvarande regimen en mycket\r\nsvår uppgift. Det förekommer övergrepp och\r\noroligheter i norra och nordöstra Uganda. Det\r\nfinns rester kvar, framför allt inom armén, av det\r\ngamla skräckkabinettet. Det kommer naturligtvis\r\natt ta tid att komma till rätta med allt, men jag anser\r\natt man är på god väg.</pre><pre>Det har inte sagts någonting i debatten här i dag om\r\nstödet och landramen beträffande Kenya,\r\nnågonting som faktiskt ingår i denna\r\ndemokratidebatt. Vi i utskottet har tagit\r\nkonsekvenserna av det som hände i somras i Kenya\r\noch som var kulmen på en rad händelser. Att\r\nDaniel Arat Moy inte ville offentliggöra\r\nhändelserna kring förre utrikesministerns död var\r\nvisserligen inte olagligt enligt kenyiansk lag, men\r\ndet var upprörande enligt vår rättsuppfattning. Två\r\nav de dåvarande ministrarna arresterades. Det\r\nförekom massarresteringar och razzior. Ett\r\nmötesförbud infördes, som gällde under en längre\r\ntid. De nordiska representanterna i Nairobi\r\nprotesterade i en gemensam note. Vi i utskottet vill\r\nmarkera vår uppfattning att Daniel Arat Moy inte\r\nför Kenya mot en demokratisk utveckling. Därför\r\nhar vi tagit initiativ till att sänka biståndsramen för\r\nKenya. Detta är en signal som visar hur allvarligt vi\r\nser på händelserna där.</pre><pre>Det är synd att Alf Wennerfors inte är här. Han\r\nsade att förslaget till ny biståndsorganisation är ''en\r\nprodukt av skrivbordsbyråkraters vänsterflum''.\r\nDet var dessa ord han använde. Det var det betyg\r\nsom Alf Wennerfors gav detta förslag. Detta låter\r\nnågot märkligt och jag måste be om ett\r\nförtydligande. Jag kan kanske få ett sådant av Inger\r\nKoch.</pre><pre>När man hör Alf Wennerfors tala låter det som att\r\nmoderaterna inte ställer sig bakom detta förslag.\r\nLäser man reservationen som moderaterna har\r\navgett, tolkar jag den på ett annat sätt. Men jag vill\r\ngärna ha ett förtydligande om var ni står i den här\r\nfrågan.</pre><pre>Det var för att effektivisera delar av det bilaterala\r\nbiståndet, dvs. det bistånd som är näringsinriktat,\r\nsom regeringen lät utreda förutsättningarna för för\r\nen ny organisation. Den här utredningen kom fram\r\ntill att de myndigheter som i dag arbetar med\r\nindustribistånd och näringsinriktat bistånd --\r\nSWEDFUND, IMPOD, SIDAs industribyrå och\r\nBITS -- hade mellan sig en mycket oklar\r\nrollfördelning. Framför allt var\r\nansvarsfördelningen diffus för mottagarländerna.\r\nDe hade svårt att överblicka vem som gjorde vad\r\noch vem de skulle vända sig till. Detta bekräftades\r\nvid fältbesök som vi som deltog i utredningen\r\ngjorde. Vi konstaterade just den förvirring som\r\nrådde när det gällde kompetensområden.</pre><pre>Vi fann också att de olika myndigheterna arbetade\r\nmycket professionellt var för sig. Men vi ställde oss\r\nfrågan om de inte kunde arbeta mer effektivt inom\r\nen annan organisationsform. Vi fann att en\r\nsammanslagning av SWEDFUND, IMPOD och\r\ndelar av SIDAs industribyrå skulle innebära att\r\nman kom ifrån den överlappning som vi såg flera\r\nexempel på. Och man skulle naturligtvis även göra\r\nadministrativa vinster. Vi kom fram till att de små\r\norganisationerna skulle vinna på en\r\nsammanslagning. Det skulle säkert stimulera\r\ngenom erfarenhetsutbyte och större kontaktytor\r\nför den personal som arbetar i dessa organisationer.\r\nVår slutsats blev alltså att en sammanslagning\r\nskulle effektivisera det näringsinriktade biståndet,\r\noch de oklarheter som tidigare rått i\r\nrollfördelningen dem emellan skulle elimineras.</pre><pre>Jag vill emellertid gärna ha ett förtydligande från\r\nmoderaterna. Alf Wennerfors uttalande i morse\r\ntycker jag var mycket märkligt minst sagt.</pre><pre>Jag skall därefter säga något om kvinnobiståndet,\r\nvilket Birgitta Hambraeus berörde. Alla som\r\narbetar med bistånd är övertygade om att bistånd\r\nsom riktas till kvinnor är det bistånd som når\r\nresultat. Kvinnor som ges arbete och får inkomster\r\nanvänder sina inkomster för att se till att barnen får\r\nmat, att de får gå i skola, osv. Vi vet att det är\r\nmycket viktigt att kvinnobiståndet inriktas i all\r\nbiståndsverksamhet.</pre><pre>Utskottet har tillstyrkt en motion som jag gärna vill\r\nlyfta fram. I denna motion föreslås att handläggare\r\nav kvinnobistånd i största möjliga utsträckning\r\nskall vara utsända från Sverige och att man alltså\r\ninte skall ha lokalanställda handläggare. Vi menar\r\natt detta skulle vara en kompetensförstärkning, och\r\ndet kommer också att höja statusen när det gäller\r\nkvinnobiståndet. Vi har alltså föreslagit att\r\nriksdagen skall bifalla denna motion.</pre><pre>Jag vill sedan gå över till att kommentera Bengt\r\nHurtigs anförande. Han hade synpunkter på\r\nstrukturprogrammen. Först vill jag säga något om\r\nstrukturprogrammen. De är avsedda att skapa\r\nhållbara ekonomiska system -- att man skall få\r\nstabila växelkurser, att man skall få ned inflationen\r\noch minska subventionerna. Egentligen går det\r\nytterst ut på att skapa arbete så att människor kan\r\nförsörja sig. Dessa program är nödvändiga att\r\ngenomföra i u-länderna för att dessa länder på sikt\r\nskall komma ifrån sitt biståndsberoende. Men det\r\när alldeles självklart att man i dessa program måste\r\nbygga in skydd för svaga grupper. Vi kan inte\r\nacceptera strukturprogrammen så som vi har sett\r\nexempel på när man började genomföra dem. Man\r\nville då iscensätta dem under en mycket kort tid,\r\noch hänsyn togs inte till att primärundervisning och\r\nprimärvård drabbades på grund av att man var\r\ntvungen att ta ut avgifter. Det betydde att fattiga\r\ngrupper inte längre fick tillgång till hälsovård och\r\nundervisning. Den formen av strukturprogram kan\r\nvi självfallet inte applådera.</pre><pre>Vi har arbetat för att våra biståndspolitiska mål\r\nskall genomsyra även strukturprogrammen. Det är\r\nsjälvklart. I det korta perspektivet har vi tyvärr sett\r\nnegativa följder av detta. Men vi har nu också sett\r\nexempel på hur man är på väg att ändra inriktning\r\npå grund av den kritik som har framförts. Och i ett\r\nlängre perspektiv leder dessa till en hållbar\r\nekonomi. Det är min övertygelse. Det betyder att\r\nt.ex. jordbrukare får avsättning för sina produkter,\r\ndvs. att de får betalt för det som de producerar. Jag\r\nvill sedan åter anknyta till kvinnorna. Det är\r\nnämligen kvinnor som till största delen är\r\njordbrukare i de fattiga länderna. Det betyder att\r\nman härigenom också förbättrar kvinnornas\r\nsituation.</pre><pre>Det är viktigt att vi stöder u-länderna på en\r\nmakroekonomisk nivå, så att de självständigt kan\r\nförhandla med Bretton Woods-institutionerna,\r\nVärldsbanken och Valutafonden, att de inte sitter i\r\nett underläge vid förhandlingsbordet. I dessa\r\nsammanhang tror jag att vi genom biståndsinsatser\r\nhar en uppgift att fylla.</pre><pre>Jag tycker att vi måste diskutera både banken och\r\nfonden. Det skall vi göra eftersom verkligheten är\r\nsådan att Världsbanken är störst bland alla\r\nmultilaterala biståndsförmedlare och spelar i dag\r\nen huvudroll när det gäller biståndet.\r\nVärldsbanken har de största ekonomiska\r\nresurserna, mycket stora resurser när det gäller\r\nforskning och utredningskapacitet och när det\r\ngäller dokumentation. Tidigare i dag har poverty-\r\nrapporten nämnts, som är ett mycket gediget verk.\r\nBanken har också intellektuella resurser som är att\r\nräkna med. Och i dag är verkligheten den att det\r\nfaktiskt är banken som samordnar mycket av\r\nmultilaterala biståndsinsatser i u-länderna. Och det\r\när en ny roll, den roll som tidigare låg på UNDP.\r\nAtt det har blivit på detta sätt beror naturligtvis\r\nväldigt mycket på att de kommersiella bankernas\r\nintresse för u-länderna har svalnat betydligt på\r\ngrund av att u-länderna inte längre är\r\nkreditvärdiga. De är inte intressanta längre. I det\r\nljuset har banken och fonden fått mycket större\r\nbetydelse. Men hela tiden måste vi ställa frågan om\r\nvåra biståndspolitiska mål uppfylls, eftersom vi\r\nsatsar så mycket av våra multilaterala medel på\r\nbanken.</pre><pre>Jag menar att vi måste granska de vackra orden från\r\nbanken. Det vi hör får inte vara bara retorik om att\r\nman bättre skall ta hänsyn till miljön, till en hållbar\r\nmiljö, i de projekt som banken finansierar. Det får\r\ninte vara bara vackra ord när man säger att kvinnor\r\nskall ha ett större inflytande och att man skall ta\r\nstörre hänsyn till kvinnor i biståndet. Det får inte\r\nvara bara vackra ord när man säger att NGO har en\r\npåverkan på bankens verksamhet.</pre><pre>När det gäller det multilaterala biståndet i stort\r\nskiljer sig partierna egentligen inte åt när det gäller\r\nden procentuella volymandelen. Det är ungefär\r\n30 % av biståndet som vi avsätter till det\r\nmultilaterala biståndet. De partier som har mer\r\npengar att röra sig med satsar naturligtvis mer på en\r\ndel av organisationerna. Men i princip kan man\r\nsäga att det faktiskt är samma organisationer som\r\nvi stöder. Och vi gillar så att säga samma\r\norganisationer. Och det är Befolkningsfonden,\r\nUNICEF, flyktingkommissarien och IPPF, som\r\njobbar med familjeplanering.</pre><pre>Ylva Annerstedt frågade om programländer.\r\nFolkpartiet vill se nya programländer, t.ex. Costa\r\nRica. Vår uppfattning är den att Costa Rica är ett\r\nland som icke står på tur för att bli programland.\r\nSjälva systemet med programländer är naturligtvis\r\nflexibelt i sig. Det är inte så, att vi absolut måste ha\r\nett bestämt antal, vilket vi kommer att visa när det\r\ngäller beslutet beträffande Uganda som vi kommer\r\natt fatta litet senare. Costa Rica har faktiskt en\r\nrelativt hög levnadsnivå. Det övergripande målet\r\nför vårt bistånd är ju att utrota fattigdomen. I dag\r\nhar vi bra kanaler i Costa Rica. Bl.a. ger vi stöd till\r\nett område i San José, där det kommer att uppföras\r\nnya bostäder. Det rör sig om ett slumområde och är\r\nett mycket bra projekt.</pre><pre>Ylva Annerstedt nämnde också ett indiskt projekt\r\nsom ger effekt och som så att säga når fram.\r\nSjälvfallet skall vi fortsätta att stödja på det här\r\nområdet. Jag förmodar att hon bl.a. avsåg\r\nUnicefprojektet beträffande vatten- och hälsa i\r\nRajastan.</pre><pre>Landramarna skall naturligtvis inte vara alltför\r\ngivna, och programlandssystemet är inte för alltid\r\ngivet. Det kan förändras, men vi föreslår alltså att\r\nUganda blir nytt programland, och där stannar vi.</pre><pre>Ylva Annerstedt frågade också om insatser i Nepal.\r\nTill Nepal ger vi multilateralt bistånd, bl.a. genom\r\nUnicef och UNDP. Om situationen ändras är det\r\nmöjligt att det kan bli diskussion om\r\nkatastrofbistånd, men för närvarande kanaliserar vi\r\ngenom multilaterala organisationer.</pre><pre>Jag yrkar bifall till utskottets hemställan.</pre><pre>Anf. 46 INGER KOCH (m) replik:</pre><pre>Herr talman! Kristina Svensson efterlyste den\r\nmoderata synen på det nya biståndsorganet, eller\r\nvad vi skall kalla det. Vi har en reservation i\r\nbetänkandet och där skriver vi nu klart om vad vi\r\nanser. Att organisationen skall arbeta med\r\naffärsmässig prägel i syfte att åstadkomma en\r\npositiv utveckling av utvecklingsländernas\r\nnäringsliv är bra, men vi tycker att det är olyckligt\r\noch felaktigt att den nya organisationen får\r\nställning av myndighet.</pre><pre>Vi skriver också, att man när man slutgiltigt prövar\r\nuppbyggnaden av organisationen, bör se om man\r\ninte i större utsträckning än vad som nu planeras\r\nkan frikoppla den från statlig verksamhet. Vi tycker\r\natt näringslivet skall delta i verksamheten i högre\r\ngrad.</pre><pre>Enligt vår mening bör även IMPODs ställning\r\nytterligare övervägas. Vi skriver att det är bra om\r\nman eftersträvar ett så nära samarbete som möjligt\r\nmed näringslivet och IMPOD, i synnerhet med\r\nGrossistförbundet.</pre><pre>Anf. 47 BENGT HURTIG (v) replik:</pre><pre>Herr talman! Kristina Svensson sade att det är\r\nnödvändigt med makroekonomiska analyser av u-\r\nländerna. Jag håller med om detta och om att det\r\nbehövs makroekonomiska åtgärder. Naturligtvis\r\nbehövs det också sådant. Men det borde ha gått till\r\npå ett helt annat sätt än nu. Kritiken mot\r\nstrukturanpassningsprogrammen är ju mycket\r\nomfattande. Den kommer från ett stort antal håll,\r\nbl.a. Unicef och Brundtlandrapporten. Vi skulle ha\r\nvelat se mycket mjukare program.</pre><pre>Det är märkligt att man hela tiden måste försvara\r\nde åtgärder som Världsbanken vidtar. Det förs ju\r\nockså en intern debatt i banken. Flera personer har\r\nhoppat av. I fjol vid den här tiden hoppade en\r\nbrittisk cheftjänsteman, Michael Irwin, av. Han\r\nsade att Världsbanken regelbundet överförde stora\r\növerskott. Han anklagade banken för\r\ninkompetens, arrogans och profitbegär på\r\nbekostnad av världens fattiga. Vidare var han\r\norolig med anledning av bankens\r\növerdimensionerade byråkrati, slösaktighet, dåliga\r\nadministration och som sagt obefogade arrogans.\r\nPersonen i fråga är ju inte vem som helst utan en\r\nchef för bankens hälsovårdsavdelning.</pre><pre>En annan medlem av bankens stab Davidson\r\nBudhoo från Grenada har skrivit en bok om det\r\nhär. Han framhåller att det för tjänstemännen\r\nhandlar om första klassens resor och nattklubbar i\r\narbetet på att ruinera infödingarna i Afrika, Asien\r\noch på andra håll. De som är anställda i\r\nVärldsbanken och Internationella valutafonden får\r\nvarje dag en exklusiv, subventionerad lunch i New\r\nYork som skulle kosta 30 dollar men som kostar\r\nbara 5 dollar.</pre><pre>När det gäller miljöfrågorna kan man naturligtvis\r\nsäga att det har blivit en viss tillnyktring och\r\nsjälvkritik. Före jul fick vi en rapport från den\r\nsvenske experten i naturresurshushållning\r\nprofessor Erik Arrhenius. Han hoppade av och\r\navlossade en salva mot Världsbanken. Han sade att\r\nhan inte alls har fått den respons eller den budget\r\nsom krävs för att arbetet skall vara meningsfullt.\r\nHan vill inte vara med i banken som en vanlig\r\nhandläggare och arbeta utan vetenskaplig kvalitet.\r\nOm 54 personer av bankens 4 000 anställda sysslar\r\nmed miljöfrågor, kan man förstå att det är ganska\r\nsvårt att få en ordentlig respons.</pre><pre>Så här kan man gå igenom bankens verksamhet.\r\nDet är många vackra ord, men jag tror att det även i\r\nframtiden kommer att behövas stor vaksamhet och\r\nkritik av verksamheten. Jag tror att kritiken redan\r\nnu har betytt en hel del.</pre><pre></pre><pre>Anf. 48 MARIANNE SAMUELSSON (mp)\r\nreplik:</pre><pre>Herr talman! Även jag vill anknyta till\r\nstrukturanpassningsprogrammen. Kristina\r\nSvensson sade att hon har sett exempel på att\r\nstrukturanpassningsprogrammen har gynnat\r\nkvinnorna. Detta gör mig litet förvånad. Har vi inte\r\nsett många exempel på att just kvinnorna har\r\ndrabbats av strukturanpassningsprogrammen? Det\r\nhar naturligtvis i stor utsträckning varit fråga om att\r\nfå i gång ekonomierna och se till att länderna kan\r\nbetala tillbaka en hel del av skulderna till i-\r\nländerna. På många håll har det varit tuffa tag, och\r\nvi har sett att just kvinnorna har blivit utslagna. Det\r\nskulle vara intressant att få veta var det finns\r\nexempel på att kvinnorna har gynnats av\r\nprogrammen.</pre><pre>Anf. 49 BIRGITTA HAMBRAEUS (c)\r\nreplik:</pre><pre>Herr talman! Kristina Svensson sade att\r\nVärldsbankens och Internationella valutafondens\r\nkommande program måste inriktas på kvinnor och\r\npå en god utveckling. Det får inte vara bara vackra\r\nord, säger hon. Jag håller verkligen med henne. Vi\r\nskiljer oss kanske åt i fråga om bedömningen av\r\nhuruvida det verkligen rör sig om en djupgående\r\nförändring när det gäller Världsbanken och\r\nInternationella valutafonden.</pre><pre>Jag läser helt färska rapporter från u-länderna,\r\nt.ex. Third World Economics, som publiceras av\r\nekonomer i u-länderna. I dessa rapporter förnekas\r\natt det i praktiken över huvud taget är fråga om en\r\nförändring.</pre><pre>Kristina Svensson tycks förlita sig på\r\nVärldsbankens egna påkostade rapporter. Men om\r\ndet nu, Kristina Svensson, visar sig att\r\nVärldsbanken inte är rätt aktör när det gäller att\r\ndirigera u-ländernas utveckling, är då Kristina\r\nSvensson villig att verka för att Sverige skall stödja\r\nu-länder som inte gör upp med Världsbanken och\r\nIMF? Skall vi kunna göra självständiga\r\nbedömningar och faktiskt gå in och hjälpa u-länder\r\nmed strukturanpassningen på u-ländernas egna\r\nvillkor? Det gäller alltså de u-länder som inte lyder\r\nVärldsbanken.</pre><pre>Anf. 50 YLVA ANNERSTEDT (fp) replik:</pre><pre>Herr talman! Jag konstaterar att Kristina Svensson\r\navsiktligt missförstod min fråga. Hon svarade på\r\nvarför man inte kunde göra Costa Rica till\r\nprogramland. Jag frågade inte varför man inte\r\nkunde göra det, utan jag frågade varför man skall\r\nprioritera Vietnam på bekostnad av\r\ndemokratierna.</pre><pre>Det är faktiskt så att Vietnam får 25 miljoner extra\r\nför att upprätthålla sin kommunistiska diktatur,\r\nmedan Costa Rica och Filippinerna inte får någon\r\nväsentlig påplussning för att stödja de\r\ndemokratiska strävandena.</pre><pre>I betänkandet säger utskottet om Nicaragua -- det\r\nvar det citatet jag inte hittade i mitt första inlägg:\r\n''Kriget har avslutats, betydande framsteg gjorts\r\nvad avser mänskliga rättigheter och arméns storlek\r\nhar reducerats avsevärt. Ett nödvändigt\r\nekonomiskt reformprogram håller på att\r\ngenomföras, men på grund av den bräckliga\r\nkoalition av politiska partier den nicaraguanska\r\nregeringen baserar sitt stöd på har reformen inte\r\nkunnat genomföras i den takt som är önskvärd.''</pre><pre>Man har alltså haft ett år på sig att genomföra sitt\r\nreformprogram. Men Vietnam, som har haft 25--30\r\når på sig och hela tiden har fått inpumpat miljarder\r\nav svenska biståndsmedel, skall ha mera fastän det\r\ndär inte tas ett enda steg i demokratisk riktning.\r\nDet är otillständigt och visar bara att regeringen\r\nfavoriserar kommunistiska och socialistiska\r\ndiktaturer på de demokratiska staternas bekostnad.</pre><pre>Vi tog upp frågan om det multilaterala\r\nmiljöbiståndet, och Kristina Svensson sade att vi\r\ngillar alla samma organisationer. Ja, det gör vi\r\nvisserligen, men saken är ju den att\r\nsocialdemokraterna, som varje år urholkar\r\nbiståndet, naturligtvis inte har råd att satsa lika\r\nmycket på de angelägna områdena som vi har i\r\nfolkpartiet liberalerna.</pre><pre>Anf. 51 KRISTINA SVENSSON (s) replik:</pre><pre>Herr talman! Låt mig börja med att rikta mig till\r\nYlva Annerstedt när det gäller biståndet till\r\nVietnam. I betänkandet, högst upp på s. 115, har\r\nutskottet formulerat sig så här:\r\n''Biståndssamarbetet syftar till att ge stöd till det\r\nekonomiska reformarbetet, för att därmed skapa\r\ngynnsamma förutsättningar för decentralisering\r\noch pluralism.'' Jag tolkar detta och den diskussion\r\nvi har haft i utskottet så att stödet till Vietnam\r\nnaturligtvis är ett led i strävandena att åstadkomma\r\ndemokrati och pluralism. Därför vidhåller vi det\r\nstödet.</pre><pre>Marianne Samuelsson lyssnade kanske inte riktigt\r\nordentligt. Jag sade så här: Strukturprogrammen\r\nhandlar ytterst om att skapa sysselsättning, att ge\r\nmänniskor arbete. Det är det yttersta syftet med\r\ndem, för att man skall få en hållbar och stark\r\nekonomi i de här länderna. En av de åtgärder som\r\ndet arbetas mycket konkret med är att betala\r\nbönderna för deras produkter. Nu är det så i u-\r\nländerna att de flesta som ägnar sig åt jordbruk är\r\nkvinnor, och på det sättet får de faktiskt del av\r\nbiståndet genom att de får inkomster. Det var\r\ntankegången.</pre><pre>I de tidigare strukturprogrammen var det i väldigt\r\nstor utsträckning kvinnorna och barnen som\r\ndrabbades av konsekvenserna, när man skar i\r\nsubventionerna inom den offentliga sektorn,\r\neftersom det innebar att man var tvungen att\r\navgiftsbelägga skolgång och primärhälsovård.</pre><pre>Självklart skall vi fortsätta att kritisera, om vi inte\r\nser att man lever upp till sina vackra ord. Jag är glad\r\natt Bengt Hurtig säger att kritiken har gjort verkan\r\noch att man har ändrat färdriktningen. Det är ju det\r\nvi konstaterar just nu. Kritiken har varit avgörande\r\nför kursändringen, och vi känner alla till var\r\nkritiken har framförts. Inte minst har den framförts\r\nav de nordiska representanterna i bankens styrelse.\r\nJag tänker då på den exekutivdirektör som vi har\r\ngemensam med de andra nordiska länderna. Jag vet\r\natt man där under en längre tid har agerat mycket\r\nkraftfullt.</pre><pre>Inger Koch talade om det nya biståndsorganet. Det\r\nvar bra att vi fick klarläggandet att det är\r\nassociationsformen som ni är tveksamma till. En\r\ngrupp inom departementet arbetar just nu för att\r\nkomma fram till vilken associationsform som är den\r\nmest lämpliga för det här organet, om det skall vara\r\nen myndighet eller om det skall vara en stiftelse.</pre><pre>(forts.)</pre><pre>\r\nBeslut om uppskjuten votering av\r\nkvällsärenden</pre><pre>På förslag av tredje vice talmannen medgav\r\nkammaren att de ärenden som hann debatteras\r\nfärdigt under återstoden av dagens sammanträde\r\nskulle företas till avgörande i ett sammanhang i\r\nbörjan av morgondagens arbetsplenum.</pre><pre>6 § (forts.) Internationellt\r\nutvecklingssamarbete (forts. UU15)</pre><pre>Anf. 52 YLVA ANNERSTEDT (fp) replik:</pre><pre>Herr talman! Vi vidhåller stödet till Vietnam, sade\r\nKristina Svensson. Ja, det gör vi också, på en något\r\nlägre nivå. Vi tycker faktiskt att 225 milj.kr. räcker.\r\nVi anser att det är fel att ge extra premier till\r\ndiktaturer som håller oliktänkande fängslade och\r\ninternerade och som gör ständiga övergrepp mot de\r\nmänskliga rättigheterna. Kristina Svensson tror väl\r\ninte att terrorn och övergreppen är mindre i\r\nVietnam än de är i Kenya, och i fråga om Kenya har\r\nman beslutat sig för att dra ner ramen.</pre><pre>Vi tycker att det skall gå stöd till Vietnam, till\r\ndemokratiskt utvecklingsarbete, men vi tycker inte\r\natt det skall ges några extra premier, extra\r\npåplusningar på ramen, när det inte kan skönjas\r\nnågon utveckling i demokratisk riktning. Det finns\r\nju nu länder som gör mycket betydande\r\nansträngningar i den vägen. I Filippinerna t.ex.,\r\nsom är ett av världens fattigaste länder, försöker\r\nman bevara och vidareutveckla det samhällsskick\r\nman har med en demokratiskt vald regering.</pre><pre>Det är bara att konstatera att folkpartiet liberalerna\r\nprioriterar att inom en given ram ge pengar åt dem\r\nsom strävar mot demokrati, länder som försöker ge\r\nsina medborgare demokratiska fri- och rättigheter,\r\nframför att, som socialdemokraterna gör, prioritera\r\nkommunistiska diktaturer som inte tar några steg\r\nmot en demokratisk utveckling.</pre><pre>Anf. 53 MARIANNE SAMUELSSON (mp)\r\nreplik:</pre><pre>Herr talman! Det var väl det jag misstänkte, att det\r\ninte gick att ta fram några exempel på\r\nstrukturanpassningsprogram som hade direkt\r\ngynnat kvinnorna. Att jordbrukssatsningarna\r\ngynnar kvinnorna är väldigt tvehågset. I Burkina\r\nFaso går det möjligen att se att man har lyckats\r\nbehålla ett jordbruk som har varit\r\nsysselsättningsanpassat till kvinnor. Men på många\r\nhåll har anpassningsprogrammen slagit ut\r\nkvinnorna, därför att man har utvecklat en teknik\r\nsom har gynnat männen. Så det är väl inte så helt\r\nmed satsningarna just på kvinnor.</pre><pre>Betalningen är väl fortfarande tämligen dålig och\r\nbygger fortfarande på att i-länderna i väldigt stor\r\nutsträckning styr och ställer med u-länderna. U-\r\nlandsbefolkningens egna självtillitsmöjligheter är\r\nytterst små.</pre><pre>Anf. 54 BENGT HURTIG (v) replik:</pre><pre>Herr talman! I fråga om Vietnam kunde Kristina\r\nSvensson också ha sagt att USA håller på att\r\nompröva sin inställning till den s.k. kommunistiska\r\ndiktaturen, som Ylva Annerstedt pratar om, och är\r\nberett att starta ett samarbete. Då finns det kanske\r\nanledning för folkpartiet också att så småningom\r\nändra sig.</pre><pre>När det gäller att rädda jobben åt bönderna i tredje\r\nvärlden genom Världsbankens program får\r\nåtminstone jag information om att det kan gå till så\r\natt man avskedar tusentals lantarbetare och sätter\r\nin några få som i ett för u-landet högteknologiskt\r\nkemiskt jordbruk kör traktorer. De som tidigare\r\nhade jobb som lantarbetare blir arbetslösa och blir\r\nhelt enkelt utan inkomster, medan de som kör\r\ntraktor får rätt rejält betalt.</pre><pre>De som då blir arbetslösa borde åtminstone få en\r\njordbit, så att de kunde odla sin egen mat, som de\r\nhar gjort tidigare, men i stället skall\r\njordbruksprodukterna gå på export. Jag kallar inte\r\ndet någon ökad inkomst för bönderna. Det kan\r\nvara en kraftigt ökad inkomst för 5 % av bönderna,\r\nmedan 95 % förlorar sina inkomster.</pre><pre>Man måste alltså analysera vad som ligger bakom\r\nden vackra statistik som Världsbanken ibland\r\nredovisar.</pre><pre>Anf. 55 INGER KOCH (m) replik:</pre><pre>Herr talman! Det är bra att man nu överväger\r\nasociationsformen för den nya myndigheten, men\r\nvi anser att IMPODs ställning bör ytterligare\r\növervägas. Framtiden får väl visa om man skall sära\r\nut IMPOD och göra det till en självständig\r\nmyndighet eller om det skall uppgå i\r\nGrossistförbundet, som det ju nära samarbetar\r\nmed.</pre><pre>Anf. 56 BIRGITTA HAMBRAEUS (c)\r\nreplik:</pre><pre>Herr talman! U-länderna håller just nu på att\r\ngenomföra de strukturanpassningsprogram som\r\nblivit så fruktansvärt kritiserade. Det är de som\r\nhåller på att implementeras. Man har även egna\r\nidéer. Det finns u-landsekonomer både i Afrika och\r\npå andra håll som har idéer om hur man skall kunna\r\nändra sin struktur på ett annat sätt och anpassa sig\r\ntill sina egna förhållanden, till syd-syd-samarbete\r\noch till en utveckling på ett annat sätt än vad som\r\npassar de nyliberala ekonomerna i världsbanken.\r\nDe är oerhört influerade av en viss ekonomisk\r\nteori.</pre><pre>Kristina Svensson hade inte tid att svara på min\r\nfråga. Därför vill jag upprepa den. Om nu u-\r\nländerna bestämmer sig för att inte underteckna ett\r\nnytt avtal med världsbanken, är Kristina Svensson\r\ndå villig att arbeta för att Sverige bilateralt skall\r\nkunna stödja ett sådant u-land? Då kan de få ordna\r\nsin utveckling efter egen modell och inte vara\r\ntvungna, för att få sin ekonomi ordnad när det\r\ngäller skuldomsättning, gå in för världsbankens\r\nmetoder?</pre><pre>Anf. 57 KRSTINA SVENSSON (s) replik:</pre><pre>Herr talman! När det gäller det nya\r\nbiståndsorganet har utskottet också klart markerat\r\ni sitt betänkande att IMPOD bör behålla sin\r\nidentitet. Det bör även behålla sitt namn. Detta har\r\nnaturligtvis att göra med att IMPOD, som gör ett\r\nmycket gott arbete, är inarbetat i de länder man\r\narbetar med. Detta har vi skrivit klart och tydligt\r\nom i betänkandet.</pre><pre>När det gäller Ylva Annerstedts kommentar om\r\nVietnam är det väl bara att konstatera att\r\nfolkpartiet och socialdemokraterna skiljer sig i\r\nfråga om ramen till Vietnam. Vi hoppas och tror på\r\nen utveckling som leder mot demokrati i Vietnam.\r\nVi kan väl inte heller glömma bort vilka\r\nerfarenheter det här landet har bakom sig.</pre><pre>Det är svårt att föra den här diskussionen eftersom\r\njag känner att vi inte når fram till varandra,\r\nMarianne Samuelsson. Jag har rest ganska mycket,\r\nbl.a. i Afrika, och verkligen försökt att tränga in i\r\nden här frågan som gäller strukturprogrammen.\r\nDet är synd att vi inte kan föra en saklig diskussion.\r\nJag har kommit fram till den slutsatsen att de här\r\nprogrammen är nödvändiga att genomföra om man\r\nskall nå en hållbar ekonomisk utveckling och inte\r\nbli ständigt biståndsberoende.</pre><pre>Den vackra statistik som Bengt Hurtig åberopar\r\nskall naturligtvis läsas kritiskt. Det är jag helt\r\növerens med honom om.</pre><pre>Slutligen vill jag säga till Birgitta Hambraeus att\r\nVärldsbanken till syvende og sidst är en\r\nutvecklingsbank. Det måste vi komma ihåg, och det\r\nmåste vi kanske ibland påminna dem som arbetar i\r\nVärldsbanken om. Det är en utvecklingsbank som\r\nskall arbeta för ekonomisk och social utveckling i u-\r\nländerna och inte en ren formell bankinstitution.</pre><pre>Anf. 58 EVA BJÖRNE (m):</pre><pre>Herr talman! Vi ser i land efter land hur biståndet\r\nfrån en regering till en annan regering ofta gör mer\r\nskada än nytta. Biståndet som ges till t.ex.\r\nEtiopien, Vietnam och Tanzania har stärkt den\r\nsittande regimen och bidragit till att de fattiga blivit\r\nännu fattigare. Såvitt jag kan förstå finns det inte\r\nnågon enda diktator eller statschef som frivilligt\r\nunderminerar grunden för sin egen makt. Inte ens\r\nstatschefen i Tanzania, hur trevlig och förtjusande\r\nhan än må vara i privat umgänge med\r\nbiståndsministern.</pre><pre>Ett flertal experter, såväl svenskar som andra, har\r\npekat på hur dåligt vissa biståndsformer fungerar.\r\nDet gäller både multilaterala och bilaterala\r\nbiståndsformer. Den hjälp som kommer fram är\r\nden som ges i form av katastrofbistånd och det\r\nbistånd som ges via organisationer av olika slag,\r\nt.ex. Lutherhjälpen, Diakonia, Röda korset osv.\r\nDet biståndet lämnas direkt till nödställda fattiga\r\nmänniskor. Den hjälpen kommer verkligen fram till\r\ndem som behöver hjälp och till dem som vi vill\r\nhjälpa.</pre><pre>I Sydamerika erhåller Nicaragua bistånd via SIDA\r\nsom s.k. programland. Sveriges övriga\r\nbiståndsverksamhet i Centralamerika ges via\r\nanslaget Regionala insatser i Centralamerika. Det\r\nbistånd som ges till programländer fungerar inte\r\nsärskilt bra. Däremot är projektinriktade bistånd\r\nflexiblare och kan anpassas till den allmänna\r\nsamhällsutvecklingen i det aktuella landet.</pre><pre>I Latinamerika har demokratin vuxit sig starkare\r\nsedan mitten av 80-talet. Det är angeläget att\r\nSverige understöder denna utveckling och\r\nprocessen mot fred och marknadsekonomi inom\r\nhela regionen.</pre><pre>Stödet till Nicaragua bör också ges via\r\nanslagsposten Regionala insatser i Centralamerika.\r\nUnder år 1990 tillsattes för första gången en\r\nregeringen som valts på ett demokratiskt sätt i\r\nNicaragua. Den pågående demokratiska\r\nutvecklingen ger nya och bättre förutsättningar för\r\natt biståndet skall kunna bli effektivt. Bistånd till\r\nregionala samarbetsprojekt bidrar till att få ett\r\nöppnare samarbetsklimat och till frihandel mellan\r\nländerna. Vidare används stödet till att främja\r\nfredssträvanden, demokratisering, respekt för\r\nmänskliga rättigheter, ekonomisk återhämtning\r\nm.m.</pre><pre>Anslaget till regionala insatser i Centralamerika\r\nbör därför höjas till 300 milj. kr. Jag yrkar därmed\r\nockså bifall till reservation nr 106.</pre><pre>Cuba får svenskt bistånd via SAREC och BITS.\r\nDet biståndet anser vi bör avbrytas omedelbart.\r\nLandet är en enpartistat där endast ett parti, det\r\nkommunistiska, är tillåtet. Politisk förföljelse av\r\noliktänkande är vanlig och yttrandefrihet finns inte.\r\nCuba är ett av de få länder i Latinamerika där man\r\ninte kan se några tecken på respekt för demokrati\r\noch mänskliga rättigheter. Det verkar tvärtom som\r\nom regimen nu stärker sitt totalitära grepp över\r\nlandet.</pre><pre>Herr talman! Ett fortsatt bistånd till Cuba anser\r\nvi därför vara helt oacceptabelt.</pre><pre>Anf. 59 KARIN SÖDER (c):</pre><pre>Herr talman! Jag tänker ägna mitt anförande i\r\nhuvudsak åt barnens situation i världen. Då är det\r\nnaturligt att börja med det som nyligen inträffade,\r\nnämligen att vi fick en konvention om barnens\r\nrättigheter.</pre><pre>Vi trodde länge att också barnen hade ett\r\nskyddsnät i de konventioner som redan fanns när\r\ndet gällde mänskliga fri- och rättigheter. Så var ju\r\ninte fallet. I dag vet vi med ännu större klarhet att\r\nbarn i världen far illa trots att vi nu har en\r\nbarnkonvention som har fått ett mycket starkt stöd\r\nsnabbare än någon annan konvention tidigare har\r\nfått i från ett stort antal länder, över 70 för\r\nnärvarende. Barnkonventionen har alltså fått ett\r\nbetydelsefullt politiskt stöd.</pre><pre>Därtill kommer också den deklaration och det\r\naktionsprogram som antogs vid det barntoppmöte\r\nsom ägde rum i New York i september 1990. Då\r\nsamlades fler är 70 stats- och regeringschefer för ett\r\nmassivt stöd för en förbättring av barnens villkor i\r\nvärlden. Man vill universellt stärka barnens\r\nrättigheter.</pre><pre>Sveriges regering har varit mycket aktiv i de här\r\nsammanhangen, det skall sägas. Det var därför med\r\nen viss besvikelse som jag tog del av\r\nbudgetpropositionen i vintras och läste\r\nbiståndsavsnittet. Där fanns mycket få av alla de\r\nhär utfästelserna. Nu har vi i utskottet fått veta att\r\nett stort arbete pågår. Jag nöjer mig med det, med\r\nförhoppningen att det i nästa budgetproposition\r\nkommer att stå mycket tydligare vad regeringen gör\r\noch vad olika myndigheter gör för att förbättra\r\nbarnens villkor i världen. På samma sätt som\r\nenprocentsmålet är av stor betydelse för hur andra\r\nser på sina förpliktelser, ser man också på hur vi\r\nföljer upp de åtaganden vi gjort när det gäller\r\nkonventionen om barnens rättigheter. Det gäller\r\näven de utfästelser som gjordes vid barntoppmötet.\r\nSverige har en stor och viktig uppgift i det här\r\navseendet.</pre><pre>Utskottet har mycket tydligt sagt att det här skall\r\nföljas upp, och visst arbete har ägt rum. Jag ser med\r\nförtröstan på framtiden.</pre><pre>Rädda barnens grundare, Eglantyne Jebb,\r\nuttryckte för 70 år sedan: Det är barn som betalar\r\ndet högsta priset för vår kortsiktiga ekonomiska\r\npolitik, för våra missgrepp och våra krig.</pre><pre>Detta äger en kuslig sanning även i dag. Man frågar\r\nsig vad som har hänt under de här 70 åren när det\r\ngäller barnens villkor. Visst finns det ljuspunkter,\r\nsom Viola Furubjelke nämnde tidigare, men det\r\nfinns också så mycket lidande, så mycket nöd bland\r\nvärldens barn i dag. Kortsiktiga ekonomiska\r\nlösningar går mycket ofta ut över barnen.\r\nDetsamma gäller våld och krig, precis som Viola\r\nFurubjelke sade.</pre><pre>Miljöförstöringen är ett annat exempel; den\r\ndrabbar barnen oerhört hårt. En dålig miljö,\r\nföroreningar, och psykisk oro hos mamman\r\ndrabbar barnet redan i moderlivet. Det finns ett\r\noupplösligt samband mellan kvinnors situation,\r\nflickors situation under uppväxttiden, och barnens\r\nsituation. Även detta kom till uttryck vid\r\nbarntoppmötet i New York i höstas. På ett\r\nglädjande sätt tog man upp just denna problematik,\r\ndetta samband som faktiskt innehåller lösningen\r\nnär det gäller att komma till rätta med orättvisorna\r\ni världen. Vi måste verkligen satsa på flickornas --\r\nde blivande mödrarnas -- situation.</pre><pre>Jag har för min del tillsammans med några andra\r\nledamöter -- och Anita Persson från\r\nsocialdemokraternas sida -- motionerat om en\r\nprofessur i Sverige som innebär att man får ledning\r\nnär det gäller arbetet med mödrarnas situation i u-\r\nländerna. Det har sagts tidigare -- och det behöver\r\nupprepas -- att varannan timme dör lika många\r\nkvinnor vid förlossning eller graviditet som antalet\r\npassagerare i ett jumbojetplan. Det är alltså en\r\npågående katastrof, dag ut och dag in, år ut och år\r\nin. Kommer vi inte till rätta med detta, så blir\r\nsvårigheterna enorma för framtiden.</pre><pre>Samtidigt vet vi att den här dåliga miljön ger\r\nupphov till undernäring, sjukdomar och\r\nhandikapp -- tillsammans med mödrarnas situation.</pre><pre>Vi har fått ett positivt svar på våra motioner i\r\nutrikesutskottet. Men uppdraget att inrätta den här\r\nprofessuren har man överlämnat till SAREC. Jag\r\nutgår nu från att professuren blir en realitet, så att\r\nden tillsammans med annan kunskap som finns\r\ninom våra biståndsorganisationer skall kunna\r\nstärka arbetet på detta område och bli vägledande\r\nockså för andra biståndsorgan när det gäller de\r\nsamband som det här är fråga om. Jag är väl\r\nmedveten om att en professur inte löser hela\r\nproblemet, men den är ett led i detta arbete.</pre><pre>Miljön påverkar barnens hela situation. Vi vet att\r\nbarn är mera känsliga för föroreningar än vuxna.\r\nDen växande kroppen är mera känslig och mera\r\nsårbar. Miljögifter kan anrikas i bröstmjölken. Det\r\nfinns många exempel på hur barn far illa av den\r\nmiljö som omger dem. På andra sidan Östersjön, i\r\nde baltiska länderna, finns det, enligt vad vi har fått\r\nveta genom undersökningar, städer där endast 8 %\r\nav barnen har fullgod hälsa. Detta är ett av skälen\r\ntill att det är så oerhört viktigt att vi stöder barnen\r\nockså i dessa länder, framför allt med miljöinsatser.\r\nDet blir ju här senare en diskussion om situationen\r\ni Baltikum och om de insatser som vi kan göra där.</pre><pre>Jag vill, herr talman, återknyta till vad jag tog upp\r\ntidigare -- Eglantyne Jebbs uttalande att det är\r\nbarnen som är de stora förlorarna när vi vuxna gör\r\nmissgrepp. Vi har ju Gulfkriget i färskt minne. Det\r\när en fasansfull situation som har följt i det krigets\r\nspår, på många olika sätt. I dag har vi anledning att\r\npåminna -- som har gjorts tidigare -- om kurdernas\r\nsituation. Vi har också anledning att fundera över\r\nvad vi kan göra för de oskyldiga irakiska barnen.\r\nDe är ju inte skyldiga till de övergrepp som Saddam\r\nHussein har gjort.</pre><pre>Mot bakgrund av den diskussion som har förts här\r\ni dag om att vi inte skall stödja diktatorer, vill jag\r\nsäga: Självfallet inte. Men hur skall vi nå de\r\noskyldiga barnen? Det är en fråga som det inte\r\nfinns något enkelt svar på; jag har det i varje fall\r\ninte. Att lämna dem helt i sticket -- det är ingen\r\nlösning för de barnen.</pre><pre>När det gäller barnen i flyktinglägren i Iran och\r\nTurkiet pågår ju ett arbete för att reda ut något av\r\nden katastrof som kriget har fört med sig -- och\r\nförbättrat situationen för barnen i dessa områden.</pre><pre>Det finns också en annan sida av Gulfkriget,\r\nnämligen den fruktansvärda påverkan som det haft\r\nför de fattiga länderna. Det är faktiskt de fattiga\r\nländerna som får betala priset för kriget. Det\r\nredovisas ju att deras ekonomier har försämrats på\r\nett katastrofalt sätt på grund av den situation som\r\nGulfkriget har åstadkommit. Minst 40\r\nutvecklingsländer, klassade som låginkomst- eller\r\nmedelinkomstländer, står inför motsvarigheten till\r\nen naturkatastrof till följd av kriget.</pre><pre>Ett land som ligger mycket nära själva\r\nkrigsområdet, Jemen, har fått bära en mycket tung\r\nbörda på grund av de ekonomiska förhållanden\r\nsom har följt i krigets spår. Jordanien är ett land\r\nsom har blivit ännu hårdare drabbat. Men även\r\nländer söder om Sahara har drabbats på olika sätt\r\npå grund av de ekonomiska problem som detta krig\r\nhar åstadkommit.</pre><pre>Många frivilligorganisationer vädjar därför om\r\nökat stöd för dessa länder. Det är viktigt att den\r\nrapport som har lagts fram om situationen för\r\nmånga av våra biståndsländer, och även andra\r\nländer, tas på stort allvar. Vi måste fråga oss: Vad\r\nkan vi göra för framtiden för dessa länder, så att\r\ninte de allra fattigaste ännu en gång skall få betala\r\ndet högsta priset för vad andra har åstadkommit?</pre><pre>I Afrika pågår en katastrof varje dag, i likhet med\r\nden som jag nämnde tidigare, när det gäller\r\nkvinnornas situation -- i Afrika liksom på andra håll\r\ni världen. I Afrika pågår för närvarande en\r\nsvältkatastrof. Krigssituationen i ett Etiopien och\r\npå Afrikas horn har lett till en fruktansvärd\r\nutsatthet för många människor. 12 000 barn dör\r\nvarje dag i Afrika, alltså 4 368 000 barn per år.</pre><pre>Den här situationen ger mycket få rubriker. I denna\r\nsal är vi rätt medvetna om läget. Men under de\r\nsenaste åren har vi inte så ofta kunnat följa denna\r\nsituation i TV. Det har hänt några gånger, kanske\r\nnågot mera på senare tid, men det har varit alldeles\r\nför litet för att världssamfundet riktigt skall reagera\r\noch satsa när det gäller det som händer i Afrika.</pre><pre>Vart och ett av de 12 000 barnen som dör varje dag\r\ni Afrika har ju ett människovärde, precis som våra\r\nbarn. Vi kan inte stillatigande åse denna katastrof.\r\nStora insatser måste till för att förbättra situationen\r\nför de här barnen. UNICEF har uppskattat att\r\nkostnaden för att nå de mål som barntoppmötet satt\r\nupp skulle vara 110 miljarder per år fram till år\r\n2000. Men den här summan gör världen av med för\r\nkrigsändamål på tio dagar. Hur skulle det vara om\r\nman satsade på barnen i världen med samma\r\neffektivitet och samma kraft som man satsade för\r\nmilitära ändamål i Gulfområdet? Världen skulle se\r\nannorlunda ut framöver, om den effektiviteten och\r\nden snabbheten fick komma till uttryck\r\nvärldssamfundet.</pre><pre>Ett faktum är att det i FN-stadgan, artikel 50,\r\nföreskrivs att medlemmar som påverkas av beslut i\r\nsäkerhetsrådet skall kompenseras. Jag återkommer\r\nhär till påverkan utanför Gulfkrisens område i de\r\nfattigaste länderna. FN har ett ansvar.</pre><pre>Jag skulle vilja ställa en fråga till biståndsministern,\r\nsom jag beundrar för att hon har suttit här hela\r\ndagen -- jag instämmer i Alf Wennerfors\r\nhyllningslåt. Katastrofinsatserna fungerar inte\r\nriktigt som de borde. Min fråga är: Vad är\r\nbiståndministern beredd att göra för att stärka\r\nberedskapen för katastrofer? De kommer ju oftast\r\ninte överraskande. Kriget pågick visserligen inte så\r\nlång tid, men vi kunde faktiskt inse vad efterbörden\r\nskulle bli. Vad gör man alltså i regeringen för att\r\nförmå FN, eller FNs organ att verkligen få till stånd\r\nen organisation som har en beredskap att rycka in\r\nnär man vet att det blir slut på ett krig och att en\r\nkatastrofsituation på ett eller annat sätt kommer att\r\nvara för handen?</pre><pre>Det är ju egentligen ingen överraskning att man får\r\nen svältkatastrof i Afrika. Den är förutsebar, den\r\nkommer med en viss regelbundenhet. Även här\r\nborde ett förberedande arbete vara utfört, så att\r\nden ena handen visste vad den andra gjorde -- också\r\natt man var där i tid.</pre><pre>I dag har vi exemplet i Bangladesh. Även där är en\r\nkatastofsituation förutsebar med de geografiska\r\noch topografiska förhållanden som är för handen\r\ndär. Den nedhuggning av skogar som ägt rum i\r\nHimalyaområdet gör att det blir översvämningar. I\r\ndet här fallet har det skett i samband med en orkan.</pre><pre>Vi måste i Världssamfundet ta ett större ansvar för\r\natt i tid kunna ingripa i katastrofsituationer och att\r\nrädda barn till livet.</pre><pre>Till Eva Björne, som nu har gått, vill jag säga\r\nföljande. Katastrofinsatser skall vara effektiva.\r\nMen en katastrofinsats får aldrig innebära slutet.\r\nEn katastrofinsats måste alltid innebära en början\r\npå något långsiktigt. Människor skall inte bara\r\növerleva. Människor och framför allt barn måste få\r\nleva ett värdigt liv.</pre><pre>Det är min förhoppning för framtiden att barnens\r\nsituation i Världssamfundet skall få ett betydligt\r\nstörre utrymme. Vi säger ofta att barnen är\r\nframtiden. Men ofta är det som Eglantyne Jebb har\r\nsagt, att det är de kortsiktiga bedömningarna som\r\nfår råda. De långsiktiga insatserna glöms lätt bort.</pre><pre>Låt oss bli litet mera insiktsfulla inför framtiden --\r\nför barnens skull.</pre><pre>Anf. 60 Statsrådet LENA HJELM-WALLÉN\r\n(s) replik:</pre><pre>Herr talman! Jag vill instämma i vad Karin Söder\r\nså klokt har sagt. Jag tror att det är många av oss\r\nsom vill göra det.</pre><pre>Karin Söder ställde en fråga till mig. Det är\r\nnaturligtvis en fråga som också sysselsätter mig\r\nmycket. Hur skall världssamfundet bli bättre på att\r\nsvara snabbt och effektivt när katastrofer uppstår?\r\nHur skall samfundet bli bättre på\r\nkatastrofförebyggande verksamhet?</pre><pre>Det har blivit något bättre. Det gäller\r\nnaturkatastrofer, för vilka man utarbetat ett ''early\r\nwarning system'', som i förväg kan varna oss om\r\nnaturkatastrofer. Vidare handlar det om resurser.\r\nProblemet i dag är att allt fler katastrofer\r\nframkallas av människor, dvs. det är inte fråga om\r\nnaturkatastrofer.</pre><pre>Vi lärde oss i höstas mycket om de brister som finns\r\ni FN-systemet när det gäller katastrofsamordning.\r\nJag var mycket kritisk mot hur olika delar av FN-\r\nsystemet fungerade i höstas i samband med krisen i\r\nGulfen. Samordningen har blivit litet bättre nu när\r\ndet gäller nästa fas i Gulfkrisen, nämligen\r\nflyktingkatastrofen. Generalsekreteraren utsåg\r\nganska tidigt som ledande organisation UNHCR.\r\nMen ändå fattas mycket.</pre><pre>Vi kan i vår analys av FN-systemet -- en sådan\r\nanalys pågår just nu -- tillsammans med de nordiska\r\nländerna se på samordningen och koordineringen\r\noch se till att det inte blir dubbelarbete.\r\nStatssekreteraren för utvecklingsfrågor är i denna\r\nvecka i New York och Washington för att diskutera\r\ndessa frågor bl.a. med FN-myndigheter. Resultatet\r\nkommer att presenteras i Sverige nästa vecka.</pre><pre>Jag tror att det finns mycket att göra här. Men jag\r\ntror också att det är viktigt att framhålla att det\r\nfaktiskt är FN som tar på sig arbetet. Katastrofer av\r\ndenna storlek kan bara en global organisation klara\r\nav. Men då gäller det att vi andra som givarländer\r\nställer upp och ger FN resurser till detta arbete.</pre><pre>Anf. 61 KARIN SÖDER (c) replik:</pre><pre>Herr talman! Jag tackar biståndsministern för det\r\npositiva svaret.</pre><pre>Den lärdom som vi har fått i världssamfundet, när\r\ndet helt eller delvis blivit ansvarigt för krigföring,\r\ngäller också för att skapa ett större\r\nsamordningsansvar för katastrofinsatser. Det är\r\noerhört viktigt.</pre><pre>Jag vill passa på att yrka bifall till vår reservation\r\ndär vi föreslår ökade resurser för katastrofinsatser.\r\nBehovet är mycket stort från tid till annan. Det\r\ngäller reservation 114.</pre><pre>Anf. 62 BENGT HURTIG (v) replik:</pre><pre>Herr talman! Jag vill också instämma i det Karin\r\nSöder har sagt när det gäller katastrofer runt om i\r\nvärlden och kriget i Mellanöstern.</pre><pre>Jag vill erinra om att vi i januari när vi diskuterade\r\nden s.k. FN-insatsen, som många i FN i dag inte vill\r\nkännas vid, var entusiasmen stor för att insatsen var\r\nnödvändig. Vi varnade och pekade på de\r\nmiljökatastrofer och de mänskliga lidanden som\r\nskulle följa i krigets spår.</pre><pre>En sådan katastrof, på grund av det myckna\r\nkörandet av militära fordon och bombningarna, har\r\nbidragit till att det fastare skiktet som finns i öknen\r\nlösts upp, och det gör att det nu finns betydande\r\nrisker för sandstormar som kan dra in över\r\nbebyggelsen i Irak. Det kan drabba de människor\r\nsom redan har fått sin infrastruktur sönderslagen\r\nännu hårdare än vad som redan har skett.</pre><pre>När vi tar en del av ansvaret för att dra i gång ett\r\nsådant krig, är det faktiskt i högsta grad människan\r\nsom är ansvarig för katastroferna. Man borde redan\r\ndå planera för de insatser som man vet blir en\r\nnödvändig följd av en sådan katastrof.</pre><pre>Vi i vänsterpartiet hade helst sett att möjligheterna\r\nmed fortsatta sanktioner hade prövats.</pre><pre></pre><pre>Anf. 63 CHARLOTTE BRANTING (fp):</pre><pre>Herr talman! I folkpartiet liberalerna har jag i\r\nuppdelningen av försvaret av våra reservationer\r\nfått på min lott att tala om det multinationella\r\nbiståndet, regionala insater och Västrasahara. Det\r\nvar bra att jag kom in efter replikskiftet där\r\nbiståndsministern försäkrade vikten av det\r\nmultinationella biståndet. Därmed är vi ändå inte i\r\nfolkpartiet liberalerna nöjda med satsningen i årets\r\nbudget.</pre><pre>Det multilaterala biståndet utgör en viktig del av\r\nSveriges utrikes- och biståndspolitik. För svensk\r\ndel är det multilaterala biståndet genom FNs olika\r\nbiståndsorgan ett uttryck för den stora vikt vi vill\r\nlägga vid Förenta nationernas arbete för fred och\r\nutveckling i världen.</pre><pre>För ett litet land som Sverige är det viktigt att stärka\r\ndet multilaterala samarbetssystemet. Om vi tror på\r\nbärkraften i våra värderingar, utgör det en\r\nplattform där vi i dialog med andra kan verka för\r\ndemokrati och samarbete.</pre><pre>För många u-länder utgör det multilaterala\r\nbiståndet en nödvändig motvikt mot de kortsiktiga\r\npolitiska hänsyn som ofta styr särskilt\r\nstormakternas bilaterala bistånd.</pre><pre>Vissa utvecklingsproblem kan bäst lösas med hjälp\r\nav samordnade eller regionala insater. Det kan\r\nt.ex. gälla katastrof- eller flyktingsituationer,\r\nutrotande av smittsamma sjukdomar,\r\nmiljöproblem och forskning. Endast ett starkt\r\nmultilateralt system kan ta på sig dessa uppgifter.</pre><pre>Liksom det svenska bilaterala biståndet har\r\nbiståndsorganisationerna en stark\r\nfattigdomsinriktning. Biståndet går till de fattigaste\r\nländerna, och man söker nå de fattiga\r\nbefolkningsgrupperna. Detta gäller särskilt\r\nInternationella utvecklingsfonden, FNs\r\nutvecklingsprogram, UNDP, och FNs barnfond,\r\nUNICEF.</pre><pre>Det ökade anseende som det multilaterala\r\nsamarbetet har fått under senare tid har ännu inte\r\navsatt några spår i form av ökade anslag från de\r\nstora i-länderna. Det är beklagligt. Utvidgade\r\nresurser ter sig särskilt nödvändiga i en tid när\r\nmånga u-länder, inte minst i Afrika, har slagit in på\r\nmödosamma reformprogram. De multilaterala\r\norganisationerna har här spelat en aktiv roll, men\r\ndet behövs tillskott av yttre resurser för att ge dessa\r\nstrukturanpassningsprogram ett ''mänskligt\r\nansikte''.</pre><pre>Det finns i dag dubbelt så många flyktingar i\r\nvärlden som vid början av 1980-talet. Till detta\r\nkommer 14 miljoner som är flyktingar i sitt eget\r\nland. FNs flyktingkommissariat, UNHCR, bistår i\r\ndag direkt sju miljoner flyktingar. För detta\r\ndisponerar man resurser som motsvarar 1:17 kr. per\r\nflykting och dag.</pre><pre>I det svenska demokratimålet innefattar vi försvar\r\nav mänskliga rättigheter. Världens flyktingar är en\r\ngrupp, vars mänskliga rättigheter ofta trampats\r\nunder fötterna. Vi menar från folkpartiet\r\nliberalerna att det är oerhört angeläget att UNHCR\r\nfår resurser att skydda dem mot övergrepp och\r\nklara deras överlevnad.</pre><pre>Den utomordentligt allvarliga flyktingsituationen i\r\nvärlden och den ekonomiska kris UNHCR befinner\r\nsig i motiverar kraftigt utökade svenska bidrag.\r\nOrganisationen har tvingats friställa ca 10 % av sin\r\npersonal. Situationen är osäker mot bakgrund av\r\natt den helt finansieras av frivilliga bidrag från\r\ngivarländerna. Vi från folkpartiet liberalerna\r\nföreslår en höjning med 100 milj.kr. utöver\r\nregeringens förslag, vilket motsvarar 315 milj.kr.</pre><pre>Biståndsministern sade tidigare här i dag att hon\r\nhaft ett samtal med FNs flyktingkommissarie\r\nSadako Ogata. Jag är alldeles övertygad om, att om\r\nhon kunnat försäkra att man kunnat ge de pengar\r\nsom folkpartiet liberalerna föreslår, hade det varit\r\nett ännu mer positivt samtal.</pre><pre>Intifadan är nu inne på sitt tredje år med en allt\r\nsvårare situation för befolkningen som följd. Allt\r\nfler palestinier som tidigare var självförsörjande\r\nsöker nu bistånd från FNs hjälporgan för\r\nPalestinaflyktningar, UNRWA. Också här föreslår\r\nvi en utökning med 20 milj.kr. i förhållande till\r\nregeringens förslag.</pre><pre>Herr talman! Folkökningen i tredje världen är ett\r\nav de absolut största hoten mot strävan att\r\nåstadkomma utveckling och människovärdiga\r\nlevnadsvillkor i u-länderna. Prognoserna är särskilt\r\ni Afrikas fall mycket oroande. Den absolut årliga\r\nbefolkningstillväxten beräknas uppgå till mer än 90\r\nmiljoner människor i slutet av 90-talet.</pre><pre>Hela 95 % av ökningen sker i utvecklingsländerna,\r\nexempelvis fördubblas Tanzanias befolkning på 19\r\når och Kenyas på 18 år, att jämföra med Sverige där\r\nen fördubbling sker på 311 år. I dag räknar vi med\r\natt det finns ungefär 5 miljarder människor. År\r\n2025 kommer vi att ha 10 miljarder människor i vår\r\nvärld.</pre><pre>Den snabba befolkningsökningen, som till två\r\ntredjedelar sker i städerna, är ett allvarligt hot mot\r\nmöjligheterna till en bärkraftig ekonomisk\r\nutveckling, inte minst i en rad afrikanska länder.\r\nDet är ett starkt motiv för en utökad satsning på\r\nbistånd i former som kan bidra till att dämpa\r\nbefolkningstillväxten.</pre><pre>En stärkt social ställning för kvinnorna i\r\nkombination med en höjd bildningsnivå har en\r\noerhörd betydelse i arbetet på att få ner\r\nfödelsetalen. Primärundervisning med särskild\r\nuppmärksamhet riktad just mot flickorna är\r\noerhört viktig och måste på alla sätt stödjas. En\r\nutbyggnad av familjeplaneringen i svenskt bistånd\r\nbör ske, inte minst av rent humanitära skäl, både i\r\nbilateralt bistånd och via multilaterala organ.</pre><pre>Tonårsflickorna i städerna är särskilt utsatta.\r\nTonårsgraviditeterna och könssjukdomarna ökar.\r\nFamiljeplaneringen vänder sig oftast bara till\r\nkvinnor. Det är rimligt att man också ser till att män\r\nfår bättre beredskap för att kunna ta ansvar som\r\nfäder och för att förstå konsekvenserna av\r\ngraviditeter för kvinnors och barns hälsa och\r\nlivsmöjligheter. Kvinnor får i bästa fall råd genom\r\nbybarnmorskor och genom barn- och mödravård.\r\nFör tonåringar och män fordras kanske andra\r\nkanaler: industrier, militäranläggningar och skolor.</pre><pre>Sverige har en lång tradition och god kunskap på\r\nfamiljeplaneringens område. Det finns därför\r\nanledning att prioritera detta i det svenska\r\nbiståndet. Men insatserna måste göras på bred\r\nfront, även utanför programlandskretsen.</pre><pre>Jag tillhör sedan många år, faktiskt redan sedan\r\nstarten, Sidas kvinnoråd, KIBs, styrelse. Jag stödde\r\ni mitten på 80-talet förslaget att Sveriges stöd till\r\nfamiljeplanering i exempelvis Indien skulle minska.\r\nMen då handlade det om tvångssteriliseringar, och\r\njag utgår ifrån att det aldrig kan bli tal om det i dag.</pre><pre>Riksdagen bör enligt vår mening genom ett särskilt\r\ntillkännagivande till regeringen markera att\r\nbiståndet på befolkningsområdet under 90-talet\r\nskall ges större utrymme och dignitet än hittills. En\r\nredovisning av dessa åtgärder skall lämnas i nästa\r\nbudgetproposition. Vi föreslår också en höjning av\r\nanslaget till FNs befolkningsfond och till den\r\ninternationella familjeplaneringsfederationen,\r\nIPPF.</pre><pre>Insikten om många barns situation i tredje världen\r\när en stark drivkraft i arbetet för internationell\r\nsolidaritet. Jag vill här också understryka det som\r\nKarin Söder så engagerat talade om. Verkligheten\r\nhar en rad plågsamma inslag. Svält och undernäring\r\nskördar ständigt nya offer, inte minst i Afrika. I en\r\nrad storstäder i Asien förekommer sexuellt\r\nutnyttjande av barn i en för oss skrämmande\r\nomfattning. Latinamerikas gatubarn har inte\r\nmycket att hoppas av framtiden. Detta kan vi\r\nkonstatera enbart genom att studera de\r\nskrämmande bilder om deras situation som visats i\r\nvåra TV-apparater.</pre><pre>FNs barnfond UNICEF har en stark\r\nfattigdomsinriktning i sin verksamhet. Vi från\r\nfolkpartiet har föreslagit att vi bör stödja den\r\nytterligare. Vi anser det också angeläget att Sverige\r\nstöder UNIFEM, FNs utvecklingsfond för kvinnor.</pre><pre>Vad i övrigt gäller biståndet till kvinnor, kan jag\r\nmed glädje konstatera att utskottet gör ett\r\ntillkännagivande till regeringen med anledning av\r\nfolkpartiet liberalernas skrivning angående\r\nkvinnohandläggare. Det är viktigt att dessa har\r\nsamma status som biståndshandläggare och\r\nnormalt utsedd personal och har samma\r\nkontaktmöjligheter.</pre><pre>Fortfarande efterlyser vi från folkpartiet\r\nliberalerna statistik vad gäller biståndet, där man\r\nlätt kan konstatera huruvida det kommer\r\nkvinnorna till del, och likaså att översynen av\r\nkvinnornas roll i biståndsmyndigheterna följs upp\r\nav praktiskt inriktade strategier för att visa hur man\r\ntar hänsyn till kvinnoaspekterna. SIDAs\r\nkvinnoenhet behöver också förstärkas. Detta är\r\nfrågor som vi från folkpartiet liberalerna kommer\r\natt driva antingen vi befinner oss i opposition eller\r\ni regeringsställning.</pre><pre>Herr talman! Jag vill slutligen säga några ord om\r\nnågot som ligger mig särskilt varmt om hjärtat,\r\nnämligen Västsahara och Polisario. Situationen för\r\nvästsaharierna börjar äntligen ljusna när det nu\r\nfinns ett löfte om folkomröstning. Ett direkt stöd\r\ntill Polisario i detta läge skulle vara utomordentligt\r\nbetydelsefullt och försvårar på intet sätt de\r\nansträngningar som görs inom FN och OAU för att\r\nfå till stånd en rättvis och bestående lösning av\r\nkonflikten.</pre><pre>Vi från folkpartiet liberalerna har motionerat om\r\ndetta under många år, och vi frågar\r\nsocialdemokraterna varför man inte ställer sig\r\nbakom ett krav på att västsaharierna skall få detta\r\nstöd direkt och även ett ökat stöd till Polisario.</pre><pre>Herr talman! Vi från folkpartiet liberalerna arbetar\r\nbåde för ett högre och för ett effektivare bistånd.\r\nHur vi tänker använda den ytterligare miljard som\r\nvi föreslår utöver regeringens biståndsförslag, har\r\njag här gett några exempel på.</pre><pre>Vi betonar alltså vikten av humanitärt bistånd,\r\nåtgärder för familjeplanering, åtgärder för\r\nhandikappade och för barn, men också en kraftig\r\nhöjning av katastrofbidrag, bistånd kanaliserat\r\ngenom enskilda organisationer och FNs olika\r\norgan.</pre><pre>Jag ställer mig bakom fp-reservationer men yrkar\r\nbara bifall till reservation nr 45 och nr 118.</pre><pre>(forts.)</pre><pre>\r\nAjournering</pre><pre>Kammaren beslöt kl. 17.56 att ajournera\r\nförhandlingarna till kl. 19.00 för middagsuppehåll.</pre><pre>\r\nÅterupptagna förhandlingar</pre><pre>Förhandlingarna återupptogs kl. 19.00.</pre><pre>6 § (forts.) Internationellt\r\nutvecklingssamarbete (forts. UU15)</pre><pre>Anf. 64 GÖSTA LYNGÅ (mp):</pre><pre>Fru talman! Låt mig säga att jag tar till mig det\r\nfaktum att mer än dubbelt så många kvinnor som\r\nmän har anmält sig till debatten i detta ärende.\r\nÄven i den närvarande församlingen är kvinnorna i\r\nmajoritet. Det är en markering av att frågor av\r\nglobal signifikans är väsentliga.</pre><pre>Fru talman! Jag menar att det på sikt måste vara\r\nvårt mål att avveckla biståndet fullständigt. Först\r\nmåste dock vår målsättning vara att avveckla\r\nbehovet av biståndet.</pre><pre>Jag tänker på den gamla fabeln, där vår hjälte står\r\nvid en flod och en drunknande kommer flytande\r\nnedför floden. Vår hjälte, som är en bra simmare,\r\nhoppar i och räddar den drunknande. Strax\r\ndärefter kommer ännu en kropp nedför floden.\r\nDenne drunknande räddas också av vår hjälte. När\r\nden tredje drunknande kommer flytande nedför\r\nfloden misstänker vår hjälte att någonting\r\nmöjligtvis kan vara fel. Mycket riktigt, ovanför\r\nflodkröken, uppströms, står en elak buse och kastar\r\ni folk. Vår hjälte har upptäckt att det kanske är\r\nroten till det onda som skall angripas.</pre><pre>Jag vill inte beteckna Världsbanken som den elake\r\nbusen i den här fabeln, utan det är snarare den\r\nabstrakta skuldbördan.</pre><pre>Vi ger bistånd till världens fattiga länder. Det\r\nbiståndet är i många fall inte så stort som den ränta\r\ndessa länder betalar till i-världen. Förhållandet är\r\nfullständigt omoraliskt. Det är också farligt. För en\r\nvärld som skall leva i fred på lång sikt kan detta inte\r\nfortsätta. Vårt väsentligaste angrepp måste gälla\r\nskuldbördan. Alla krafter måste sättas till för att\r\nlösa det problemet.</pre><pre>Fru talman! Vi har i en motion föreslagit ett\r\nskuldbördesbyte av mer okonventionellt slag.\r\nSådana byten som hittills har förekommit, och som\r\nhar varit framgångsrika, har varit byten av\r\nskuldnedsättning mot naturvärden. I Costa Rica\r\noch flera andra länder har åtgärder vidtagits i\r\nnaturvårdssyfte mot nedsättning av skuldbördan.\r\nDet har gått till så, att frivillig organisationer och\r\nnaturskyddsorganisationer har köpt in ''begagnade\r\nskulder''. Man har återlöst skuldpapper mot att\r\nregeringarna har förbundit sig att skydda områden.\r\nVi känner till dessa metoder. De är beprövade.</pre><pre>Det vi har föreslagit är en något annorlunda metod,\r\nnämligen att man skulle angripa de starka militära\r\nupprustningar som har gjorts. I många av dessa\r\nutvecklingsländer går en mycket stor budget just till\r\nkostnader för vapen. Man skulle i så fall byta\r\nvapenskrotning mot skuldnedskrivning. Det är inte\r\nologiskt, eftersom många av skulderna har\r\nuppkommit i samband med att vapen har köpts in\r\noch upprustning gjorts. Det är givet att dessa länder\r\nmenar att deras vapen har en funktion. Man måste\r\ntitta på den regionala balansen. Närliggande länder\r\nmåste samtidigt göra en sådan nedrustning.\r\nGivetvis skall detta också följas av nedrustning i i-\r\nvärlden. Men den frågan hör hemma i andra\r\nbetänkanden.</pre><pre>I det här fallet har vi föreslagit en metod. Den har\r\navvisats av utrikesutskottet, såvitt jag förstår utan\r\nnågon särskilt bra motivation. Jag hoppas att\r\nframtida utrikesutskott skall kunna diskutera den\r\nhär metoden litet djupare och kanske komma fram\r\ntill ett annat ställningstagande.</pre><pre>Anf. 65 ANITA PERSSON (s):</pre><pre>Herr talman! Sverige är en av de största\r\nbidragsgivarna i världen när det gäller att stödja\r\nfamiljeplanering. Sverige har också under ett antal\r\når ökat anslagen både till UNFPA och IPPF och det\r\nbetyder mycket för dessa organisationer. Jag\r\nhoppas att detta kan fortsätta även i kommande\r\nbudgetar.</pre><pre>Men det är också viktigt att familjeplanering\r\nkommer med i det bilaterala biståndet. Det gäller\r\natt få de mottagande regeringarna att förstå\r\nbehovet av familjeplanering i sina nationer.\r\nVärldens befolkning är i dag ca 5,3 miljarder, och\r\ndet föreligger en risk, om inget görs, för att en\r\nfördubbling eller t.o.m. en tredubbling kan komma\r\natt ske nästa år.</pre><pre>Att sätta upp mål för familjestorlekarna, som\r\nman t.ex. har gjort i Kina och Indien, leder till\r\nminskat antal barn i familjerna, även om man inte\r\nnår målet. Det är viktigt att få hela nationen att\r\nställa upp. Det gäller därför att få med far- och\r\nmorföräldrar och se till att deras förhållanden på\r\nålderdomen kan ordnas, så att de inte blir beroende\r\nav att ha för många barn. Det är därför viktigt att\r\nSverige vid all biståndsgivning arbetar för att få\r\nmottagande regering att inse behovet av\r\nfamiljeplanering och behovet av att förbättra\r\nsituationen för kvinnorna.</pre><pre>I denna satsning måste ingå utbildning av både män\r\noch kvinnor. Männen måste vara medvetna om att\r\nde också har ett stort ansvar när det gäller\r\nfamiljeplaneringen. Det är de fattiga, outbildade\r\nkvinnorna som har de flesta barnen och de tyngsta\r\njobben. I u-länderna är det bara ca 51 % av\r\nkvinnorna som kan läsa och 72 % av männen.\r\nDärför måste de preventivmedtoder som används\r\nvara enkla att tillämpa.</pre><pre>Men det är också viktigt att en utbyggnad av\r\nmödra- och barnhälsovården sker, så att de barn\r\nsom föds verkligen överlever.</pre><pre>Fru talman! Jag har i en motion, Ub515,\r\ntillsammans med några andra socialdemokrater\r\nföreslagit att en professur i internationell\r\nmödrahälsovård inrättas. Först vill jag säga att jag\r\när glad åt att motionen i år har blivit överflyttad till\r\nutrikesutskottet från utbildningsutskottet. Detta\r\nhar medfört en mycket positiv skrivning och en\r\nförståelse för behovet av en sådan professur. Det\r\nsaknas i dag en institutionell bas i Sverige vad gäller\r\nmödrahälsovård i u-länderna. Därför är det svårt\r\natt bedriva tillfredsställande konsultverksamhet,\r\nforskning och undervisning här.</pre><pre>SIDA, frivilligorganisationerna och andra\r\nbiståndsgivare har regelbundet behov av konsulter\r\nför att utvärdera och förbättra\r\nmödravårdsbiståndet. Behovet av ett svenskt\r\nobstetriskt kunnande när det gäller\r\nbiståndsverksamheten, utbildningen och\r\nforskningen är stort.</pre><pre>U-landskvinnornas hälsosituation, vilken på ett\r\navgörande sätt är knuten till barnens överlevnad,\r\nägnas liten uppmärksamhet, trots att barn och\r\nkvinnor i reproduktiv ålder utgör ca 70 % av alla\r\nmänniskor i tredje världen. Kvinnorna står närmast\r\nsina barn. Omsorg, amning, hygein, förståelse och\r\nmotivation är avgörande för barnens\r\nhälsosituation. Kvinnornas egen hälsa blir då av\r\navgörande betydelse.</pre><pre>Närmare 70 % av tredje världens kvinnor får\r\naldrig kontakt med mödravård, förlossningsvård\r\neller hälsovård över huvud taget i samband med\r\ngraviditet och barnsäng. Släktingar, traditionella\r\nmedicinmän och andra lekmän utsätter ofta dessa\r\nkvinnor för livshotande ingrepp i brist på rimlig\r\nhälsovård under hygieniska betingelser.</pre><pre>Ca en halv miljon kvinnor i u-länderna, 500 000\r\nkvinnor, dör varje år i graviditets- och\r\nförlossningskomplikationer, vilka varit möjliga att\r\nförebygga i nära nog samtliga fall. Detta motsvarar\r\nen jumbojetkatastrof, med 250 kvinnor ombord på\r\nplanet, var fjärde timme dygnet runt och året om.\r\nBarn till kvinnor som omkommit, i graviditets- eller\r\nförlossningskomplikationer, löper ca 95 % risk att\r\ndö innan de uppnått fem års ålder.</pre><pre>Till detta skall läggas spridning av HIV/aids, som är\r\nmycket omfattande i u-länderna. T.ex. 40 % av alla\r\nnyfödda i Uganda har HIV-smitta, förutom andra\r\nSTD-infektioner.</pre><pre>Först under de senaste åren har en opinion i i-\r\nländerna börjat växa fram som tagit fasta på dessa\r\nfakta och sålunda belyst vår dåliga beredskap och\r\nvår bristande kunskap om realiteterna för u-\r\nlandskvinnorna. Medan barnen länge varit i fokus\r\nför biståndet, har u-landskvinnorna mest varit\r\nmålgrupp för barnbegränsande åtgärder. Nu träder\r\nbilden av u-landskvinnornas undermåliga hälsa\r\nklarare fram. Familjeplanering är en viktig del i en\r\nmer omfattande mödrahälsovård. Med\r\nmödrahälsovård menas i detta sammanhang\r\nhälsovård för den gravida kvinnan, för kvinnan\r\nunder förlossning, för den ammande kvinnan och\r\nför kvinnan med små barn.</pre><pre>I Sverige finns det inte någon sammanhållen\r\nsakkunskap på detta område. Men några svenska\r\nläkare har genom personliga forskningsinsatser i u-\r\nland gjort området känt och även väckt ett intresse\r\nför internationell mödrahälsovård. En\r\nförutsättning för ett växande svenskt engagemang\r\npå detta område är att betingelser skapas i Sverige,\r\nså att denna resursbas kan tryggas. Detta skulle\r\nkunna, som vi framför i vår motion, ske genom att\r\nen institution byggs upp för att stimulera forskning\r\noch kunskapstillväxt på området.</pre><pre>Att det lönar sig att satsa på mödrahälsovård\r\nframgår av det faktum att Sverige för hundra år\r\nsedan hade samma höga dödlighetstal vid\r\nförlossningar som Bangladesh har i dag.</pre><pre>Genom att bygga upp en särskild bas i Sverige\r\nskulle vi kunna göra stora insatser för\r\nmödrahälsovården i u-länderna.</pre><pre>Vi anser att en forsknings- och undervisningstjänst\r\npå professorsnivå bör inrättas i syfte att möjliggöra\r\nen samlad svensk satsning på u-landsinriktad\r\nforskning och forskarutbildning inom\r\nmödrahälsovården.</pre><pre>För att få ut så mycket kunskap som möjligt är det\r\nangeläget att ämnesområdet knyts till en svensk\r\nklinisk institution för obstetrik och gynekologi samt\r\natt klinisk verksamhet utgör en del av professuren.\r\nEtt skäl till att detta är angeläget är att utländska u-\r\nlandsforskare som i framtiden skall kunna ge\r\nforskarutbildning i sitt hemland, med stöd från\r\nföreträdare för ämnesområdet i Sverige, nästan\r\nalltid är kliniskt verksamma läkare.</pre><pre>Syftet med en sådan tjänst är således att utveckla\r\noch värdera metoder för att förbättra kvinnors\r\nhälsa i u-land -- med särskild tonvikt på kvinnors\r\nhälsa i samband med graviditet, förlossning och\r\namningsperiod.</pre><pre>Med hänvisning till det anförda yrkar jag i dag bifall\r\ntill utskottets hemställan i betänkandet. Men jag\r\nvill understryka att jag återkommer till riksdagen\r\nmed nya motioner ända fram till dess att\r\nprofessuren är inrättad -- detta inte för min egen\r\nskull eller för professorns skull utan med tanke på\r\nde utsatta kvinnorna i tredje världen som behöver\r\nallt vårt stöd.</pre><pre>Anf. 66 CHARLOTTE BRANTING (fp)\r\nreplik:</pre><pre>Fru talman! Anita Persson talar här ingående om\r\nvikten av familjeplanering och av satsningar på u-\r\nlandskvinnorna. Biståndet måste i större\r\nutsträckning vara en hjälp för kvinnorna. Då skulle\r\njag vilja säga till Anita Persson att det vore bra om\r\nvi i folkpartiet kunde få stöd för våra reservationer\r\ni det avseendet. Vi lägger ju tonvikten vid just detta\r\nmed hur viktigt det är att satsa på familjeplanering.\r\nVidare understryker vi vikten av att detta\r\nmöjliggörs genom FNs befolkningsfond och genom\r\nIPPF. Genom att vi ger ett rejält stöd blir det\r\nmöjligt att åstadkomma en bättre situation för\r\nkvinnorna.</pre><pre>Sedan gäller det UNIFEM, som vi i folkpartiet\r\nliberalerna tycker är en organisation som sysslar\r\nmed just de frågor som vi anser vara angelägna.\r\nSåvitt jag förstår tycker också Anita Persson att det\r\nhandlar om angelägna frågor. Jag hoppas alltså på\r\nett stöd för våra förslag om ytterligare satsningar på\r\nnämnda organisationer.</pre><pre>Anf. 67 ANITA PERSSON (s) replik:</pre><pre>Fru talman! Ni i folkpartiet anser er tydligen ha\r\nmycket gott om pengar för dessa ändamål. Jag\r\nskulle också gärna vilja höja anslaget. Men jag vet\r\nhur Sveriges ekonomi ser ut. Regeringen har höjt\r\nbidraget till både UNFPA och IPPF. I Europarådet\r\nhåller jag för närvarande på med en rapport om\r\nUNFPAs verksamhet avseende 1990. Som jag\r\ntidigare har sagt är Sverige en av de största\r\nbidragsgivarna. Det är endast Tyskland, Holland\r\noch Norge som står i paritet med Sverige.</pre><pre>När jag är ute och reser känner jag alltid stolthet\r\növer Sveriges generositet i dessa hänseenden. Jag\r\nskulle vara mycket glad om ni i folkpartiet och\r\növriga partier kunde påverka era kamrater i andra\r\nländer -- t.ex. i Finland, Storbritannien, Österrike,\r\nBelgien och Danmark -- så att det blir större bidrag.\r\nDet gäller verkligen att se till att så sker, så att FN\r\nfår det stöd som behövs.</pre><pre>Jag tycker att Sverige -- numera höjs ju det här\r\nbidraget varje år -- gör en stor insats. Med de\r\nräntekostnader som vi har i Sverige -- nu rör det sig\r\nom 60 miljarder -- och som vi får kämpa med efter\r\nden borgerliga regeringstiden är det inte särskilt lätt\r\nför regeringen att höja anslagen särskilt mycket.\r\nÄndå sker det en höjning varje år, och det tycker\r\njag är mycket positivt.</pre><pre>Men, som sagt, se till att era partikamrater i andra\r\nländer också kämpar för större biståndsanslag!\r\nFramför allt gäller det Storbritannien, som\r\nverkligen bidrar med små summor.</pre><pre>Anf. 68 CHARLOTTE BRANTING (fp)\r\nreplik:</pre><pre>Fru talman! Socialdemokraternas svek vad gäller\r\nenprocentsmålet har diskuterats mycket här\r\ntidigare i dag. Jag tänker inte förlänga den\r\ndebatten. Men jag vill säga att om man inte hade\r\nsvikit på den punkten, skulle det ha funnits\r\nmöjligheter att verkligen satsa på så här angelägna\r\nsaker. Tydligen har Anita Persson och jag samma\r\nuppfattning i detta avseende. I varje fall är det\r\nsvårare att driva på internationellt om man själv\r\nsviker beträffande det mål som man har satt upp till\r\nförmån för de fattiga. I reala termer handlar det\r\nfaktiskt om en nedskärning.</pre><pre>\r\nAnf. 69 ANITA PERSSON (s) replik:</pre><pre>Fru talman! Charlotte Branting säger att vi sviker\r\nbeträffande enprocentsmålet. Men det kan jag inte\r\nhålla med om. I stället ökar vi ju anslagen varje år.\r\nDet har vi gjort under ett flertal år. För några år\r\nsedan stod det emellertid stilla när det gäller\r\nanslagen. Under ett par års tid återkom Iris\r\nMårtensson och jag med motioner i det här\r\nsammanhanget. Det har lett till ökade anslag. Jag\r\när glad över det stöd som kommer från andra\r\npartier. Men med tanke på läget i dag tycker jag att\r\nregeringen i det här skedet har gjort allt som varit\r\nmöjligt att göra.</pre><pre>I nämnda rapport trycker jag på detta med att det\r\när viktigt att andra länder ökar sitt bistånd. Det får\r\nju inte vara så, att enbart vissa länder skall bära den\r\nstora bördan. Alla i-länder måste delta i det\r\nsammanhanget. Jag tänker då bl.a. på\r\nStorbritannien. Där har man verkligen skäl att öka\r\nsitt bidrag.</pre><pre>Anf. 70 ELISABETH FLEETWOOD (m):</pre><pre>Fru talman! Jag har också tidigare här i riksdagen\r\nväckt en motion om utvinning av bladnäring. Jag\r\nkan inte låta bli att återge vad utrikesutskottet\r\nskriver i betänkandet: Utskottet har med intresse\r\ntagit del av vad som i motion U247 framförts om\r\nfördelarna med att utvinna bladnäring. I likhet med\r\nvad som ovan anförts om möjligheterna att med\r\nbiståndsmedel stödja utvecklingen av anpassad\r\nteknik anser utskottet att även stöd till utvecklad\r\nteknik för att utvinna bladnäring bör kunna\r\növervägas av biståndsmyndigheterna.</pre><pre>Den här skrivningen är väldigt positiv. Jag har\r\ndärför inte något yrkande. Men en kättersk tanke\r\nhar faktiskt, fru talman, föresvävat mig: Kan det\r\nvara så, att min medmotionär i år, som ju sitter med\r\ni utrikesutskottet, är en orsak till att motionen har\r\nbehandlats så positivt? Detta är något som kan\r\nlända till efterrättelse med tanke på att det finns\r\nannat som vi väcker motioner om.</pre><pre>Den ideella organisationen Find your Feet\r\npåbörjade sin verksamhet redan på 60-talet. Den\r\ntanke man hade var mycket riktig. Man ville\r\nnämligen i första hand ge u-ländernas människor\r\nhjälp till självhjälp. Det skulle inte vara fråga om\r\nnågon invecklad teknik. I stället skulle det handla\r\nom en enkel, billig och effektiv teknik. En sådan\r\nhar också utvecklats i och med den aktuella\r\nkvarnpressen, som tar hand om den bladnäring som\r\när så proteinrik. En sked bladnäring räddar\r\nmänniskor från nattblindhet. Vidare får man\r\ndärmed -- det gäller då små barn och, framför allt,\r\nspädbarn -- det proteintillskott som behövs.</pre><pre>De flesta gröna växter kan användas för detta\r\nändamål. Det här systemet har t.o.m. den fördelen\r\natt den slaggprodukt som återstår sedan saften har\r\npressats ur, nämligen fibrerna, kan användas till\r\nkreaturföda. I ett 60-tal länder har man faktiskt\r\narbetat med den här saken. Men det har varit svårt\r\natt få fram bladnäring i Sverige, trots att vi i vårt\r\nland har haft prototyper och en\r\nutvecklingsverksamhet när det gäller kvarnpressar.\r\nT.o.m. i Lycksele har det funnits en fabrik. Med\r\ntanke på t.ex. antalet arbetstillfällen i övre\r\nNorrland fanns förhoppningen att man skulle satsa\r\nmera på detta. Nu har den här verksamheten\r\nflyttats till Eksjö och där behövs fabrikationen\r\nockså. Men summan av kardemumman är att vi i\r\nSverige faktiskt, äntligen, efter många år -- sedan\r\n60-talet har det ju arbetats med denna sak här i\r\nSverige -- har tagit ett stort steg framåt. Jag hoppas\r\natt u-ländernas folk skall kunna få glädje av denna\r\nprodukt som har framställts av svenskar.</pre><pre></pre><pre>Anf. 71 BIRGER HAGÅRD (m):</pre><pre>Herr talman! I går kl. 23.05 i Estoril utanför\r\nLissabon undertecknades en överenskommelse om\r\nnågonting som skulle kunna bli ett fredsfördrag i\r\nAngola mellan Unitas vice president Jeremias\r\nChitunda och Luandaregeringens talesman Lopo\r\ndo Nascimento. Detta kan förebåda slutet på ett 16-\r\nårigt krig, som i sin tur har föranlett motioner i sju\r\når i Sveriges riksdag från en grupp moderater som\r\nsedan har kunnat se hur vår utrikeskommitté och\r\nrepresentanterna i utrikesutskottet med framgång\r\nhar fört fram samma syn som i motionerna.</pre><pre>Inbördeskriget har alltså rasat sedan 1975, då den\r\nnuvarande regimen med kubanska legoknektars\r\nhjälp grep makten. Sedermera trappades det hela\r\nupp. Som mest deltog 55 000 kubaner, och en\r\nenorm vapeninsats gjordes från Sovjetunionen.</pre><pre>Sveriges attityd till Angola var när vi över huvud\r\ntaget blev medvetna om vad som hände där nere\r\nganska skrämmande. Det hörde till vanligheterna\r\natt både utrikesministern och\r\nkabinettsekreteraren, när frågan över huvud taget\r\nbringades på tal, uttryckte sig i skymfande ordalag\r\nom Unita -- banditer och terrorister var invektiv\r\nsom hörde till de vanligheter som man vräkte ur sig.\r\nDelvis får det väl skyllas på okunnigheten. Men i\r\nvarje fall efter 1987 tonade man ner språket och\r\nnöjde sig med att i vanlig socialdemokratisk\r\nordning visa sin solidaritet mot kommunistregimen\r\ni Luanda.</pre><pre>Jag skall inte gå in närmare på bakgrunden utan\r\nbara konstaterar att det svenska biståndet framför\r\nallt har koncentrerats på frisk- och hälsovård. Men\r\ndet talas också om lastbils- och bussrehabilitering.\r\nDet skulle vara ett annat uttryck för reparation av\r\nsådana lastbilar som skjutits sönder av Unita i\r\nkriget, med andra ord direkt hjälp till\r\nregeringssidan.</pre><pre>Under tidernas lopp har ungefär 6 500\r\nSkanialastbilar kunnat frakta kommunistsoldater\r\nfrån och till fronten nere i Angola. Det talas också\r\nom kommunikationsutrustning, men jag har inte\r\nexakt klart för mig om den har använts i kriget eller\r\ninte.</pre><pre>Vi motionärer har fört fram krav på att Sverige\r\nskall upphöra med det ensidiga biståndet till en\r\nkommunistisk vålds- och terrorregim. Vi har\r\nefterlyst humanitär hjälp till hela Angola, till bägge\r\nsidor. Man har hoppats sedan 1989 att freden skulle\r\nstå för dörren. Unita har hela tiden sträckt ut\r\nhanden och visat att förhandlingsvilja finns. Den 22\r\njuni räckte i Gbadolite, i Za  re, Eduardo dos\r\nSantos och Jonas Malheiro Savimbi, Unitas ledare,\r\nvarandra handen. Men det blev ingenting av det för\r\nden gången. I stället satsade kommunisterna på en\r\nstoroffensiv i Mavinga som varade från december\r\n1989 ända fram till maj förra året, en av de största\r\ndrabbningar som någonsin förekommit i denna del\r\nav Afrika.</pre><pre>När kommunisterna hade besegrats blev det dags\r\nför nya förhandlingar med USA, Sovjet och\r\nPortugal som medlare. Detta är dessa som nu har\r\nresulterat i denna första överenskommelse, som\r\nman så innerligt hoppas kommer att hålla. Men vad\r\nhänder nu under den närmaste tiden? Jo, för det\r\nförsta skall både Luanda och Jamba acceptera de\r\navtals om ingåtts före den 15 maj, och det skall man\r\nha meddelat till den portugisiska medlaren. För det\r\nandra skall Savimbi och dos Santos underteckna ett\r\neldupphöravtal i slutet av maj i Portugal. Savimbi\r\nplanerar att besöka Luanda i juli. Sedan skall fria\r\nval äga rum mellan september och november 1992,\r\nfria val av en ny president och ett nytt parlament.\r\nEn gemensam politisk kommission för Unita och\r\nMPLA och med USA, Sovjet och Portugal som\r\nobservatörsnationer skall utarbeta de närmare\r\nriktlinjerna för både valet och upprättandet av en\r\nnationell och politiskt neutral armé. Eldupphör\r\navtalet och upplösningen av de militära förbanden\r\nskall övervakas av en gemensam kommission som\r\nförutsätts biträdas av FN. Det finns alltså goda\r\nförhoppningar att man nu äntligen skall kunna nå\r\nfreden.</pre><pre>Tyvärr är Sveriges anseende i Angola ganska\r\nskamfilat på grund av det ensidiga\r\nställningstagandet. Men kanske är man nu på god\r\nväg att reparera detta. I varje fall kunde jag till min\r\nglädje höra att den svenska ambassaden i London\r\nvar representerad av ett ambassadråd vid den\r\nmiddag som doktor Savimbi gav för ett stort antal\r\nvästerländska ambassadörer och\r\nregeringsföreträdare den 29 april. Detta är kanske\r\nklokt. Vi har sett hur det har gått i Kap Verde och\r\nSao Tomé, där de kommunistiska regimerna sopats\r\nundan. Mycket talar för att samma sak kan ske\r\nockså när det gäller de fria valen i Angola. Mycket\r\ntalar för att Angolas nästa president heter Jonas\r\nMalheiro Savimbi.</pre><pre>Hur har det då gått med de yrkanden som vi har\r\nställt i vår motion? För det första har vi yrkat på att\r\nbiståndet först borde utgå när positiva resultat har\r\nuppnåtts i fredsförhandlingarna. Det har nu skett,\r\nkan vi hoppas. För det andra yrkade vi på att\r\nSverige borde bidra till fredsprocessen. Sveriges\r\nnärvaro i fredsprocessen har varit totalt obefintlig --\r\nSverige har inte bidragit på något enda sätt. För det\r\ntredje har vi yrkat på att den humanitära hjälpen\r\nbör utgå till hela Angola. Det är kanske detta som\r\navses när man nu talar om geografisk breddning.</pre><pre>Vi kan alltså konstatera att utrikesutskottet inte så\r\ndär direkt har velat tillgodose våra yrkanden, men\r\nvi kan å andra sidan konstatera att verkligheten har\r\nkorrigerat såväl utrikesutskottet som Sveriges\r\nriksdag. Därför finns det goda förhoppningar om\r\nframtiden.</pre><pre>I detta anförande instämde Gullan Lindblad (m).</pre><pre>Överläggningen var härmed avslutad.</pre><pre>(Beslut skulle fattas den 3 maj.)</pre><pre>7 § Tilläggsbudget II inom\r\nfinansdepartementet</pre><pre>Föredrogs</pre><pre>utrikesutskottets betänkande</pre><pre>1990/91:UU20 Tilläggsbudget II till statsbudgeten\r\nför budgetåret 1990/91 (prop. 1990/91:125, bilaga 5,\r\nfinansdepartementet).</pre><pre></pre><pre>Förste vice talmannen konstaterade att ingen talare\r\nvar anmäld.</pre><pre>(Beslut skulle fattas den 3 maj.)</pre><pre>8 § Insatser för kurdiska flyktingar</pre><pre>Föredrogs</pre><pre>utrikesutskottets betänkande</pre><pre>1990/91:UU22 Insatser för kurdiska flyktingar.</pre><pre></pre><pre>Förste vice talmannen konstaterade att ingen talare\r\nvar anmäld.</pre><pre>(Beslut skulle fattas den 3 maj.)</pre><pre>9 § Samarbete med Baltikum, Central- och\r\nÖsteuropa</pre><pre>Föredrogs</pre><pre>utrikesutskottets betänkande</pre><pre>1990/91:UU16 Samarbete med Baltikum, Central-\r\noch Östeuropa.</pre><pre>Anf. 72 HÅKAN HOLMBERG (fp):</pre><pre>Fru talman! Precis som förra året inträffar\r\nriksdagens östdebatt den 2 maj, vilket närmare\r\nbestämt är dagen före den 3 maj, alltså Polens\r\nhistoriska nationaldag som det under decennier var\r\nförbjudet att fira. För ett år sedan hade ännu bara\r\nknappt ett år gått sedan Solidaritets kandidater\r\nvann alla platser utom en i de fria valen till den nya\r\npolska senaten. Några få månader hade gått sedan\r\nde folkliga revolutionerna sopade bort de\r\nkommunistiska härskarna också i resten av det\r\nSovjetkontrollerade Europa. Bara några veckor\r\nhade gått sedan de baltiska parlamenten hade\r\nproklamerat att de fria baltiska staterna hade\r\nåterupprättats.</pre><pre>Den debatt som fördes för ett år sedan även här i\r\nSveriges riksdag speglade på många sätt hur\r\nyrvaken man här och var var inför den nya\r\nsituationen. Många socialdemokrater tycktes utgå\r\nfrån att just socialdemokrati av svensk typ var\r\nprecis det som folken i Östeuropa alltid hade önskat\r\nsig. Några inlägg var därefter.</pre><pre>I den moderata partimotionen hade man föreslagit\r\nsvenskt bistånd för att hjälpa de nya demokratierna\r\natt sänka skattetrycket -- utan en tanke på att man\r\ninte alls kan tala om skattetryck i västerländsk\r\nmening i planekonomier av sovjetisk typ.\r\nDessutom ville man i samma motion varna\r\nösteuropéerna för att införa löntagarfonder.</pre><pre>Det då ännu inte omdöpta svenska\r\nkommunistpartiet ansåg för sin del att vi från\r\nomvärldens sida inte skulle ägna någon särskild\r\nenergi alls åt att hjälpa dessa länder att utvecklas till\r\nmoderna marknadsekonomier. Det var ju inte alls\r\nsäkert att man ville ha marknadsekonomi efter 40\r\nårs erfarenhet av motsatsen, var en något\r\nförbluffande tankegång som utvecklades.</pre><pre>Nu har vi levt ännu ett år i den nya verklighet som\r\nskapades under 1989 och 1990. Tre inslag i denna\r\nförtjänar att särskilt betonas.</pre><pre>För det första: Intresset för någon sorts\r\nkompromiss mellan den gamla kommunistiska\r\nplanekonomin och normal europeisk\r\nmarknadsekonomi är praktiskt taget obefintligt.\r\nAlla betydande politiker och nybildade partier,\r\nliksom den stora allmänheten, inser att det behövs\r\nett fullständigt systemskifte -- inte till svensk,\r\nschweizisk, fransk eller tysk marknadsekonomi\r\nutan till de grundläggande institutioner och\r\nrättsregler som är gemensamma för alla länder som\r\ntillåter fri företagsamhet, fria fackföreningar och fri\r\nprisbildning på en fri marknad.</pre><pre>För det andra: Det är fel att beskriva de f.d.\r\nösteuropeiska länderna som u-länder och föreställa\r\nsig att de behöver bistånd på samma sätt och av\r\nsamma slag som våra traditionella biståndsländer.\r\nVad vi möter i öst är, trots djup och förfärande nöd\r\npå många håll, snarare förhållanden som man kan\r\nförvänta sig i relativt utvecklade länder som har i\r\ndecennier låsts in i ett omöjligt politiskt och\r\nekonomiskt kommandosystem. Det som behövs\r\nutifrån är inte så mycket pengar som\r\nkunskapsöverföring samt att vi beslutsamt öppnar\r\nvåra marknader för de nya produkter som dessa\r\nländers näringsliv kommer att producera och i\r\nförekommande fall redan producerar i dag.\r\nKunskapsöverföring och annat kostar i och för sig\r\npengar, men att jämföra detta med traditionellt\r\nsvenskt u-landsbistånd är fel och vilseledande.</pre><pre>För det tredje: Nyckelordet för politiker och\r\nallmänhet i samtliga nya demokratier är i dag\r\n''tillbaka till Europa''. Precis som i Spanien och\r\nPortugal under 70-talet ser man i dag delaktighet i\r\ndet demokratiska Europas samarbetsorganisation,\r\nfrån Europarådet till EG, som en livförsäkring mot\r\nsovjetisk revanschism eller mot andra hot mot den\r\nnyvunna demokratin till följd av den ekonomiska\r\nkatastrofsituationen, av extrem nationalism eller av\r\nmanipulationer från de just avsatta kommunistiska\r\nmakthavarna.</pre><pre>I Ungern har man redan antytt att man vill bli\r\nmedlem i EG under 90-talet. Sannolikt kan\r\nUngern, precis som Polen och Tjeckoslovakien,\r\nansluta sig vid 90-talets slut. Detta ger en ytterligare\r\ndimension åt debatten om Sveriges kommande\r\nansökan om medlemskap i EG.</pre><pre>Numera råder i allt väsentligt enighet om\r\ninriktningen av det svenska östbiståndet. Det skall\r\ninriktas på kunskapsöverföring i syfte att bygga upp\r\nfungerande demokratier och marknadsekonomier.\r\nSärskild tonvikt skall inom ramen för detta läggas\r\npå miljövårdsinsatser. Krafterna skall koncentreras\r\ntill Polen och Baltikum. Samarbete med det bistånd\r\nsom ges bl.a. av EG och andra internationella\r\norganisationer skall eftersträvas. Man måste\r\nkanske ändå tillägga ''till sist'' när man säger att det\r\nnumera i allt väsentligt råder enighet, åtminstone\r\nnär det gäller Baltikum. Detta gäller inte bara\r\nbiståndet utan över huvud taget den officiella\r\nsvenska attityden.</pre><pre>När jag som ny kom till riksdagen hösten 1988 var\r\nen av mina första upplevelser en kammardebatt om\r\nden då just inledda förändringsprocessen i\r\nBaltikum. Flera talare från regeringspartiet var\r\nutomordentligt oroliga för att ens medge att\r\nriksdagen uttalade den mycket blygsamma\r\nförhoppningen att förändringarna som hade inletts\r\nskulle kunna leda till positiva resultat. Även detta\r\nvar alltför riskabelt.</pre><pre>Därefter har det varit en period med konstiga\r\nuttalanden från regeringshåll, ohållbara\r\nundanflykter och märkliga manövrar än hit, än dit.\r\nDet är skönt att den här perioden nu förefaller ha\r\ntagit slut och att vi kan avge enhälliga betänkanden\r\nfrån utrikesutskottet och ställa oss bakom\r\nuttalanden i andra sammanhang, där alla de stora\r\npartierna står eniga.</pre><pre>Med anledning av det betänkande som vi nu\r\nbehandlar vill jag poängtera att vi från folkpartiet\r\nliberalerna hade velat se ytterligare 50 milj.kr. i\r\nbistånd till de baltiska staterna. Detta krav har\r\nbehandlats i samband med hanteringen av ett annat\r\nbetänkande, så det finns inte med här. Men det är\r\nvärdefullt med en markering även i den här\r\ndebatten att vi hade velat se en sådan utvidgning av\r\nstödet.</pre><pre>Vi har också i det aktuella betänkandet uttryckt en\r\nvilja att ge stöd åt handikapporganisationers arbete\r\ni Östeuropa. Det finns skäl att ge det svenska\r\nbiståndet en social dimension, och inte bara inrikta\r\ndet på sådant som jag hittills har räknat upp.</pre><pre>Jag vill dessutom fästa uppmärksamheten på det\r\nsärskilda yttrande om telekommunikationer med\r\nde baltiska länderna, som folkpartiet liberalerna\r\nhar avgett. Som det ibland kanske antas är det inte\r\nfråga om insatser som så småningom kan leda till\r\nett resultat. Det är inte heller fråga om att vi skall\r\navvakta, ta det litet lugnt och se vad som kan\r\nkomma att hända. För de baltiska staterna kan just\r\ntelekommunikationer med omvärlden vara av\r\navgörande betydelse för att undvika isolering i\r\nhändelse av ett nytt tillslag mot\r\nsjälvständighetsrörelsen, liknande det som vi såg i\r\njanuari. Därför är det bråttom med ett resultat av\r\ndet arbete som jag vet pågår.</pre><pre>Det förekommer i dag trots allt endast marginella\r\navvikelser när det gäller den allmänna synen på\r\nsamarbetet med Östeuropa. En av dessa avvikelser\r\när dock anmärkningsvärd.</pre><pre>De två partier, vänsterpartiet och miljöpartiet, som\r\nmotsätter sig såväl svenskt medlemskap i EG som\r\nett EES-avtal mellan EFTA och EG drar också in\r\nÖsteuropa och Baltikum i sin allmänna negativism\r\nmot den europeiska gemenskapen och de\r\neuropeiska integrationssträvandena. Det må väl\r\nfinnas någon logik i detta från de berörda partiernas\r\nutgångspunkter, men sanningen är ju inte desto\r\nmindre att för östländerna själva och deras\r\nmedborgare framstår EG som den självklart mest\r\nbetydande samarbetspartnern.</pre><pre>Den tanke som uttrycks i vänsterpartiets och\r\nmiljöpartiets reservationer, att EFTA skulle vara\r\nnågot slags alternativ till EG, saknar all\r\nverklighetskontakt. Ett medlemskap såväl i EFTA\r\nsom i EG är naturligtvis i dag lika omöjligt för dessa\r\nländer av det enkla skälet att det är fråga om\r\nplanekonomier som ännu inte har reformerats till\r\natt vara kompatibla -- för att använda ett i det här\r\nsammanhanget träffande uttryck -- med normala\r\nvästerländska marknadsekonomier. Detta gäller\r\nför både EFTA och EG.</pre><pre>Samtidigt som de nya demokratierna i öst\r\nförhandlar med EFTA om ett frihandelsavtal,\r\nförhandlar man om associering till EG. De EG-\r\navtal som kan förutses väntas bli betydligt mer\r\nomfattande än vad avtalen med EFTA någonsin\r\nkan bli. Det är snudd på oförskämt mot dessa\r\nländer att skriva dem på näsan att de under dessa\r\nvillkor skall bortse från de mer långtgående avtal\r\nsom de kan få med EG och att de i stället skall\r\nförsöka haka på EFTA, om vars framtid vi i dag vet\r\nmycket litet -- möjligen bara att den är ytterst\r\nosäker.</pre><pre>Drömmen om ett Europa av förenade fria\r\ndemokratier är attraktiv långt in i Sovjetunionen.\r\nAtt den är attraktiv i Baltikum är uppenbart. Det\r\nskulle återknyta banden med Västeuropa och\r\ninnebära ett skydd för den frihet som steg för steg\r\nhåller på att återtas, precis som under 70-talet i\r\nSpanien, Portugal och i Grekland. Detsamma\r\ngäller också på andra håll i Sovjetunionen.</pre><pre>Häromdagen visades i svensk TV bilder -- jag antar\r\natt de har gått runt i hela världen -- från\r\ngruvarbetarstrejken i Ukraina, där Europafanan\r\nbars bredvid Ukrainas egen nationalflagga. Kan\r\nSovjetunionen eller dess efterföljare på något sätt\r\nanknytas till EG-samarbetet, skulle det betyda\r\nmycket för de länder, även för de f.d.\r\nWarszawapaktsstaterna, som i dag är osäkra och i\r\nvissa fall mycket oroliga inför vad man kan vänta sig\r\ni framtiden från den gamla stormakten i öster.</pre><pre>I miljöpartiets motion påstås att EG är ''tabu'' på de\r\nmåndagsmöten som hålls till förmån för Baltikum.\r\nÄven om dessa möten ligger utanför riksdagens\r\nkompetensområde och dessutom inte är upplagda\r\nså att man antar resolutioner om det ena eller det\r\nandra, kan jag ändå som medansvarig upplysa om\r\natt detta påstående är fel. I februari ägnades t.o.m.\r\nett helt möte åt Baltikums plats i Europa, med\r\ninslag från såväl EG som Europarådet. Men det\r\nmedges att andan inte var negativ till EG på det sätt\r\nsom miljöpartiet kanske skulle önska. I själva\r\nverket refererades t.o.m. ett i sakfrågan utmärkt\r\nuttalande om Baltikums självständighet från EG\r\nparlamentet.</pre><pre>Sedan slutet av hösten 1990 har den sovjetiska\r\nstatsledningen gjort gemensam sak med de krafter\r\ninom KGB, militären och de stora statliga\r\nindustrikombinaten, som mer än något annat\r\nfruktar för följderna av att Perestrojkan förs till sin\r\nnaturliga slutpunkt, alltså till demokrati,\r\nmarknadsekonomi och rätt för varje sovjetrepublik\r\natt utan trakasserier, blockader och militär\r\ninblandning avgöra sin egen framtid.</pre><pre>Visserligen misslyckades försöken i januari att\r\nvända de senaste årens positiva förändringar till sin\r\nmotsats och återställa den gamla ordningen till\r\nnågot som liknande en repetition av den polska\r\nmilitärens kupp mot folket på luciadagen 1981.\r\nMen samtidigt har fortsatta förändringar i riktning\r\nmot demokrati och marknadsekonomi blockerats.\r\nDen vanliga och i och för sig säkert riktiga\r\nförklaringen, att krisen i sovjetsystemet beror på\r\natt det gamla kommandosystemet avvecklats utan\r\natt något nytt kommit i stället, räcker i dag\r\nknappast till för att förklara den kollaps som vi nu\r\nbevittnar. Snarare har den omöjliga situation som\r\nrådde redan tidigare förvärrats än mer, när den\r\nsovjetiska centralregeringen under vintern och\r\nvåren försökt att genomföra -- förutom de militära\r\ntillslagen mot bl.a. Baltikum och de hotelser\r\nriktade också mot andra delar av unionen -- en serie\r\nav obegripliga åtgärder på det ekonomiska\r\nområdet, vilkas enda förklaring förefaller vara\r\ntraditionell kommunistisk ignorans mot vad en\r\nverklig ekonomi innebär. Den enda uppmaning\r\nman i dag kan rikta till den sovjetiska ledningen är\r\ndensamma som har riktats vid många andra\r\ntillfällen: Erkänn de baltiska ländernas rätt till\r\nsjälvständighet, inled seriösa förhandlingar, avstå\r\nfrån allt fortsatt bruk av våld för att försöka\r\nåterupprätta de gamla samhällsförhållandena och\r\nåteruppta dessutom ett seriöst reformarbete i\r\nförbund med de demokratiska krafterna i landet!</pre><pre>I motioner och i reservationer har frågan om\r\nsvenskt erkännande av de baltiska länderna\r\naktualiserats. Argumenten är välkända, så jag\r\nbehöver inte ytterligare gå in på dem. Däremot kan\r\nman konstatera att det som i dag i praktiken\r\nbetyder någonting för att föra den baltiska\r\nsjälvständighetsrörelsen framåt är det praktiska\r\nstöd vi kan ge utifrån till alla de tusentals olika\r\nkonkreta projekt som genomförs i olika former,\r\nalltifrån att etablera handelssamarbete och\r\nföretagssamarbete över till samarbete mellan\r\norganisationer, fackföreningsrörelsen, fria partier,\r\nkörutbyten, kulturutbyten m.m. Alla dessa\r\ntusentals olika konkreta initiativ bygger dag för dag\r\ngrunden litet fastare för återupprättad\r\nsjälvständighet och återupprättat civilt samhälle i\r\nde baltiska staterna och därmed för en framtid av\r\ndemokrati och frihet. Det är detta som är det\r\navgörande. Vad vi gör på den formella sidan kan i\r\npraktiken inte vara mer än ett kvitto på en\r\nutveckling som redan har skett och redan har nått\r\nfram till ett resultat. Vi är ännu inte riktigt framme\r\nvid målet, men det finns mycket som vi kan göra\r\nrent konkret för att hjälpa de baltiska länderna\r\nfram till målet att återupprätta politisk\r\nsjälvständighet.</pre><pre>De baltiska staternas situation är unik, folkrättsligt\r\noch historiskt. Det är viktigt att hålla detta i\r\nminnet. Stödet till de baltiska frihetskraven har sin\r\ngrund i internationell rätt. Den internationella\r\nrätten hör nära samman med demokratins och\r\nrättssamhällets principer i övrigt. Enligt liberal\r\nuppfattning är demokratin och rättssamhället det\r\növerordnade.</pre><pre>Sovjetunionen kan inte gärna bestå i dagens form\r\nom demokrati införs på allvar i hela landet. I\r\nSovjetunionen står det nationella krafterna, t.ex. i\r\nBaltikum, därför i förbund med demokratins\r\nkrafter -- demokratin kan inte förverkligas annat än\r\ni återupprättade fria baltiska stater. Detta gäller\r\nkanske också i andra delar av imperiet, i Ryssland\r\nlika väl som i Estland. I andra delar av Europa, i\r\nländer med fungerande demokrati, drivs\r\nnationalistiska krav i stället ofta av minoriteter av\r\ndet ena eller det andra slaget med helt andra\r\nprioriteringar än dem som förenar demokrater i\r\nolika politiska läger. Ett slående exempel på detta\r\när att det av allt att döma nu är klarlagt att det\r\nbakom i alla fall delar av den slovakiska\r\nseparatismen i den tjeckiska och slovakiska\r\nfederala republiken finns kommunister från den\r\ngamla störtade regimen som försöker utnyttja den\r\nhär typen av stämningar för att återvinna sina egna\r\ngamla privilegier. I andra länder i samma område\r\nhar vi också sett hur extrema nationalistiska\r\nstämningar har utnyttjats just av de kommunistiska\r\nmakthavare som det måste vara den viktigaste\r\nuppgiften att få bort.</pre><pre>Många analytiker av krisen i Jugoslavien pekar på\r\ndetta när det gäller Serbien och att det är de\r\ninrikespolitiska förhållandena i Serbien som bär en\r\nstor del av skulden till svårigheterna att få i gång en\r\nfungerande dialog mellan Jugoslaviens olika\r\nrepubliker.</pre><pre>Från liberal utgångspunkt är nationalism berättigad\r\ni den mån som den strävar efter demokratiska\r\nsamhällsförhållanden och går hand i hand med\r\nsådana ambitioner. Det överordnade för oss är det\r\nöppna samhället -- demokratin, en ekonomi som är\r\nöppen mot omvärlden, fria rörelser av människor\r\noch idéer över gränserna, medborgerliga fri- och\r\nrättigheter, skydd för minoriteter. Detta inses\r\nmycket klart av de liberala krafter som har trätt\r\nfram i de nya demokratierna. Nationalismen\r\nidentifieras av dessa liberala krafter i dag entydigt\r\nsom det farligaste hotet mot de demokratiska\r\nsamhällsförändringarna. Ett skäl är naturligtvis just\r\natt gamla kommunistiska makthavare, t.ex. i delar\r\nav Jugoslavien eller i Slovakien, utnyttjar dessa\r\nstämningar för att på nytt bereda sig tillträde till\r\nden politiska makten eller klänga sig fast vid de\r\npositioner de har.</pre><pre>I Rumänien har vi sett hur f.d. kommunister i den\r\nnationella räddningsfronten uppträder som\r\nnationalister och i nationalismens namn slår ned\r\njust de krafter som vill införa demokrati i landet.\r\nNationalism i denna form är en kollektivism som\r\nendast till formen skiljer sig från den kollektivism\r\nsom dessa folk redan utsatts för av de\r\nkommunistiska regimerna.</pre><pre>För några månader sedan ägde ett seminarium rum\r\ni Tjeckoslovakien då liberala tänkare och politiker\r\nfrån en rad länder i både Öst- och Västeuropa\r\ndeltog med Tjeckoslovakiens president Vaclav\r\nHavel som ordförande för seminariet. Det entydiga\r\nbudskapet på detta seminarium var att nationalism\r\ni meningen att återupprätta något slags drömd\r\nstamgemenskap i den ena eller andra lilla enheten\r\när ett hot mot de demokratiska landvinningar som\r\nhar skett. Den formen av nationalism, i kontrast till\r\nden demokratiska frigörelse som vi ser i andra\r\nländer, t.ex. de baltiska, är ett hot mot demokratin.\r\nSaken har uttryckts, bl.a. av medlemmar i det\r\nungerska fridemokratiska partiet, på följande sätt:\r\nI det nya Europa är uppgiften inte att börja ändra\r\ngränser mellan demokratiska länder utan att öppna\r\ngränser. Öppna gränser är det typiska liberala\r\nkravet både i Östeuropa och i andra delar av vår\r\nvärldsdel.</pre><pre>Jag har varit ganska utförlig därför att jag känner\r\nmig oroad över det resonemang som uppenbarligen\r\nfinns bakom en reservation från miljöpartiet, där\r\nman över huvud taget inte gör någon distinktion\r\nmellan olika typer av nationalism, olika typer av\r\nkrafter som kopplas till nationella strävanden. Man\r\ngör över huvud taget ingen distinktion mellan den\r\ndemokratiska folkrörelse som strävar efter att\r\nåterupprätta självständiga baltiska stater och de\r\nofta mycket ljusskygga företeelser soms trävar efter\r\natt slå sönder fungerande nya demokratier i andra\r\ndelar av Öst- och Centraleuropa. Nationalism kan\r\ninte ha ett självständigt värde höjt över det öppna\r\nsamhällets värden. Den typen av tankegångar har\r\nställt till nog med elände i Europa. Däremot har\r\nnationella strävanden i förening med strävanden\r\nefter demokrati och återupprättande av ett civilt\r\nsamhälle, ett öppet samhälle, hur man nu vill\r\nuttrycka det, en självklar plats i det\r\nförändringsarbete som fortfarande behövs i\r\nSovjetunionen och som måste leda fram till att\r\nockså de baltiska staterna likmätigt folkrätten\r\nåtertar sin plats bland Europas självständiga stater.</pre><pre></pre><pre>Anf. 73 BENGT HURTIG (v):</pre><pre>Fru talman! Om inriktningen av samarbetet med\r\nÖsteuropa råder såvitt jag kan förstå en rätt stor\r\nsamstämmighet. Det är främst metoderna att ta\r\nresurser från biståndmedel, som vi tidigare har\r\ndebatterat här i kammaren, som vi har haft olika\r\nmeningar om. Vi kan konstatera att en växande del\r\nav det ekonomiska samabete som sker med Öst-\r\noch Centraleuropa går utanför biståndsmedlen.\r\nMan tar dessa medel från andra håll. Vi hade för\r\nvår del gärna sett en nordisk fondkonstruktion när\r\ndet gäller samarbete med Östeuropa i stället för den\r\nnu igångdragna återuppbyggnadsbanken, EBRD.\r\nDet beror på att vi i Norden har haft en något annan\r\nsyn på arbetslöshet och sociala frågor än de krafter\r\nsom står bakom denna europeiska\r\nåteruppbyggnadsbank och deras krav på\r\nprivatiseringar i stor skala av näringslivet. Vi vill\r\nalltså, som vi markerade förra gången, åtminstone\r\nhålla möjligheten öppen för olika former av ägande\r\ni näringslivet i denna del av världen.</pre><pre>Den förstärkta Östeuropapolitiken måste ses som\r\nett led i en ny säkerhetspolitik. När murar faller är\r\ndet viktigt att hitta en politik som inte leder till nya\r\nmurar på andra ställen. Om Sverige skulle bli\r\nmedlem i en ny europeisk militärunion, som vänder\r\ntaggarna utåt, mot slutet av detta decennium finns\r\ndet enligt min mening en viss risk för att nya hinder\r\nför samarbete och människornas rörlighet över\r\nÖstersjön reses. Detta får absolut inte inträffa.</pre><pre>Östersjöområdet är enligt min mening ett naturligt\r\nområde för handel och ekonomiskt utbyte.\r\nLikartad kultur och likartade förutsättningar när\r\ndet gäller klimat och naturresurser sätter sin prägel\r\npå teknik och varuproduktion. Dessutom erbjuder\r\nÖstersjön och angränsande vatten och vattenvägar\r\nutmärkta förutsättningar för snabba och\r\nmiljömässigt bra transporter. Dessa fördelar måste\r\nutnyttjas.</pre><pre>Fru talman! En viktig drivkraft för\r\ndemokratiseringssträvanden i såväl som Öst- och\r\nCentraleuropa som Sovjetunionen har\r\nmiljörörelsen varit. Redan på 60-talet tog studenter\r\noch forskare upp kampen för naturreservat och\r\nbiologisk mångfald. Protester i syfte att rädda\r\nBajkalsjön och hindra vändandet av de sibiriska\r\nfloderna förekom för många år sedan. Efter\r\nTjernobylolyckan fick miljörörelsen förstärkt\r\nkraft.</pre><pre>De växande ekonomiska problemen och det kaos\r\nsom nu råder i Sovjetunionen leder hos många till\r\nkrav på en snabb övergång till marknadsekonomi,\r\noch det tidigare miljömedvetandet trängs tillbaka.\r\nDet vore en fördel om den styrning av\r\nmarknadsekonomin som vi i vår del av världen\r\neftersträvar från början kunde bli en del av\r\nreformerna i Östeuropa. I annat fall kan ett\r\nväxande sopberg, kraftig expansion av\r\nprivatbilismen och fler i stället för färre typer av\r\nföroreningar av mark, luft och vatten bli följden.</pre><pre>I den politiska turbulensen i Sovjetunionen är det\r\nsvårt att se vilka krafter och vilka ledare som så\r\nsmåningom kommer att bli tongivande och om\r\nSovjetunionen över huvud taget kommer att\r\nexistera. Men det borde vara möjligt att bygga upp\r\nsamarbetet med institutioner och kring särskilda\r\nmiljöprojekt som det rimligen inte finns delade\r\nmeningar om. Satsningar på miljön i Sovjetunionen\r\nskulle sannolikt också vara nationalekonomiskt\r\nlönsamma eftersom hälsotillståndet skulle\r\nförbättras och kostnaderna för sjukvård minska. Vi\r\nhar också vårt egenintresse av miljösatsningar\r\nåtminstone i västra Sovjetunionen. Vår\r\nberedvillighet att samarbeta på miljöområdet är\r\nockså viktigt som en förtroendeskapande åtgärd.\r\nAtt avbryta eller skära ned det samarbete som\r\nredan finns med Sovjetunionen på grund av\r\növergreppen i Baltikum kan motverka sitt syfte och\r\nmåste i det längsta undvikas. Samarbetet får inte\r\nhindra att vi öppet och ärligt framför våra åsikter\r\noch krav när det gäller frigörelsekampen i\r\nBaltikum. I samband med behandlingen av\r\nmilöpropositionen får vi anledning att återkomma\r\ntill dessa frågor.</pre><pre>Den enda reservation vi har i detta betänkanden\r\nberör frågan om graden av öppenhet som EFTA\r\nbör visa de öst- och centraleuropeiska staterna. På\r\ngrund av de svårigheter som nu tornar upp sig i\r\nEES-förhandlingarna och de olika EFTA-\r\nländernas positioner när det gäller att söka\r\nmedlemskap vet vi inte hur starkt EFTA kommer\r\natt bli. Det kanske rent av blir en spricka i EFTA\r\neller en försvagning av EFTA. Vi har med vår\r\nreservation velat markera det önskvärda i att\r\nEFTAs samarbete med de öst- och\r\ncentraleuropeiska staterna får en sådan inriktning\r\natt ett medlemskap på lång sikt skulle kunna vara\r\nmöjligt. Vi har inte sett detta som någon\r\nmotsättning till ett samarbete med EG, vilket också\r\nsägs i vår reservation. Självklart är det på det sättet\r\natt dessa länder måste utveckla en betydande\r\nekonomisk stabilitet och styrka för att kunna\r\nfungera effektivt som medlemmar i ett framtida\r\nEFTA om det nu skulle bli möjlig för en sådan\r\norganisation att utvecklas.</pre><pre>Vi står givetvis bakom denna reservation, men jag\r\navstår från att yrka bifall till den.</pre><pre>Anf. 74 INGER SCHÖRLING (mp):</pre><pre>Fru talman! I betänkandet om samarbete med\r\nBaltikum och Central- och Östeuropa behandlas en\r\nganska stor mängd av motioner och yrkanden från\r\nsamtliga riksdagspartier, men det är förvånansvärt\r\nfå reservationer. För åtta av de tio reservationerna\r\nstår miljöpartiet. Detta kan tolkas på olika sätt:\r\nantingen så att det i utskottet råder stor enighet --\r\nmed undantag för miljöpartiet --, att skrivningarna\r\ni betänkandet har utformats med stor försiktighet\r\noch generositet eller att förslagen om samarbete\r\nmed Baltikum, Central- och Östeuropa\r\nkännetecknas av en ordens rikedom och en\r\nhandlingens fattigdom.</pre><pre>Samarbetet med och stödet till Baltikum och\r\nCentral- och Östeuropa kan genomföras på många\r\nplan -- ekonomiskt, socialt och politiskt. Det\r\nekonomiska biståndet har vi behandlat i tidigare\r\nbetänkanden, medan det nu mera gäller\r\nsamarbetets utformning och inriktning.</pre><pre>I den situation som råder i Östeuropa och Baltikum\r\nfinns enorma miljöproblem och nästan ofattbara\r\nekonomiska och sociala problem. Det pågår en\r\nomformning av ett helt samhällssystem, och det\r\nfinns en längtan efter frihet och självbestämmande.\r\nDetta, fru talman, kräver mycket av rika och\r\ndemokratiska grannländer som Sverige.</pre><pre>Hittills har vi dåligt levt upp till vad som kunde\r\nförväntas av oss. Det ekonomiska bistånd som\r\nregeringen har föreslagit, uppgående till 1 miljard\r\növer en treårsperiod, är helt otillräckligt. Dessutom\r\ntar man pengar från biståndsbudgeten -- men det\r\nhar kanske redan debatterats tillräckligt här i dag.\r\nMiljöpartiet har föreslagit ytterligare medel för\r\nbudgetåret: 1 miljard till en miljöfond, som\r\nnaturligtvis skall användas till miljösatsningar.</pre><pre>Behovet är stort. Miljösituationen är katastrofal i\r\nhela Östeuropa. Den sovjetiska miljöministern\r\nrapporterade 1990 att koncentrationen av\r\ntungmetaller, av svaveldioxid och av\r\ncancerframkallande benspyren i inte mindre än ett\r\nhundratal städer överskrider WHOs normer mellan\r\n10 och 100 gånger.</pre><pre>Vi har också föreslagit att den nuvarande\r\nadministrationsmodellen för svensk bistånd till\r\nÖsteuropa skall ses över och att en särskild\r\nmyndighet inrättas för att handlägga samarbetet\r\nmed Östeuropa. Vi tycker att det både finansiellt\r\noch organisatoriskt finns skäl för att stödet till\r\nCentral- och Östeuropa skall särskiljas från stödet\r\ntill u-länderna. Vi tycker därför inte att BITS är en\r\nlämplig handläggningsinstans.</pre><pre>Jag ingick i en delegation från miljöpartiet som för\r\nett par månader sedan besökte Baltikum och\r\nLitauen. Jag kunde då i samtal med\r\nparlamentariker samt med personer i miljöutskott\r\noch miljökommitteér konstatera att inget konkret\r\nmiljöbistånd hade nått fram till Litauen. Däremot\r\nhade minst sju delegationer från Sverige varit på\r\nbesök. Vid en föredragning i utskottet för några\r\nveckor sedan bekräftades också att de beviljade\r\npengarna redan var intecknade. Det räcker inte\r\nmed att låta det svenska stödet gå till\r\nerfarenhetsutbyte och kunskapsutveckling, utan\r\ndet måste till konkret miljöbistånd.</pre><pre>Östländernas skuldproblem, orsakat av de gamla\r\nsystemet, sätter många käppar i hjulet för en\r\nutveckling mot demokrati och ekologiskt\r\nbalanserad marknadsekonomi. Det talas om behov\r\nav en massiv ''Marshallhjälp'' till Östeuropa i\r\nstorleksordningen flera hundra miljarder dollar.\r\nSamtidigt uppgår den östeuropeiska skuldbördan\r\ntill västvärlden till tiotals miljarder dollar.</pre><pre>Vi har föreslagit att Sverige skulle utarbeta en\r\navvecklingsplan för avskrivning av de skulder som\r\nde östeuropeiska länderna har till oss. Polen har\r\nredan, via Parisklubben, uppnått en\r\növerenskommelse och har fått sin skuld till\r\noffentliga kreditorer reducerad med ungefär 50 %.\r\nVisserligen säger man att Polen skall betraktas som\r\nett exceptionellt fall, men den handlingsförlamning\r\nsom följer av skuldproblemet i öst gäller\r\nnaturligtvis fler länder. Jag anser också att det är\r\nlämpligt att en avvecklingsplan skall utformas efter\r\nvarje lands speciella förhållande.</pre><pre>Det finns många exempel på missbruk av den\r\ncentrala Sovjetmakten, och det tycker vi i sin tur väl\r\nmotiverar att svenskt stöd tills vidare går direkt till\r\ndelrepublikerna och till demokratiska folkrörelser.\r\nStödet måste gynna en utveckling av ekonomin som\r\nkan förena rimliga krav på produktionseffektivitet\r\nmed långtgående miljöhänsyn. Det finns exempel\r\npå att västliga företag i samarbete med öst\r\nfullständigt har struntat i att ta miljöhänsyn.</pre><pre>Miljöpartiet har vidare föreslagit inrättande av ett\r\nÖstersjöråd för fördjupat samarbete bl.a. när det\r\ngäller miljöskydd. Jag är glad för de positiva\r\nsignaler som regeringen har gett. Det förslag som vi\r\nhar lagt fram bygger på ett gemensamt förslag från\r\nföreträdare för gröna partier i parlamenten i\r\nSverige, Finland, och Estland till\r\nÖstersjökonferensen den 7--9 januari 1991. Andra\r\npartier har framfört liknande tankegångar.</pre><pre>Ett förslag till ett sådant Östersjöråd kommer enligt\r\nregeringen att presenteras under innevarande år.\r\nUtskottet uttalar också stöd för regeringens\r\nansträngningar att finna nya, effektiva\r\nsamarbetsformer i Östersjöområdet. Jag hoppas\r\nverkligen att regeringen anstränger sig och att det\r\naviserade förslaget kommer snart. Kanske är det\r\nnågon representant för regeringspartiet som redan\r\ni dag kan ge besked härom.</pre><pre>Som vi alla vet är det bråttom med miljösamarbetet\r\nrunt Östersjön. Bl.a. måste kväve- och\r\nfosforutsläppen minskas med upp till 80 % till 1995\r\ni förhållande till läget 1985. Utsläppen av\r\nkvicksilver, kadmium och organiska klorföreningar\r\nmåste helt enkelt upphöra fram till 1995, om vi skall\r\nkunna rädda Östersjön.</pre><pre>För att öka samförståndet och samarbetet runt\r\nÖstersjön bör lättnader snarast införas för resande\r\nmellan Sverige och de baltiska länderna. Vi har\r\nframhållit att visumtvånget snarast bör avskaffas.\r\nDet bör också bli lättare för människor i Östeuropa\r\natt arbeta i Sverige. Som ett första steg kan man låta\r\nde baltiska medborgarna arbeta i Sverige på samma\r\nvillkor som medborgare i de nordiska länderna nu\r\nfår göra. Vi ser det som mycket olyckligt om just\r\nÖsteuropéerna skulle utestängas från den ökade\r\nrörlighet för människor som är ett viktigt mål för\r\nEuropasamarbetet.</pre><pre>Utskottet säger i betänkandetexten att det i\r\navvaktan på att de baltiska staterna blir\r\nsjälvständiga torde för en eventuell viseringsfrihet\r\nåtminstone krävas någon form av separat s.k.\r\npassidentitet. Ja, låt det då bli ett första steg, men\r\ngör det nu! Gå från ord till handling!</pre><pre>Håkan Holmberg, som talade så fint om\r\nmänniskans rörlighet i Europa, är välkommen att\r\nstödja miljöpartiets reservation på den här\r\npunkten.</pre><pre>Håkan Holmberg tog i med brösttoner när det\r\ngällde miljöpartiets skrivning om att det varit tabu\r\natt ta upp EG på måndagsmötena. Vi skrev\r\nmotionen i fråga under allmänna motionstiden i\r\njanuari. Om man sedan på måndagsmöten i\r\nfebruari har tagit upp EG och Baltikum är inga\r\ngladare än vi i miljöpartiet.</pre><pre>Jag vill också passa på att säga att Håkan Holmberg\r\nläste litet slarvigt i reservationen om\r\nsjälvständighetskraven i Central- och Östeuropa.\r\nDen som läser hela reservationstexten ser att det\r\nlängst ner också talas om att länderna i Öst- och\r\nCentraleuropa kan utvecklas från centralistiskt\r\nuppbyggda unioner till samarbetande självständiga\r\nregioner eller stater, något som kan genomföras\r\nfredligt och demokratiskt.</pre><pre>Så, fru talman, till det så viktiga politiska stödet för\r\nde demokratiska krafterna och för de\r\nsjälvständighetskrav som folket i Central- och\r\nÖsteuropa reser. Sverige bör agera så att det inte\r\nråder något tvivel om att Sverige anser att alla folk\r\nhar rätt till självbestämmande, något som för oss\r\nhar varit en självklarhet i århundranden.</pre><pre>I dag är det 108 dagar sedan skotten vid TV-tornet\r\ni Vilnius inledde en blodig vecka i Baltikum, då\r\nSovjetregimen försökte kväsa och med våld slå ned\r\nfrihetssträvandena. I februari och i mars har\r\nfolkomröstningar hållits i Baltikum, och de har\r\nentydigt visat att det är självständighet och\r\ningenting annat som man vill ha. Även den ryska\r\nbefolkningen i Baltikum stöder kampen för\r\nsjälvständighet.</pre><pre>De valda ledarna för folken i Estland, Lettland och\r\nLitauen vädjar om omvärldens stöd, men ännu är\r\ndet bara Island som erkänt Litauen. Så är fallet\r\ntrots många löften från andra länder om\r\nerkännande, inte minst från Sverige. Trots\r\nstatsminister Ingvar Carlssons långtgående stöd för\r\nprincipen om baltisk suvernänitet i samband med\r\nESK-mötet i Paris hösten 1990 är det oklart hur\r\nlångt Sverige i konkret politisk handling är berett\r\natt gå för att stödja de baltiska ländernas frihet.</pre><pre>Också inför de borgerliga partiernas stöd till ett fritt\r\nBaltikum finns det anledning att sätta frågetecken,\r\ntrots deras tidigare utfästelser.</pre><pre>Pierre Schori besökte Litauens president\r\nLandsbergis i februari i år. Veckan före hade jag\r\nsjälv träffat presidenten i Vilnius. Han var mycket\r\noptimistisk efter mötet med Schori och talade om\r\natt denne sagt att Sverige skulle vara bland de första\r\nländer som erkände Litauen. Det kunde man också\r\nläsa om i referat från dagstidningarna där. Det\r\nverkade som om det skulle handla om dagar, på sin\r\nhöjd veckor, innan erkännande skulle komma.</pre><pre>För mer än ett år sedan, den 14 mars, uttalades i\r\ndenna kammare från bl.a. folkpartiet att svenskt\r\ndiplomatiskt erkännande inte skulle vara en fråga\r\nom ''om'' utan om ''när''. Många måndagsmöten\r\nhar hållits sedan den 14 mars förra året.</pre><pre>De principer som hävdas strida mot ett erkännande\r\när inte hållbara, och ändå är det dem som partierna\r\ngömmer sig bakom i utrikesnämnd och i\r\nutrikesutskott.</pre><pre>Tisdagen den 3 april gav man i Dagens Industri\r\nföljande maning: Erkänn de baltiska staterna! Jag\r\nskall be att få citera en del av det som anfördes i\r\nartikeln: ''Sveriges snabbhet att gå Sovjet till mötes\r\ni det läget är nog någonting som konstituerat vårt\r\ndåliga samvete mot Baltikum än i dag. Sveriges\r\nrelation till Baltikum är som en varböld av svekfullt\r\nuppträdande. Där finns ingredienser som\r\nbaltutlämningen och överlämnandet av Estlands\r\nguldreserv till Sovjet.</pre><pre>Omsvängningen under det senaste året är\r\nglädjande. Regeringen, näringslivet,\r\norganisationssverige -- alla ställer upp bakom en ny\r\nslogan -- 'Balternas sak är vår'.</pre><pre>Nu är emellertid tid att gå från ord till handling.\r\nDen sittande regeringen eller den regering som\r\ntillträder efter valet i september bör erkänna\r\nEstlands, Lettlands och Litauens självständighet.</pre><pre>För det är väl inte så att engagemanget för\r\ngrannländerna vid Östersjön bara är valfläsk?''</pre><pre>Fru talman! Vid en föredragning inför utskottet för\r\nnågra veckor sedan redogjorde föredraganden från\r\nutrikesdepartementet för att Baltikum har ett väl\r\nsubstantierat krav på självbestämmande. Baltikum\r\när ett unikum vad gäller nationell identitet och\r\nhistoria, sade föredraganden. Men utskottets\r\nslutsats är att samtliga kriterier för ett svenskt\r\nerkännande av Litauen ännu inte är uppfyllda.</pre><pre>I vår reservation nr 7 redovisas ett antal tillfällen då\r\nregeringen har gjort undantag från de principer\r\nsom man har sagt skall gälla vid erkännande av\r\nstater. Jag upprepar dem inte här, men jag frågar er,\r\närade ledamöter och representanter för andra\r\npartier och partier i utrikesnämnden: Har ni något\r\nsvar på när ett erkännande kan komma?</pre><pre>Fru talman! Det mesta som jag har tagit upp i mitt\r\nanförande är krav och ställningstaganden som inte\r\nfått gehör i utskottet och där miljöpartiet har\r\nreserverat sig. Naturligtvis stöder jag samtliga\r\nmiljöpartiets reservationer i betänkandet, men jag\r\nyrkar bifall till reservationerna 2, 3, 5 och 7.</pre><pre>Anf. 75 HÅKAN HOLMBERG (fp) replik:</pre><pre>Fru talman! Syftet med den här debatten är ju inte\r\natt diskutera måndagsmötena, där för övrigt Inger\r\nSchörling har deltagit med utmärkta insatser. Inte\r\nheller är syftet med måndagsmötena att diskutera\r\nEG, och det var ju det som var poängen här. Det\r\nvar det som var felet med somliga möten.</pre><pre>Jag kan försäkra att även långt före det speciella\r\nmöte som jag nämnde i februari har gång på gång\r\nav både mig och andra som har medverkat där\r\nframhållits just de baltiska ländernas plats i ett fritt\r\nEuropa, ett Europa av fria demokratiska stater där\r\nnaturligtvis EG är en del. Förmodligen har det\r\ngjorts vid vartenda tillfälle på ett eller annat sätt\r\nmed den ena eller andra formuleringen.</pre><pre>Det som är problemet för miljöpartiet är att vi inte\r\nhar gjort dessa möten till ett forum för miljöpartiets\r\negen mycket speciella syn på EG, och det tycker jag\r\nfaktiskt att vi skall låta bli att göra även i\r\nfortsättningen. Inger Schörling är välkommen ändå\r\natt komma till måndagsmötena, men de skall inte\r\nvara ett forum för miljöpartiets syn på EG. Det var\r\nju detta som en formulering i miljöpartiets\r\nreservation uppenbarligen gick ut på.</pre><pre>När det gäller erkännandet av baltisk\r\nsjälvständighet fråga Inger Schörling: När inträffar\r\nnär? Precis som jag tror att jag själv och andra sade\r\nför ett år sedan: Det styr inte vi. Det avgörs tyvärr\r\nav utvecklingen på platsen. När den litauiska\r\nregeringen har kontroll över sitt territorium, är det\r\nnaturligt att erkänna den litauiska republiken som\r\nen självständig stat.</pre><pre>I dag ockuperas TV-stationen i Vilnius av\r\nsovjetiska trupper. För några dagar sedan gjordes\r\nstora tillslag på en rad platser i landet. Att låtsas\r\nsom om detta inte betyder någonting är på något\r\nsätt att trivialisera frågan om nationellt oberoende.\r\nDet betyder ingenting hur det egentligen ser ut i ett\r\nland -- vi erkänner litet hit och dit! Det är tror jag,\r\ni grund och botten att göra de baltiska folken en\r\notjänst.</pre><pre>Det viktiga är de insatser vi gör för att hjälpa dem\r\npå olika sätt att komma ur det låsta läge som råder.\r\nDet är det som räknas, och jag hoppas att det\r\nkommer att ge resultat mycket snabbt. På den\r\npunkten tror jag inte att det finns någon\r\nmotsättning.</pre><pre>Till sist den miljöpartireservation som jag\r\nkritiserade, om självständighetskrav från olika folk\r\noch regioner -- det uttrycks precis så. Det är en\r\noerhört långtgående formulering. Där finns inga\r\nnyanser över huvud taget. Det är en generell\r\nrekommendation.</pre><pre>Jag anser att det hade varit olämpligt och\r\nomdömeslöst, om utskottet hade skrivit på det\r\nsättet, mot bakgrund av det som är väl känt om hur\r\nnationalistiska strömningar i vissa länder i öst\r\nutnyttjas av makthavare som vill komma tillbaka\r\ntill sina gamla positioner. Det avgörande är kampen\r\nför demokrati, i Baltikum likaväl som i\r\nTjeckoslovakien, Jugoslavien, Rumänien och\r\nandra länder.</pre><pre>Anf. 76 INGER SCHÖRLING (mp) replik:</pre><pre>Fru talman! Håkan Holmberg fick det att låta som\r\nom jag hade varit på måndagsmöten och pratat om\r\nEG och att det skulle vara olämpligt. Jag har inte\r\npratat om EG på några måndagsmöten, men jag är\r\nändå glad att den frågan har tagits upp -- flera\r\ngånger, enligt Håkan Holmberg -- för den har\r\nnaturligtvis stor betydelse.</pre><pre>Det är helt uppenbart att central- och\r\nösteuropeiska länder inte kommer att kunna bli\r\nmedlemmar i EG under det här århundradet, även\r\nom något av dem skulle vilja det. Därför tycker vi\r\natt vi inte vill undanhålla östeuropeiska länder ett\r\nnära samarbete med andra länder i Europa och i\r\nvårt område. EFTA är en betydligt mer lämpad\r\norganisation för det, inte minst för att EFTA inte\r\ninskränker i den suveränitet som de här länderna\r\nnyligen har återvunnit och också förefaller väldigt\r\nangelägna att behålla.</pre><pre>Sedan några ord om principerna för erkännande. I\r\nstället för att förlänga debatten rekommenderar jag\r\ner att läsa om de undantag som miljöpartiet har\r\nredovisat i reservation 7. I en rad fall har\r\nerkännandet av stater som inte i alla avseenden\r\nmotsvarar de svenska erkännandeprinciperna\r\nfördröjts på grund av politiska hänsyn. I andra fall\r\nhar stater som de facto motsvarar de svenska\r\nkriterierna över huvud taget inte erkänts, av\r\npolitiska skäl. Så man har vägt in en rad politiska\r\ntolkningar och bedömningar.</pre><pre>När det gäller reservationen måste jag säga att jag\r\när litet överraskad över med vilken frenesi som\r\nHåkan Holmberg vidhåller att den skulle vara\r\noansvarig. Det står klart och tydligt att vi vill att\r\nSverige skall bidra till att självständigheten för\r\nstater och regioner genomförs fredligt och\r\ndemokratiskt. Det är väl en definition så god som\r\nnågon. Definitionen på demokrati tror jag väl att\r\nockså Håkan Holmberg känner till.</pre><pre>Anf. 77 HÅKAN HOLMBERG (fp) replik:</pre><pre>Fru talman! Inger Schörling har talat om Baltikum\r\npå måndagsmöten. Det är utmärkt. Det är detta\r\nsom dessa möten är till för. Det var ungefär det jag\r\nförsökte säga nyss.</pre><pre>Sedan är det ju bra att det i miljöpartiets\r\nreservation finns en formulering om förändringar i\r\ndemokratiska former. Men det som är problemet i\r\nden och som har gjort att det hade varit olämpligt\r\nom utskottet hade anslutit sig till miljöpartiets\r\nmotion -- man får naturligtvis reservera sig hur man\r\nvill -- är detta att där förekommer en generell\r\nrekommendation om att alla typer av\r\nnationalistiska strävanden, oavsett deras bakgrund,\r\nvilket syftet är och vilka som egentligen har satt i\r\ngång det hela, skall stödjas från svenskt håll.</pre><pre>Det är inte rimligt, utan det som skall stödjas är\r\nfrihetsrörelser som syftar till demokrati och till\r\nnormala och öppna samhällsförhållanden som i de\r\nbaltiska länderna. Det kan finnas andra exempel,\r\nmen ett generellt förord när man känner till vilka\r\nkrafter som försöker manipulera sådant här i vissa\r\nländer i Europa, gör att jag ändå tycker att det är\r\nbekymmersamt att det har dykt upp som ett förslag.</pre><pre>Anf. 78 INGER SCHÖRLING (mp) replik:</pre><pre>Fru talman! En mycket kort replik. Ordet\r\nnationalistiska nämns över huvud taget inte, vare\r\nsig i vår motion eller i vår reservation, utan det är\r\nen konstruktion av Håkan Holmberg.</pre><pre>Anf. 79 KARL-ERIK SVARTBERG (s):</pre><pre>Fru talman! Om vi inte drömmer om ett bättre\r\nEuropa, kommer vi aldrig att bygga ett bättre\r\nEuropa. Så formulerade sig president Havel i\r\nEuroparådets parlamentariska församling för snart\r\nett år sedan. Jag tror att det är viktigt att hålla den\r\ndrömmen levande, att det är viktigt både för oss\r\nsom lever väster om den forna järnridån och dem\r\nsom lever öster om den järnridå som nu är borta.</pre><pre>Fru talman! Det egentliga biståndet till Baltikum\r\noch till Central- och Östeuropa har debatterats i\r\nsamband med betänkandet om internationellt\r\nutvecklingssamarbete. Riksdagen ställde sig förra\r\nåret bakom regeringens förslag om en miljard för\r\nsamarbete med länderna i Central- och Östeuropa.\r\nVi som lyssnade till biståndsministern i\r\neftermiddags kunde notera att stödet nu är uppe i\r\nca 1,7 miljarder.</pre><pre>Vi är alltså nära, Inger Schörling, det tal som\r\nmiljöpartiet förde fram. Utskottet skriver att vi är\r\nväl över 1,5 miljarder, men biståndsministern sade\r\nfaktiskt 1,7 miljarder, och jag kontrollerade det\r\nmed henne i eftermiddags.</pre><pre>Regeringen vill ju med det här stödet stärka\r\nländernas förmåga att genomföra den\r\ndemokratisatsning och den reformering som nu\r\ninletts på olika samhällsområden. Vi i utskottet\r\nansluter oss självklart till detta.</pre><pre>Jag vill instämma med, jag tror det var, Bengt\r\nHurtig som sade att det råder stor samstämmighet i\r\nutskottet om Baltikum, Central- och\r\nÖsteuropapolitiken. Jag vill vitsorda det. Jag\r\ntycker att det är glädjande att vi har denna stora\r\nsamstämmighet. Men det finns ju också några\r\nreservationer och dem har olika talare berört här.</pre><pre>Till Håkan Holmberg vill jag säga att vi i\r\nutskottsmajoriteten är helt på det klara med vikten\r\nav stöd till handikapporganisationer. Den\r\nmöjligheten finns inom den här ramen som vårt\r\nCentral- och Östeuropastöd innebär.</pre><pre>Jag förstår inte riktigt Inger Schörling som först\r\nklagar över att det går långsamt med den praktiska\r\nhanteringen av vårt bistånd till Central- och\r\nÖsteuropa och sedan föreslår en särskild\r\nmyndighet för detta bistånd, dvs. de myndigheter,\r\norganisationer och andra som nu är konkret\r\ninriktade på att förmedla det här stödet skall bytas\r\nut mot en särskild myndighet. Det blir ju att\r\nfördröja processen och inte att påskynda den.</pre><pre>Jag delar inte Inger Schörlings och miljöpartiets\r\nsyn på erfarenhetsutbyte och\r\nkunskapsuppbyggnad. Vi menar att detta faktiskt\r\när det allra viktigaste för länderna i Central- och\r\nÖsteuropa och även i Baltikum. Därför kan inte\r\nmiljöpartiets synpunkter här bli utskottets.</pre><pre>När det gäller visumtvånget för medborgare från\r\nde baltiska republikerna som Inger Schörling talade\r\nom är det faktiskt så att de har sovjetiska pass. Vi\r\nhar i utskottet talat om en passidentitet så att vi kan\r\nidentifiera de baltiska medborgarna. Då säger\r\nInger Schörling att detta ju är bra, men låt oss gå\r\nfrån ord till handling. Men det ankommer inte på\r\noss. Det är Sovjetunionen som måste medge att\r\ninnevånare i de baltiska republikerna skall ersätta\r\nsina sovjetiska pass med baltiska. Det är där\r\nproblemet ligger, och det är därför vi inte nu kan\r\nhäva något visumtvång för dem.</pre><pre>Det låter naturligtvis väldigt bra att den nordiska\r\narbetsmarknaden skulle öppnas också för baltiska\r\nmedborgare. Men detta är en nordisk\r\növerenskommelse om en fri nordisk\r\narbetsmarknad. Det är ingenting som vi kan besluta\r\nom här i Sveriges riksdag, utan det är en fråga för\r\nde nordiska länderna gemensamt.</pre><pre>Vilka är egentligen medborgare i de baltiska\r\nrepublikerna nu? Detta är också en fråga som\r\nmåste diskuteras och lösas. Vi stödjer ju de baltiska\r\nfolkens självständighetssträvanden, och det har vi\r\ngjort i utskottets betänkande och även tidigare. Det\r\när väl faktiskt så, Inger Schörling, att Sverige\r\ngenom sitt agerande i exempelvis ESK och i andra\r\nsammanhang har gått längst av alla stater i praktiskt\r\nhantering av de baltiska folkens\r\nsjälvständighetssträvanden. Jag vet inte om Island\r\npå något sätt har åstadkommit något mer än\r\nSverige.</pre><pre>Fru talman! Jag yrkar bifall till utrikesutskottets\r\nbetänkande nr 16 på samtliga punkter.</pre><pre>Anf. 80 HÅKAN HOLMBERG (fp) replik:</pre><pre>Fru talman! Jag vill bara påminna Karl-Erik\r\nSvartberg om att folkpartiets reservation om stöd\r\ntill handikapporganisationer handlar om ett förslag\r\nom mer pengar, 15 nya miljoner. Det är detta som\r\nutskottets majoritet inte vill vara med på. Däremot\r\när det naturligtvis bra om det går att göra insatser\r\näven inom ramen för det bistånd som redan ges,\r\nmen saken gällde att utöka det.</pre><pre>Jag vill passa på att också yrka bifall till\r\nreservation 6 liksom till utskottets betänkande i\r\növrigt, vilket jag dess värre glömde bort när jag var\r\nuppe i talarstolen tidigare.</pre><pre></pre><pre>Anf. 81 INGER SCHÖRLING (mp) replik:</pre><pre>Fru talman! Det gällde först och främst Karl-Erik\r\nSvartbergs beskrivning om att regeringen nu låg på\r\nsamma nivå som miljöpartiet när det gäller stöd till\r\nÖsteuropa och Baltikum. Men de pengar som\r\nregeringen har beslutat om, 1 miljard, var ju under\r\nen treårsperiod medan vår vår miljard sträckte sig\r\növer den här budgetperioden. Det var en liten\r\nskillnad.</pre><pre>När det sedan gäller den här särskilda myndigheten\r\nkan jag förstå att man kan undra över att man dels\r\nhar mycket bråttom, dels kan man fördröja\r\nprocessen med att inrätta en ny myndighet. Min\r\nförhoppning är att det skall bli precis tvärtom. Man\r\nskall inte fördröja processen med en ny myndighet\r\nutan det skall tvärtom gå fortare.</pre><pre>Efter samtal med parlamentariker, med människor\r\ni miljökommissioner, kommittéer och utskott tyckte\r\nman nästan att det var pinsamt att kunskapsmässigt\r\nbli behandlad som ett u-land i tredje världen. I\r\nBaltikum vet man mycket väl vad man vill göra för\r\ninsatser. Visst är det bra med kunskapsutbyte och\r\nerfarenhetsutbyte, men vad man vill ha där är\r\nkonkreta åtgärder för att åtgärda de miljöproblem\r\nsom man har. Och efter att sju delegationer från\r\nSverige varit där och kontrollerat hur mycket man\r\negentligen kan och sagt att nu måste vi utbyta mer\r\nerfarenheter osv., men utan några pengar är man\r\noerhört besviken och litet snopen på det svenska\r\nmiljöbiståndet.</pre><pre>Anf. 82 KARL-ERIK SVARTBERG (s)\r\nreplik:</pre><pre>Fru talman! Det är bara så, Håkan Holmberg, att\r\nvi inte har de 15 miljoner som folkpartiet vill anslå.\r\nDärför måste vi alltså nöja oss med att hålla oss\r\ninom ramen, som jag sade i mitt anförande.</pre><pre>Detsamma gäller miljöpartiet. Vi är ledsna att vi\r\ninte har så mycket pengar som ni. Vi skulle\r\nnaturligtvis vilja satsa mer, men det kan vi inte\r\neftersom vi inte har de pengarna.</pre><pre>Jag reagerade bara mot den negativa ton som Inger\r\nSchörling angav när det gäller erfarenhetsutbyte\r\noch kunskapsuppbyggnad i jämförelsen här. Det\r\nskall självfallet bli konkreta åtgärder i vårt Central-\r\noch Östeuropabistånd. Självfallet skall det bli\r\ndetta.</pre><pre>Fru talman! När det gäller debatten om\r\nsjälvständighetskraven i Central- och Östeuropa\r\nslutar faktiskt reservationen med: ''Med det sagda\r\ntillstyrker utskottet yrkande 8 i motion U525.'' Det\r\när alltså miljöpartiets motion och där heter det\r\nordagrant: Att riksdagen som sin mening ger\r\nregeringen till känna att Sverige bör inta en positiv\r\nhållning till de självständighetskrav som nu\r\nkommer fram från olika folk och regioner i Central-\r\noch Östeuropa.</pre><pre>Där står ingenting om den demokrati osv. som\r\nInger Schörling talade om.</pre><pre>Anf. 83 HÅKAN HOLMBERG (fp) replik:</pre><pre>Fru talman! Karl-Erik Svartberg får det att låta\r\nsom om somliga, närmare bestämt vi i folkpartiet\r\nliberalerna, trollar fram pengar som ingen annan\r\nkan åstadkomma. Det är inte fråga om detta. Det\r\när fråga om prioriteringar och vilka prioriteringar\r\nolika partier vill göra.</pre><pre>Det yrkande som det är fråga om här har sitt\r\nursprung i folkpartiets handikappmotion. Den är\r\nett led i den allmänna prioritering som vi vill ge åt\r\nde frågor som vi sammanfattar med beteckningen\r\nDet glömda Sverige. I det här fallet ges det också\r\nen internationell tillämpning. Socialdemokraterna\r\när inte kända för att prioritera de grupper vi brukar\r\nkalla för Det glömda Sverige. Därför är det helt\r\nlogiskt att de, som Karl-Erik Svartberg uttrycker\r\ndet, inte har de miljoner som vi anser att man skall\r\nanslå.</pre><pre>Anf. 84 INGER SCHÖRLING (mp) replik:</pre><pre>Fru talman! Det skall bli en kort replik. I texten\r\ninne i motionen står precis det som jag har sagt. Jag\r\nförstår inte att detta yrkande 8 skulle vara så\r\nförskräckligt. Är det inte en positiv hållning till de\r\nsjälvständighetskrav som nu kommer fram från\r\nolika folk och regionier i Central- och Östeuropa\r\nsom vi i Sverige vill ha? Om det finns någon som\r\nhar andra synpunkter än att vi skall ha en positiv\r\nhållning till självständighetskraven ber jag er att\r\nframföra dem nu.</pre><pre>Anf. 85 KARL-ERIK SVARTBERG (s)\r\nreplik:</pre><pre>Fru talman! Vi ställer upp på mycket av det som\r\nHåkan Holmberg och folkpartiet anför när det\r\ngäller Det glömda Sverige -- också den\r\ninternationella solidariteten. Håkan Holmberg\r\navfärdar mig med att vi socialdemokrater inte\r\nprioriterar rätt. Men det är inte så. Oppositionen\r\nhar alltid mera pengar än regeringspartiet. Det\r\ngäller oavsett vilken färg det är på regeringen och\r\nvilken färg det är på oppositionen. Det är ett\r\nfaktum. Vi socialdemokrater har själva fått de\r\nargumenten emot oss de sex åren vi var i\r\nopposition.</pre><pre>Förste vice talmannen anmälde att Håkan\r\nHolmberg anhållit att till protokollet få antecknat\r\natt han inte ägde rätt till ytterligare replik.</pre><pre>Anf. 86 GUNNAR HÖKMARK (m):</pre><pre>Fru talman! Vi lever i en tid då bokstavligen vår\r\negen europeiska framtid avgörs. Frågan är om\r\nEuropas nationer enhetligt kommer att utvecklas\r\nmot demokrati och marknadsekonomi, eller om vi\r\nkommer att få se en utveckling som öppnar för\r\nnationella motsättningar och växande fattigdom i\r\nde delar av Europa som i dag åter söker sin\r\neuropeiska identitet.</pre><pre>Detta innebär att den politik och de aktiviteter som\r\neuropeiska nationer, inbegripet även Sverige, står\r\nför har en betydelse för hur vi skapar och påverkar\r\nvår egen framtid. Det ger direkta återverkningar på\r\nvår egen säkerhetspolitiska situation.</pre><pre>För att kunna bidra till denna omvandling måste\r\nman också rätt förstå vad den handlar om. Den\r\nhandlar om europeiska stater som åter söker sin\r\neuropeiska identitet. Därför prioriteras bl.a. den\r\neuropeiska samverkan som den Europeiska\r\ngemenskapen innebär. Det handlar om en\r\nomvandling från det sovjetiska och kommunistiska\r\nförtrycket till demokratiska staters fria och frivilliga\r\nsamverkan. Det kan också så här dagen efter den 1\r\nmaj, socialismens firande, vara värt att tänka på att\r\nden europeiska omvandlingen inte handlar om att\r\nutveckla socialismen. Den handlar inte om att\r\npröva nya vägar för att finna olika metoder för\r\nplanhushållning. Den handlar inte om att\r\nkollektivisera ägandet. Den handlar om en politik\r\nför att stärka marknadsekonomin och dess\r\ninstitutioner, de enskilda människornas rättigheter\r\noch demokratin. Detta är något som kan vara ett\r\nmemento inte minst för de partier som i detta\r\nbetänkande har tillfogat reservationer där man på\r\nolika sätt försöker finna former för att undvika\r\ndenna europeiska samverkan eller för att på annat\r\nsätt urholka betydelsen av vad som nu kan ske.</pre><pre>Fru talman! För oss i Sverige finns det ett\r\nperspektiv som är särskilt viktigt vid sidan om vårt\r\neuropeiska integrationsperspektiv, nämligen\r\nÖstersjöperspektivet. Det som händer i\r\nSovjetunionen och i de baltiska republikerna har en\r\ndirekt betydelse för våra framtida förutsättningar\r\natt leva i en del av världen som utvecklas under\r\nfred, stabilitet och växande välfärd. Därmed ser vi\r\ndet som skulle kunna vara vår uppgift, nämligen att\r\nbidra till att stärka de baltiska staternas\r\nsjälvständighetssträvanden och bidra och\r\nmedverka till deras integrering i det europeiska\r\nsamarbetet. Jag tillhör dem som menar att vi i\r\nSverige har försummat detta perspektiv i nästan 50\r\når. Det har varit utrikespolitiskt oansvarigt just på\r\ngrund av den betydelse som vår nära omvärld av\r\nuppenbara skäl har för vår egen framtid. Men det\r\nhar också varit omoraliskt, därför att människor\r\nsom har levat i djupt förtryck, grannar vid sidan om\r\noss, inte har fått den politiska uppmärksamhet, det\r\nstöd och de kontakter som de borde ha fått.</pre><pre>Det måste bli en huvuduppgift för svensk\r\nutrikespolitik att vid sidan om integrationen in i den\r\nEuropeiska gemenskapen också medverka till att\r\ndessa stater får sin rättmätiga självständighet.\r\nDärför känns det befriande att kunna konstatera att\r\nSverige i dag står för att de baltiska staterna har en\r\nrätt till självständighet och att Sverige har ett ansvar\r\nför att internationellt föra denna fråga framåt. I dag\r\nvet alla att de baltiska staterna är ockuperade. I dag\r\nvet alla att det inte handlar om en minoritet i de\r\nbaltiska staterna som vill ha självständighet. Jag\r\ntillåter mig att också säga att i dag är vi alla\r\ntokstollar i denna kammare. Tokstolle skulle man\r\nvara om man skulle tro på socialdemokratiska\r\nföreträdare i denna kammare att Sverige ville verka\r\nför de baltiska staternas självständighet så sent som\r\nför två år sedan. Jag vet, därför att jag var den som\r\nansågs vara tokstolle.</pre><pre>I dag erkänner Sverige de baltiska staternas rätt till\r\nsjälvständighet. Men det räcker inte i detta\r\nperspektiv med politiska deklarationer. Nu krävs\r\nockså politisk handling inom alla de områden som\r\när av betydelse för att de baltiska staterna skall\r\nkunna utveckla sin självständighet. Vi måste\r\nmedverka till att de skall kunna bli självständiga\r\nekonomier. Jag menar inte bara självständiga\r\nekonomier i en sluten bemärkelse, utan\r\nsjälvständiga ekonomier som kan tåla att leva på\r\nvärldsekonomin och kan tåla att betala\r\nvärldsmarknadspriser för bl.a. importen av energi,\r\nolja och gas, från det nuvarande Sovjetunionen.\r\nDet måste vara ekonomier som har en högt\r\nutvecklad grad av kunskap och tradition vad gäller\r\nmarknadsekonomins sätt att fungera.</pre><pre>Fru talman! Jag var rätt förvånad över Inger\r\nSchörlings påstående i dag att behovet av kunskap\r\nfinns i ringa bemärkelse. Jag tror inte att Inger\r\nSchörling har träffat alla dem som på institutioner,\r\nakademier, myndigheter osv. i olika städer söker\r\nkontakterna, kunskaperna och möjligheterna att\r\ngöra sig till en del av den västeuropeiska kunskapen\r\noch dess tradition. Hon har kanske varit litet för\r\nupptagen av att förtala Sveriges erkännande av de\r\nbaltiska staternas rätt till självständighet, för att\r\nhinna lyssna på de balter som inte bara så snabbt\r\nsom möjligt vill integreras in i Europa utan som\r\nockså söker kunskap om allt det som vi har kunnat\r\nlära oss under de senaste 50 åren men som de har\r\nvarit avskurna från.</pre><pre>Fru talman! Vi måste hjälpa de baltiska staterna att\r\nutveckla sina politiska och offentliga institutioner.\r\nVi måste med hjälp av ett aktivt utbyte stärka de\r\nbaltiska medborgarnas samhörighet med väst och\r\nderas delaktighet i den västerländska traditionen.</pre><pre>Det är bråttom. Detta är inte något som vi kan\r\ndebattera och diskutera i det långa perspektivet. Vi\r\nser i dag en utveckling öster om oss som\r\nkännetecknas av ett snabbt sovjetiskt sönderfall\r\ninom ekonomins och politikens områden. Det är ett\r\nsönderfall som kommer att få inte bara politiska\r\nkonsekvenser utan självfallet också materiella\r\nkonsekvenser. En politisk oaning, en\r\nhyperinflation och en växande ekonomisk misär är\r\nnågot som är en allt snabbare, växande verklighet.\r\nDet innebär att vi i vår alldeles uppenbara närhet\r\nkan komma att få se den nöd som Håkan Holmberg\r\ntidigare i dag helt rätt konstaterade att vi ännu inte\r\nser. Men det är inskrivet i det utvecklingsförlopp\r\nsom vi i dag ser i den sovjetiska unionens ekonomi.</pre><pre>Mot den bakgrunden måste man tyvärr konstatera\r\natt det finns en oacceptabel senfärdighet i hur\r\nregeringen politiskt har lett de svenska\r\nbiståndsinsatserna. Mot bakgrund av de krav som\r\nriksdagen har ställt för stöd till marknadsekonomi\r\noch demokrati, är det nästan parodiskt att se att\r\nmerparten av vad som hittills har gjorts har varit att\r\nge ekonomiska bidrag till svenska statliga\r\nmyndigheter för utbildning av baltiska\r\nmyndigheters personal. Jag har respekt för svensk\r\nskatteförvaltning, fru talman, men jag tror inte att\r\nutvecklingen mot marknadsekonomi i de baltiska\r\nstaterna är stensatt med överförandet av de bästa\r\nkunskaperna om det svenska skattesystemet. Jag\r\nhar all respekt för svensk trafikplanering. Jag har\r\nrespekt för många av de offentliga myndigheternas\r\nförmåga att administrera. Men jag tror inte att det\r\när genom att exportera den svenska\r\nadministrationens syn på hur en stat administreras\r\nsom vi kan se nya företag och ny ekonomi växa fram\r\ni Baltikum.</pre><pre>Med tanke på vikten och perspektivet, är det\r\noacceptabelt att så litet har gjorts och att det som\r\nhar gjorts har fått en inriktning som bildar ett\r\nmönster som tycks peka på att de ansvariga tycks\r\ntro att marknadsekonomi växer fram genom att\r\nsatsa på utbildning i byråkrati.</pre><pre>Inom ramen för vad som sägs i detta betänkande\r\nmåste regeringen nu sätta fart. Det är bra att vi här\r\ni riksdagen, och som det kommer till uttryck i detta\r\nbetänkande, är överens om att det är utvecklingen\r\nmot demokrati och marknadsekonomi som måste\r\nprioriteras. Då ställs det krav på att regeringen\r\nlever upp till detta.</pre><pre>Vi moderater har i det betänkande som\r\nbehandlades tidigare här i dag också föreslagit att\r\nbiståndsmedlen till de baltiska staterna bör ökas\r\nmed ytterligare 50 milj.kr. och i praktiken\r\nfördubblas. Men inriktningen måste vara att öka\r\nkunskapsöverföringen om marknadsekonomi och\r\nföretagande. Av miljöskäl är det viktigt att göra\r\ninsatser på energi- och miljöområdet, eftersom\r\ndetta kommer att bli en förutsättning för att de\r\nbaltiska staterna skall kunna upprätthålla en stor\r\ndel av sin industri. De måste få miljömässigt\r\nacceptabla sätt att producera energi och producera\r\növer huvud taget.</pre><pre>Detta är också viktigt av det skälet, att det är enbart\r\ngenom en effektiv energianvändning som de\r\nbaltiska ekonomierna kommer att kunna bära\r\nvärldsmarknadspriser på naturgas och olja. Det\r\nfinns sannerligen projekt där man mycket snabbt\r\nskulle kunna göra någonting som både har\r\nbetydelse för miljön och för energin. I närheten av\r\nNarva ligger vad som förmodligen är Europas\r\nstörsta utsläppsområde när det gäller svavelutsläpp\r\nmed två stora kraftstationer där man med hjälp av\r\noljeskiffer producerar inte bara Estlands behov av\r\nelkrafter utan också exporterar till såväl Leningrad\r\nsom Lettland. En effektivisering av dessa\r\nkraftstationer skulle leda till omedelbara\r\nmiljöeffekter men också ha en mycket stor\r\nenergipolitisk betydelse.</pre><pre>Fru talman! Mycket kan och bör göras när det\r\ngäller att stödja utvecklingen av företagande och\r\nhandel. Senare i kväll kommer vi i samband med\r\nbehandlingen av ett annat betänkande diskutera\r\nvad man kan uppnå genom att accelerera och ge\r\nbättre förutsättningar för svensk handel. Det är\r\nglädjande att notera att näringsutskottet har biträtt\r\nett yrkande om att Sverige skall ha en hög\r\nberedskap för att inrätta handelskontor i de\r\nbaltiska staterna.</pre><pre>Vi måste självfallet också vid sidan av stöd till den\r\nekonomiska utvecklingen ställa krav på att den\r\npolitiska processen tar fart. Det utbyte som i dag\r\nfinns har stor betydelse, och man har nästan kunnat\r\nse en tradition av utbyte mellan de baltiska\r\nparlamenten och den svenska riksdagen växa fram\r\noch likaså ett utbyte på regeringsnivå. Men det är\r\nviktigt att slå fast att utbytet mellan Sverige och de\r\nbaltiska staterna måste ske inom samhällslivets alla\r\nolika områden. Förvisso är de politiska besluten av\r\nstor betydelse, men det är också viktigt att hela det\r\nsvenska samhället, inkl. de politiska partierna, tar\r\nutmaningen att göra bestående insatser för de\r\nbaltiska staternas utveckling på allvar.</pre><pre>Fru talman! För min del, och jag tror att det gäller\r\nför de flesta i denna kammare, är det ett självklart\r\nmål för svensk utrikespolitik att medverka till att de\r\nbaltiska staterna uppnår full självständighet och att\r\nvi därmed kan erkänna dem som fullt självständiga\r\nstater. Detta är ett viktigt mål att manifestera\r\ngentemot balterna och övriga omvärlden, men\r\nockså att lägga till grund för svensk politik\r\ngentemot de baltiska staterna.</pre><pre>Den fullständiga desinformation som framför allt\r\nmiljöpartiet, och även såvitt jag kan begripa även\r\nvänsterpartiet, ägnar sig åt i denna fråga gränsar till\r\ndet ansvarslösa. Ni tycks medvetet missbruka och\r\nmisstolka skillnaden mellan de krav som Sverige\r\nställer för ett folkrättsligt erkännande och de krav\r\nvi ställer på de baltiska folkens rätt till\r\nsjälvständighet.</pre><pre>Det vore en sak om ni ägnade er åt detta\r\ntillsammans med Europeiska arbetarpartiet -- och\r\ninkludera gärna ledaren i Dagens Industri i detta\r\nsammanhang -- men en annan och betydligt värre\r\nsak är att kunna konstatera att ni också gör detta\r\ngentemot våra baltiska vänner. Ni sprider därmed\r\nuppfattningen att Sverige inte ställer krav på dessa\r\nländers rätt till självständighet och att det på något\r\nsätt skulle brista i politisk mod.</pre><pre>Det handlar i själva verket om att ni anser att\r\nSverige skall erkänna förtryckta stater som icke är\r\nsjälvständiga såsom självständiga stater. Om vi har\r\nerkänt dem som självständiga stater, hur skall vi då\r\nkunna kräva att de skall bli självständiga stater?\r\nEller vill Inger Schörling påstå att Litauen, med\r\nsovjetiska pass och för Inger Schörlings del ett\r\nnödvändigt visa från den sovjetiska ambassaden, är\r\nen självständig stat? Vill Inger Schörling hävda att\r\nSverige som en självständig stat skall erkänna en\r\nstat som inte är självständig? Vad får då de\r\nfolkrättsliga begreppen över huvud taget för\r\nbetydelse?</pre><pre>När jag tar del av er reservation i denna del, kan jag\r\nkonstatera att ni i er fullkomliga okunskap är\r\nansvarslösa. Ni tar Taiwan som ett exempel på en\r\nstat som Sverige borde erkänna som en självständig\r\nstat. Men Taiwan har ju inte kontroll över det\r\nterritorium som Taiwan gör anspråk att ha kontroll\r\növer, såvida inte Inger Schörling anser att den\r\ntaiwanesiska militären har ett militärt grepp över\r\ndet kinesiska fastlandet.</pre><pre>När det gäller Demokratiska republiken Vietnam,\r\nDDR och Nordkorea dröjde Sverige med att\r\nerkänna. Dessa länder använder Inger Schörling\r\nsom exempel och argument för att vi nu bör\r\nerkänna Litauen. Med detta sätt att resonera skulle\r\nSverige direkt ha erkänt den irakiska ockupationen\r\nav Kuwait. I dessa exempel finns det inte några som\r\nhelst folkrättsliga grunder för era resonemang.</pre><pre>Jag anser att ni borde skämmas för den\r\ndesinformation som ni sprider om Sveriges\r\nförhållningssätt till de baltiska staternas krav på\r\nsjälvständighet. Jag säger detta eftersom jag själv\r\nunder lång tid i denna kammare krävt att Sverige\r\nskall erkänna de baltiska staternas rätt till\r\nsjälvständighet, och det gör Sverige i dag. Men jag\r\nhar aldrig hävdat att Sverige som ett självständigt\r\nland skall erkänna ett land som inte är självständigt.\r\nJag har hävdat att vår politiska uppgift är att\r\nmedverka till att de baltiska staterna så snabbt som\r\nmöjligt blir självständiga.</pre><pre>Fru talman! Detta är något som vi måste medverka\r\ntill i det europeiska sammanhanget. Det finns inget\r\nannat sätt att uppnå en baltisk självständighet än\r\nförhandlingar mellan Moskva och de baltiska\r\nstaterna. Vad vi i Europa och i Norden kan göra är\r\natt klargöra att de baltiska staterna är europeiska\r\nstater och att Sovjet, om man vill ha goda relationer\r\nmed Europa och vara en del av det europeiska\r\nhuset, också måste förhandla med dessa de snart\r\nallra sista europeiska stater som ännu lider av det\r\nandra världskrigets konsekvenser och bär spåren av\r\nHitlers och Stalins missgärningar mot den\r\neuropeiska civilisationen.</pre><pre>Inom ESK finns ett lämpligt forum för att skapa en\r\neuropeisk samverkan för att i form av den\r\ninternationella diplomatin skapa en press gentemot\r\nMoskva och Sovjetunionen för att därmed uppnå\r\ndet som måste vara en stabil europeisk fred, en fred\r\nsom för vår del innebär tre nya grannstater. Moskva\r\nmåste få klart för sig att vägen till Europa går över\r\nförhandlingar med dessa europeiska stater.</pre><pre>Fru talman! Med detta vill jag än en gång hävda att\r\nSverige måste ha som en viktig politisk uppgift att\r\nbereda vägen för att dessa länder inte längre av\r\nnågon skall ses som en region i Sovjet, utan för just\r\nvad de är: Tre självständiga stater och självklara\r\ngrannar till Sverige.</pre><pre>Anf. 87 INGER SCHÖRLING (mp) replik:</pre><pre>Fru talman! Gunnar Hökmark var ovanligt\r\ngrälsjuk i kväll, skulle jag vilja påstå. Det verkar\r\nsom om han har många ömma tår i sina skor, och\r\njag har tydligen trampat på alla samtidigt.</pre><pre>När det gäller att missbruka och misstolka är\r\nfaktiskt Gunnar Hökmark en mästare. Hur kan han\r\nfå det till att jag har sagt att Sverige inte skall ha\r\nerfarenhetsutbyte och kunskapsutbyte med\r\nBaltikum när jag säger att det inte räcker med att\r\nlåta det svenska stödet gå till erfarenhetsutbyte och\r\nkunskapsutveckling? Även konkret miljöbistånd\r\nmåste till, det är vad jag sade, och nu har jag citerat\r\nmig själv.</pre><pre>Det som står i reservation nr 7 innebär att\r\nmiljöpartiet sticker hål på de erkännandeprinciper\r\nsom regeringen gömmer sig bakom och som också\r\nGunnar Hökmark gömmer sig bakom. Det vi\r\nrespekterar är det litauiska parlamentets, folkets\r\nvalda parlament, krav på självbestämmande. Det\r\när detta som vi respekterar och går efter.</pre><pre>Sedan kan jag inte låta bli att ge Gunnar Hökmark\r\nnågra ord på vägen när det gäller\r\nmarknadsekonomi och att marknadsekonomin\r\nmåste underordna sig de ekologiska ramarna. Tro\r\ninte att allting blir frid och fröjd bara man inför\r\nmarknadsekonomi. Det finns åtskilliga exempel på\r\nhur medverkan av företag från väst leder till ny\r\nmiljöförstöring. Den tyska firman Lurgi har t.ex.\r\nbyggt en fabrik för kemiska bekämpningsmedel\r\nsom är förbjudna i Västeuropa i Volgograd, och\r\nUSA-koncernen Occidental har byggt en PVC-\r\nfabrik i Ukraina. En sovjetisk miljöekonom säger:\r\nDe västliga företagen är inte bättre än våra\r\nministrar om de inte tvingas till miljöansvar.</pre><pre>Enligt miljöpartiets uppfattning är det inte en\r\nlösning på Östeuropas problem, vare sig de\r\nekonomiska eller ekologiska, att så snabbt som\r\nmöjligt försöka göra östekonomierna till kopior av\r\nden marknadsliberalism som finns i väst.\r\nVisserligen har vi varit oändligt mycket effektivare\r\nnär det gällt att producera varor och tjänster, men\r\nvad har vi åstadkommit? Jo, rovdrift på naturen,\r\nmiljöskador och ett enormt slöseri. Vi anser därför\r\natt västvärldens stöd till Östeuropa inte skall\r\ninriktas på att pådyvla dessa länder västmodellen,\r\nutan man skall i stället sikta mot att ge stöd för\r\nutveckling av en ekonomi som kan förena rimlig\r\nproduktionseffektivitet med långtgående\r\nmiljöhänsyn, precis som vi i Sverige och i andra\r\neuropeiska länder också måste göra om vi skall få\r\nen hållbar ekonomi i framtiden.</pre><pre>Anf. 88 GUNNAR HÖKMARK (m) replik:</pre><pre>Herr talman! Jag tycker att det är bra att Inger\r\nSchörling har ändrat sin syn på\r\nkunskapsöverföring. Jag hörde henne i denna\r\nkammare alldeles nyss tala om att det var\r\nförnedrande att man från västs sida talade om\r\n''deras behov av kunskaper''. I den delen kan Inger\r\nSchörling gå tillbaka till protokollet och läsa vad\r\nhon sade. Hennes nya upplevelser var i vilket fall\r\nsom helst bättre.</pre><pre>Inger Schörling trodde att hon trampat på några\r\nömma tår. Nej, det är nog inte så farligt. Däremot\r\nhar Inger Schörling i frågan om självständigheten\r\nramlat omkring i porslinsaffären som en berusad\r\nelefant.</pre><pre>Det handlar inte om, vilket Inger Schörling antydde\r\ni sin replik, att vi erkänner det litauiska\r\nparlamentets krav på självbestämmande. Det\r\nhandlar om huruvida vi skall folkrättsligt erkänna\r\nde baltiska staterna som självständiga stater. Jag\r\ntycker att minimikravet bör vara att man inte\r\nförstör ordens innehåll, utan att man klargör vilken\r\npolitisk prioritering som skall gälla.\r\nSymbolpolitiken innebär att orden tappar sin\r\nmening. Inger Schörling hävdade inte ens i sin\r\nreplik att de baltiska staterna är självständiga. Hon\r\nvill bara att de skall erkännas som självständiga. I\r\nstället menar jag att vi skall föra en sådan politik\r\natt de skall kunna bli självständiga. Det förutsätter\r\nfaktiskt att vi inser att de ännu inte är självständiga.\r\nDet är en ypperligt enkel logik i detta.</pre><pre>Det som däremot gör mig upprörd är när jag stöter\r\npå baltiska vänner som i olika sammanhang har fått\r\nuppfattningen att Sverige inte erkänner de baltiska\r\nstaternas rätt till självständighet, nu när Sverige\r\nfaktiskt gör det. Detta bottnar i samtal med\r\nmiljöpartister som just missbrukar skillnaden\r\nmellan Sveriges krav på ett folkrättsligt erkännande\r\noch de krav som Sverige i dag ställer på de baltiska\r\nstaternas rätt till erkännande. Det handlar inte bara\r\nom en debatt i denna kammare, utan det handlar\r\nom att ni förmedlar en fullkomligt felaktig\r\ninställning rörande svensk politik i denna viktiga\r\nfråga. Det är skadligt för baltiska vännerna om de\r\nfår denna felaktiga uppfattning. Det är fullkomligt\r\nonödigt och urholkar Sveriges förmåga att föra en\r\nbra Baltikumpolitik. Därför menar jag, Inger\r\nSchörling, att ni är ansvarslösa. Inte för att ni\r\ntrampar på några ömma tår, utan för att ni trampar\r\nrunt utan att veta var ni är.</pre><pre>Anf. 89 INGER SCHÖRLING (mp) replik:</pre><pre>Herr talman! Vi trampar inte omkring utan att veta\r\nvar vi är, Gunnar Hökmark. Vi vet precis var vi är.\r\nVi vet precis var vi står. Att Gunnar Hökmark\r\nanklagar oss för att fara runt i Baltikum och sprida\r\ndesinformation är fullständigt absurt. Vi har\r\nmycket goda kontakter med parlamentariker i\r\nBaltikum. Vice premiärministern i Litauen är grön.\r\nMiljöministern i Estland tillhör de gröna.\r\nDetsamma gäller många parlamentariker i Estland.\r\nVi har nästan veckovis kontakt med dem. Vi vet\r\nprecis vad som rör sig. Kom inte och påstå något\r\nannat.</pre><pre>Gunnar Hökmark sade att jag hade citerat mig själv\r\nrätt och att det lät mycket bättre den här gången.\r\nDet var Gunnar Hökmark som hade missuppfattat\r\ndet jag sade. Balterna var besvikna på att det\r\nbistånd de ditills hade fått bara var\r\nerfarenhetsutbyte. Sju delegationer från Sverige\r\nhade varit där för att höra sig för om hur mycket\r\nman visste om problematiken. Man skulle ta reda\r\npå vilken typ av bistånd som skulle ges. Det var den\r\nbesvikelsen jag gav uttryck för. Men i mitt citat sade\r\njag ''Det räcker inte med att låta det svenska stödet\r\ngå till erfarenhetsutbyte och kunskapsutveckling.\r\nKonkret miljöbistånd måste också till.''</pre><pre>Anf. 90 GUNNAR HÖKMARK (m) replik:</pre><pre>Herr talman! När det gäller kunskapsöverföringen\r\när det som Inger Schörling nu säger bra.</pre><pre>Beträffande erkännandet blev jag inte riktigt klok\r\npå om ni visste vad det handlar om. Jag fick höra\r\natt ni har goda kontakter i Litauen. Men det berör\r\ninte den fråga som jag talar om här, nämligen att ni\r\ni reservationer och i allmän politisk agitation\r\nhävdar att Sverige tvekar på målet när det gäller att\r\nerkänna de baltiska staterna och deras rätt till\r\nsjälvständighet. Ni förmedlar ett intryck av den\r\nopinion som nu under mer än ett år har kommit till\r\nuttryck runt om i landet och som har lett till en\r\nförändring i svensk utrikespolitik. Ni förnekar\r\ndenna omsvängning därför att ni missbrukar\r\nskillnaden mellan de krav som vi ställer på ett\r\nfolkrättsligt erkännande och de krav som Sverige i\r\ndag ställer på baltiska staters rätt till\r\nsjälvständighet.</pre><pre>Andre vice talmannen anmälde att Inger Schörling\r\nanhållit att till protokollet få antecknat att hon inte\r\nägde rätt till ytterligare replik.</pre><pre></pre><pre>Anf. 91 BIRGITTA HAMBRAEUS (c) :</pre><pre>Herr talman! Först vill jag tala om att centerns två\r\nreservationer kom bort i data- och\r\npappershanteringen. De föreligger nu som\r\nsärskilda yrkanden delade på ledamöternas bänkar.</pre><pre>Herr talman! Strax efter påsk gjorde jag en resa\r\ntillsammans med centerpartiets miljö- och\r\nresurssektion till Estland och Leningrad.</pre><pre>Det var imponerande att tala med den person som\r\nordnat med de enorma stenblocken som skyddar\r\nparlamentet i Tallin. De hade hämtats från en\r\ngravstenshuggare och körts dit under ett par\r\ntimmar nattetid. Det var mycket tankeväckande att\r\nbesöka denna unga demokrati, där folket\r\nbokstavligen slår vakt om sina förtroendevalda.</pre><pre>När frigörelsekampen började var centerpartiet\r\ntidigt där och undersökte på vilket sätt vi bäst\r\nkunde bistå esterna. Sedan dess har många\r\npersonliga kontakter knutits och ett estniskt\r\ncenterparti bildats. Nu mottogs vi hos president\r\nEdgar Salisaar och fick klart för oss att de\r\npersonliga kontakterna och vänskapen betyder\r\nmycket för detta grannfolk. Man var mycket\r\nintresserad av den internationella konferens i\r\nStockholm som centern föreslår att Sverige skall ta\r\ninitiativ till. Den skulle ytterligare kunna bidra till\r\natt sätta press på Sovjetledningen att medverka till\r\nen förhandlingslösning, som återger de baltiska\r\nrepublikerna deras självständighet.</pre><pre>Centern anser att möjligheterna att få till stånd en\r\nsådan konferens i första hand bör prövas inom\r\nESK-processens ram. Ett sovjetiskt veto får dock\r\nenligt vår åsikt inte bli ett avgörande hinder. Om en\r\nESK-konferens förhindras, bör Sverige ta initiativ\r\ntill att finna andra former för en sådan\r\ninternationell konferens om Baltikum. Vi anser att\r\nriksdagen bör bifalla detta förslag, som förts fram i\r\nyrkande 9 i vår partimotion U507.</pre><pre>Jag yrkar bifall till det särskilda yrkande för\r\nmom. 32 som delats på bänkarna.</pre><pre>I Leningrad vill man stoppa det särskilt dåliga och\r\nriskabla kärnkraftverk av Tjernobyltyp som ligger i\r\nnärheten av denna femmiljonersstad.\r\nStadsfullmäktige i Leningrad kommer att utlysa en\r\ntävling om metoder att ersätta energin. De var\r\nmycket intresserade när jag erbjöd mig att kontakta\r\nexperter i Danmark och Sverige som i den s.k.\r\nBalaton-gruppen, med vetenskapsmän från väst\r\noch öst, arbetar för ett energiprogram för Europa\r\nutan kärnkraft och kol. Investeringar för att\r\nmodernisera industrin kommer att innebära också\r\nenergieffektivisering.</pre><pre>Vi besökte den egendomliga dammbyggnad tvärs\r\növer Finska viken som man projekterat sedan länge\r\nför att den skulle hindra översvämningar, som man\r\ntrott att havet orsakat vid kraftig vind mot inlandet.\r\nDen vetenskapliga expertisen tvivlar på denna teori\r\noch är nu nästan samstämmigt mot projektet, som\r\nändå rullar på.</pre><pre>Vi blev skakade över hur nedslitet och förfallet\r\nmycket var både i Estland och i Leningrad.\r\nMiljöförstöringen kommer att kräva stora resurser\r\noch mycket kunskap för att avhjälpas.\r\nCenterpartiet har i annat sammanhang föreslagit\r\natt Sverige minst skall fördubbla biståndanslaget till\r\nBaltikum, Central- och Östeuropa för kommande\r\ntreårsperiod, utan att dessa pengar tas från u-\r\nhjälpen. Hur fattiga många människor än är här,\r\nfinns det ingen likhet när man jämför med\r\nsituationen i många u-länder. Här är det för vår del\r\nfråga om en naturlig grannhjälp, som dessutom\r\ngynnar vår egen miljö och lägger grunden för ett\r\nnormalt handelsutbyte i framtiden.</pre><pre>I vår partimotion U507, yrkande 8, vill vi att\r\nregeringen också skall pröva ett annat system för\r\nresursöverföring. Sverige kunde ge länderna i\r\nCentral- och Östeuropa lån på fördelaktiga villkor\r\ni hårdvaluta. Vilket de berörda länderna skulle ha\r\nmöjlighet att återbetala i egen valuta. Dessa lån\r\nskulle endast få användas för inköp av nödvändiga\r\nvaror och tjänster i Sverige. För insatser på\r\nmiljöområdet föreslås tillgång till s.k. mjuka lån.\r\nEtt särskilt kreditinstitut bör inrättas.</pre><pre>Ett system med sådana förmånliga krediter skulle\r\nkunna vara ett värdefullt komplement till övrigt\r\nbistånd. Bristen på hårdvaluta hör till de största\r\nproblemen för de nya demokatierna i Central- och\r\nÖsteuropa. Krediter i hårdvaluta, som kan betalas\r\ntillbaka i lokal valuta, skulle stimulera handeln\r\nmellan Sverige och dessa stater i bägge riktningar.\r\nRegeringen bör därför ta initiativ till ett sådant\r\nkreditinstitut.</pre><pre>Jag yrkar bifall till det särskilda yrkande för mom.\r\n14 som utdelats i bänkarna.</pre><pre>Herr talman! Öppnandet av Nordiska rådets\r\ninformationskontor i de tre baltiska huvudstäderna\r\när glädjande. Nordiska rådet föreslår att\r\nministerrådet skall anslå 30 miljoner svenska\r\nkronor för ett reviderat arbetsprogram för\r\nBaltikum och Östeuropa. Man vill prioritera\r\nkunskapsutbyte, kultur och miljö.</pre><pre>I motion U528, av en centerpartist och en\r\nfolkpartist, föreslås att Nordiska ministerrådet\r\ntillsammans med de baltiska länderna snabbt bör\r\nkartlägga behovet av stöd inom\r\nkommunikationsområdet.</pre><pre>Herr talman! Det är viktigt att Sverige också i\r\nfortsättningen driver frågan om ett allt närmare\r\nsamarbete med Baltikum i Nordiska rådet och\r\nministerrådet.</pre><pre>Anf. 92 YLVA ANNERSTEDT (fp):</pre><pre>Herr talman! Jag vill först något kommentera\r\nNordiska rådets inställning i den här frågan. Senast\r\nvi debatterade samarbetet med Baltikum och\r\nCentral- och Östeuropa var förhållandena sådana\r\natt man knappt kunde nämna frågan i Nordiska\r\nrådet utan att man snabbt fick höra att\r\nutrikespolitiska frågor icke skulle diskuteras där.\r\nVid den senaste sessionen i februari, det vet ni alla,\r\nhade en total omsvängning skett. Det var mycket\r\nglädjande. En helt ny och generös inställning fanns\r\nplötsligt. Man kan nog säga att det nordiska\r\nopinionstödet under en tid faktiskt har medverkat\r\ntill att Sovjetunionen låtit bli att enligt sedvanlig\r\nmilitär modell omedelbart sätta stopp för\r\nfrihetssträvandena.</pre><pre>Resultatet av omsvängningen i Nordiska rådet är\r\natt det nu finns ett ganska omfattande\r\nbiståndsprogram. Det gäller då samarbete, miljö,\r\nstöd till fortbildningsorganisationer och partier\r\nsamt en fri press i Central- och Östeuropa. Det\r\nhandlar alltså om stöd till stipendieverksamhet och\r\ntill av Birgitta Hambraeus nämnda\r\ninformationskontor.</pre><pre>Allt detta är alldeles utmärkt. Men den springande\r\npunkten illustreras mycket tydligt på. s. 11 i\r\nbetänkandet. Man säger att sådana här frågor i\r\nsamtliga fall skall drivas i Ministerrået. Svenska\r\nministrar måste alltså aktivt driva dessa frågor i\r\nMinisterrådet, för annars blir resultatet inte vad vi\r\nförväntar oss.</pre><pre>Biståndet till Baltikum administreras och bereds av\r\nBITS på ett alldeles utmärkt sätt, trots svårigheter\r\nav olika slag. Det gäller att arbeta tillsammans med\r\nländer där ekonomin fungerar dåligt och där\r\nadministrativ verksamhet inte motsvarar vad vi\r\nanser om t.ex. administration. En rad\r\nmiljöprogram har kunnat planeras, och\r\nverksamheter har också kunnat komma i gång.\r\nProblemet är inte att det finns för få bra\r\nmiljöprojekt. Vad som avgör gränserna är ofta\r\nbristen på kunskaper hos mottagarna eller det\r\nfaktum att anslagen är för små. Här finns det en viss\r\nanknytning till Inger Schörlings synpunkter.</pre><pre>Jag vill dock göra en par allmänna reflexioner när\r\ndet gäller det administrativa biståndet. Den vanliga\r\nmodellen är ju att regeringarna i Sverige och\r\nmottagarlandet i fråga träffar ett avtal. Det är\r\nmottagarlandet som gör prioriteringar när det\r\ngäller de insatser som skall göras.</pre><pre>Beträffande Baltikum och Östeuropa borde man\r\ndock överväga, tycker jag, om det inte kan finnas\r\nockså andra modeller för prioriteringen av det här\r\nstödet. I nämnda områden är ju förhållandena\r\nsådana att det inte alltid finns förutsättningar att\r\nbedöma räckvidden av gjorda insatser eller\r\neffekten av olika projekt. Allteftersom\r\nutvecklingen fortgår ser man tecken på att erfarna\r\npolitiker och tjänstemän som var aktuella tidigare\r\nnu under ny täckmantel tar makten i vissa\r\nförsamlingar och vid vissa myndigheter.</pre><pre>För att åter anknyta till Inger Schörlings\r\nsynpunkter om att det inte fanns några påbörjade\r\nprojekt i Litauen vill jag säga följande. Litauen\r\nkom faktiskt efter i planeringen. Det beror framför\r\nallt på den, jämfört med förhållandena i Lettland\r\noch Estland, mycket våldsamma frigörelseprocess\r\nsom skedde i Litauen. När planeringen för Estlands\r\noch Lettlands del inleddes hade man i Litauen\r\nfaktiskt annat att göra än att bara sitta i\r\nförhandlingar med den svenska regeringen. I ett\r\nbarrikaderat parlament kämpade man ju för sina liv\r\noch för sin frihet. Det är bl.a. därför som jag undrar\r\nom vi inte skulle kunna överväga att fördela\r\nbiståndet på något annat sätt. Det behöver ju inte\r\nske genom centrala myndigheter.</pre><pre>Sedan förstår jag inte alls Inger Schörlings\r\nuppdelning mellan kunskapsöverföring och\r\nmiljöinsatser. Bl.a. Inger Schörling har ju sagt att\r\ndet inte räcker med kunskapsöverföring. Det måste\r\ntill ett konkret miljöbistånd också. Men då vill jag\r\nframhålla att miljökatastrofen i öst till stor del\r\nberor på just okunnighet. Därför måste kunskapen\r\nkomma först. Det är väl ingen idé att installera\r\nreningsanläggningar på ställen där det inte finns\r\nnågon som kan sköta dessa anläggningar.</pre><pre>Så till en annan sak som bör beaktas i det här\r\nsammanhanget. Svenska ministrar som reser i\r\nBaltikum borde nämligen vara litet försiktigare i\r\nsina uttalanden -- detta för att inte medverka i den\r\nryktesspridning som nu försiggår eller till att\r\nmisstankarna om en favorisering av vissa orter\r\nsprids när det gäller Baltikum.</pre><pre>Vidare har man mycket stort behov av att få skicka\r\npersoner till Sverige, som då skall samla kunskaper,\r\nerfarenheter och impulser från olika\r\nsamhällsområden. För några dagar sedan besökte\r\njag Pärnu i Estland -- en vänort till min hemstad\r\nSödertälje.</pre><pre>I Pärnu finns Estlands enda ullväveri. Jag fann inte\r\nnågot fel vare sig på kvaliteten eller på kapaciteten.\r\nMen hur det var beställt med designen illustreras\r\nbäst på följande sätt. Ingen på\r\nutvecklingsavdelningen hade nämligen någonsin\r\nträffat en kollega från väst. Inte heller hade man\r\ntillgång till modekataloger eller formtidskrifter från\r\növriga världen.</pre><pre>Att få tillgång till stipendier för inhämtande av\r\nkunskaper och för att få träffa kollegor från Sverige\r\när livsviktigt för människor på många\r\nproduktionsområden i Baltikum. Därför finns det\r\nanledning att överväga en utökning av den här\r\nverksamheten. Ett sätt är att bereda ungdomar\r\ntillfälle att komma till Sverige genom s.k. tillfälliga\r\narbetstillstånd. Självfallet skall då de områden\r\nprioriteras där kunskapsöverföring kan ske och där\r\nerfarenheterna är till nytta också när ungdomarna\r\nåtervänder till sina hemländer.</pre><pre>Därför är det fullständigt omöjligt att förstå att\r\nsvenska arbetsmarknadsmyndigheter nu har\r\nbeviljat 5 063 ungdomar arbetstillstånd för\r\nsommarjobb på jordbruk och inom\r\nträdgårdsnäringen. Men bara 205 ungdomar har\r\nfått arbetstillstånd för arbete inom sjukvård och\r\nlångvård. Enligt våra myndigheter är det alltså\r\nviktigare att vårda jordgubbar än att vårda vanliga\r\ngubbar.</pre><pre>Sedan vill jag nämna en fara i det här\r\nsammanhanget. Risken finns nämligen att vi i vår\r\niver att få samtals- och samarbetspartner i\r\nöstländerna för över arbetsmetoder från vår egen i\r\nflera avseenden ineffektiva offentliga sektor till\r\ndessa nymornade demokratier. I andra länder kan\r\nvi samarbeta med fristående organisationer när det\r\ngäller utbildning, forskning eller miljökompetens.\r\nMen här är det inte fråga om någonting sådant.\r\nDärför medverkar vi till att en modell appliceras\r\nsom innebär att allt arbete kanaliseras genom\r\nstatskontrollerade funktioner. Det finns all\r\nanledning för oss att vara vaksamma och att hålla\r\nögonen på denna företeelse.</pre><pre>Hur skall vi kunna hjälpa Baltikum och Polen med\r\natt organisera ett effektivt arbetsförmedlingssystem\r\nnär vi bara kan erbjuda ett monopol? Och hur skall\r\nvi kunna erbjuda en effektiv och resurssnål hälso-\r\noch sjukvård när vi själva har system som\r\nmedborgarna näst intill förkastar? Och hur skall vi\r\nkunna vidareförmedla en effektiv administration\r\ntill människorna i Baltikum och Polen när det enda\r\nvi har att erbjuda är en offentlig sektor som vi är\r\npiskade att reformera för att vårt eget samhälle\r\nskall fungera?</pre><pre>Till sist, herr talman, vill jag rikta ett tack till alla\r\ntrogna som besöker måndagsmötena. Vecka efter\r\nvecka kommer man för att på plats visa sin\r\nsolidaritet med människorna i öst. Jag vill uppmana\r\nfler svenskar att göra samma sak. Den\r\nuppmärksamhet som detta stöd har fått i öst är det\r\nbästa beviset för att det här stödet är oerhört viktigt\r\noch att vi bör fortsätta att ge detta.</pre><pre>Överläggningen var härmed avslutad.</pre><pre>(Beslut skulle fattas den 3 maj.)</pre><pre>10 § Handel med Baltikum samt Central- och\r\nÖsteuropa</pre><pre>Föredrogs</pre><pre>näringsutskottets betänkande</pre><pre>1990/91:NU36 Handel med Baltikum samt Central-\r\noch Östeuropa</pre><pre>Anf. 93 GUNNAR HÖKMARK (m):</pre><pre>Herr talman! Att bedriva handel med de baltiska\r\nstaterna är det absolut bästa sättet att snabbt\r\nintegrera dem med den europeiska ekonomin. Att\r\nbedriva handel är också det överlägset bästa sättet\r\natt snabbt överföra kunskaper inom samhällslivets\r\nalla olika områden till de baltiska samhällena. Men\r\natt bedriva handel är även ett sätt att stärka\r\nsamhörigheten. Det är den enda vägen när det\r\ngäller att forchera en utveckling i riktning mot en\r\neffektivare och en marknadsanpassad produktion.\r\nDet är, och kommer att vara, livsnödvändigt för att\r\nde baltiska staterna skall kunna realisera sina\r\nsträvanden efter självständighet.</pre><pre>Men att bedriva handel är också ett sätt att\r\nmedverka till en omvandling av olika system -- från\r\nen planerad ekonomi, där råvaror och andra\r\nresurser tilldelas genom administrativa beslut, till\r\nen dynamisk utveckling med ett ständigt utbyte\r\nmed andra länder i närheten. Det är mot den\r\nbakgrunden som vi tillsammans med folkpartiet\r\nliberalerna, centern och även miljöpartiet, vill jag\r\ngärna understryka, har reserverat oss till förmån för\r\nen handelspolitisk målsättning som innebär att man\r\nskall ge högsta prioritet åt handelspolitiskt stöd för\r\natt utveckla marknadsekonomier i det gamla\r\nÖsteuropa. Jag ber, herr talman, att få yrka bifall\r\ntill vår reservation.</pre><pre>Jag vill också lyfta fram det faktum att vi i\r\nnäringsutskottet har vunnit enighet om att Sverige\r\nnu skall stimulera insatserna för att öka handeln\r\nmellan de baltiska staterna och Sverige och att en\r\nhög beredskap för att inrätta handelskontor i de\r\nbaltiska huvudstäderna är en viktig del av en sådan\r\nstrategi. Jag tror att detta kan förtjäna att betonas\r\nsärskilt mot den bakgrunden att den typ av\r\nproduktion och industriell tillverkning som\r\nkommer att vara dominerande och som är de\r\nbaltiska ekonomiernas stora chans väldigt mycket\r\nhandlar om legotillverkning och samverkan med\r\nsvenska och västerländska företag. Den typen av\r\nproduktion kan vi inte utveckla genom den normala\r\nkonsumentmarknaden, utan den bygger väldigt\r\nmycket på ett rikt kontaktnät. Det är den\r\nerfarenhet som vi har av den än så länge ringa\r\nhandeln mellan Sverige och de baltiska staterna att\r\ndet alltid har funnits en kontakt, en kunskap och en\r\npersonlig kännedom innan möjligheter till\r\nsamverkan ha uppstått.</pre><pre>I ljuset av vad som nu sker i de baltiska staterna,\r\nherr talman, finns det anledning att fortlöpande\r\nfölja diskussionen om när ett inrättande av\r\nhandelskontor bör ske. I den delen är det hoppfullt\r\natt man nu från de övriga sovjetiska\r\nrådsrepublikerna, och med instämmande av\r\nGorbatjov, inte längre ställer kravet att alla\r\nunionsrepublikerna skall skriva under ett nytt\r\nunionsavtal. I gengäld skall de som inte skriver\r\nunder betala världsmarknadspriser för råvaror som\r\nolja och naturgas. När detta blir en etablerad\r\nverklighet är det kanske lämpligt att utnyttja den\r\nberedskap som skall finnas för att inrätta\r\nhandelskontor. Det skapar en möjlighet, en\r\ntillräcklig autonomi, för att fullt ut ta vara på de\r\nmöjligheter som den handeln och det som ett\r\nhandelskontor kan erbjuda kommer att ge.</pre><pre>Med dessa reflektioner om att vi kanske ligger rätt\r\nnära i tiden när det gäller att utnyttja den\r\nberedskap som utskottet har uttalat sig för ber jag\r\natt få yrka bifall till denna del av utskottets\r\nhemställan samtidigt som jag vidhåller mitt\r\nyrkande om bifall till reservationen.</pre><pre>Anf. 94 HADAR CARS (fp):</pre><pre>Herr talman! Jag noterar liksom Gunnar Hökmark\r\nden vikt som samtliga i utskottet fäster vid en ökad\r\nhandel med de baltiska saterna. Det är självklart av\r\nallra största betydelse och en del i en strävan att ge\r\ndessa länder verkliga förutsättningar att utveckla\r\nsig till marknadsekonomier. Då behöver vi också\r\nhjälpa dem genom att främja handeln med dem. Då\r\när det också naturligt att man, som vi i utskottet har\r\nkunnat enas om, till regeringen gör ett\r\ntillkännagivande om lämpligheten att vi vid\r\nlämpligt tillfälle inrättar fristående handelskontor.\r\nDet är en bra strävan i denna riktning.</pre><pre>Sedan vill jag gärna trycka på en passus i den\r\nreservation som vi har gemensamt med\r\nmoderaterna, centern och miljöpartiet och där vi\r\ntalar om möjligheterna för svenska företag att\r\ninvestera i de central- och östeuropeiska\r\nnationerna. Vi måste vara medvetna om att\r\ninvesteringar i dessa länder alltjämt är mera\r\nriskabla än på många andra håll i Europa och också\r\npå många andra håll utanför Europa. Därför kan\r\ndet finnas skäl att regeringen ser över vad som kan\r\ngöras för att uppmuntra svenska företag att ta de\r\nrisker som investeringar i Central- och Östeuropa\r\när förenade med.</pre><pre>Med detta yrkar jag bifall till reservationen under\r\nmom. 1.</pre><pre>Anf. 95 ROLAND LARSSON (c):</pre><pre>Herr talman! Det är naturligtvis, som har framgått\r\nav den tidigare debatten här i kväll, oerhört viktigt\r\natt Sverige som nation stöder och stimulerar den\r\nprocess mot självständighet och marknadsekonomi\r\nsom nu pågår i de baltiska staterna.</pre><pre>Att etablera handel på lika villkor, att etableta\r\nfristående handelskontor är för denna process en\r\nförutsättning, och det är också av mycket stor\r\nsymbolisk betydelse för de baltiska folken. Av de\r\nkontakter som centerpartiet tidigt hade med de\r\nbaltiska staterna och deras folk framgick mycket\r\ntydligt att det här att känna stödet är symboliskt\r\nviktigt och kanske i inledningen av processen rent\r\nav det allra viktigaste.</pre><pre>Etablering av handelskontor är alltså det som vi har\r\nsett som ett av de viktigaste stegen när det gäller\r\nutbyte av handel. För Sverige är det naturligtvis\r\nockså av stor betydelse att tidigt vara med i det som\r\nnu händer i de baltiska staterna. På sikt kommer\r\ndessa länder att vara viktiga handelspartner för oss,\r\näven om det är långt fram till dess att de kan få den\r\nbetydelse som man hoppas och tänker sig just nu.\r\nDet är viktigt att vi ändå är med tidigt i denna\r\nprocess. Att nu utskottet enhälligt har ställt sig\r\nbakom ett tillkännagivande som går i riktning mot\r\natt inrätta fristående handelskontor ser vi som\r\nmycket tillfredsställande. Jag yrkar bifall till\r\nutskottets hemställan i denna del. För övrigt yrkar\r\njag bifall till den reservation som vi tillsammans\r\nmed moderaterna, folkpartiet och miljöpartiet\r\nställt oss bakom.</pre><pre>Anf. 96 LARS NORBERG (mp):</pre><pre>Herr talman! Jag kan börja med att yrka bifall till\r\nutskottets hemställan i den del som handlar om\r\ninrättande av handelskontor i de baltiska staterna.\r\nDet är ett steg i rätt riktning. Samarbete med\r\nBaltikum har diskuterats tidigare här i kväll ur\r\nutrikespolitisk synvinkel. Nu talar vi om handeln.\r\nJag instämmer gärna med de tidigare talarna i att\r\nhandeln är ett effektivt redskap och förmånlig, om\r\nden är rätt utformad, för båda parter. I det här fallet\r\när det alldeles klart att den kunskapsöverföring som\r\ndet också ha talats om tidigare här i kammaren\r\ndelvis kan ske genom att man utvecklar handel och\r\näven genom industrietableringar och liknande. Det\r\när ofta det mest effektiva sättet att lära någonting.\r\nDet är learning by doing, att lära genom att göra.</pre><pre>Det är rätt små differenser mellan utskottets\r\nskrivning och den reservation som vi har\r\ntillsammans med de borgerliga partierna. Det\r\ngäller Östeuropasamarbetet. Jag tycker att det är\r\nglädjande att reservanterna har uttalat sig för att\r\nEFTA skall utnyttjas som ett redskap. Vi är helt\r\növertygade om att det behövs många redskap för att\r\nskapa det utbyte med Östeuropa som de\r\nösteuropeiska länderna själva gärna ser kommer till\r\nstånd och längtar efter men som också säkert kan\r\nvara till fördel för Sverige och för EFTA. EFTA är\r\nju inte dött än, höll jag på att säga. Vi vet inte hur\r\nEFTAs framtid ser ut, men uppenbarligen\r\nuppskattar de östeuropeiska och centraleuropeiska\r\nländerna att EFTA ställer upp och vill ge\r\nmöjligheter till ett i möjligaste mån tullfritt\r\nsamarbete. Det är speciellt glädjande att\r\nfolkpartiets företrädare i näringsutskottet ställer sig\r\nbakom detta i synnerhet som Håkan Holmberg\r\nutdömt EFTA för en stund sedan i den\r\nutrikespolitiska debatten.</pre><pre>Från miljöpartiets håll ställer vi oss gärna bakom\r\ndet som står i reservationen, nämligen att Sverige\r\nskall minst vara lika generöst mot dessa baltiska\r\nstater som mot EG. Det är för oss en självklarhet,\r\nett minimikrav. Vi vill naturligtvis att Sverige skall\r\ngå längre. Som här påpekats när det gäller de\r\nbaltiska staterna vill vi gärna ha bort visumtvånget.\r\nPå sikt ser vi fram emot en alleuropeisk\r\narbetsmarknad.</pre><pre>Hadar Cars tog upp frågan om investeringar. Jag\r\nhälsar hans uttalande med tillfredsställelse. Vi\r\nanser att staten genom t.ex. EKN-försäkringar\r\nskall gå in i sådana fall där riskerna är stora och där\r\ndet inte bara handlar om rent kommersiella\r\növerväganden. Det måste finnas ett element av\r\nvilja att hjälpa de i frågavarande länderna i deras\r\nutveckling.</pre><pre>När det däremot rör sig om rent kommersiella\r\nfrågor ifrågasätter vi om EKNs funktion är så\r\nviktig. Men i andra fall bör EKN gå in och stödja\r\ninvesteringar i Östeuropa och naturligtvis även i de\r\nbaltiska staterna.</pre><pre>Jag kan inte låta bli att säga något om Gunnar\r\nHökmark och Litauen. Handel är ett sätt att främja\r\nsamarbetet, men det hindrar ju inte att man även\r\nmåste driva på politiskt. Vi anser att Litauen\r\nadministrativt och politiskt råder över sitt\r\nterritorium. Däremot störs självständigheten\r\nuppenbarligen av närvaron av vissa utländska\r\ntrupper.</pre><pre>Sverige har aldrig dragit tillbaka sitt erkännande av\r\nde länder som i det förgångna besattes av utländska\r\ntrupper. Under det andra världskriget som jag, men\r\ninte Gunnar Hökmark, upplevde drog vi inte\r\ntillbaka vårt erkännande av Danmark, Norge,\r\nBelgien eller Holland. Trots att dessa länder var\r\nockuperade stod erkännandet kvar. Det är dags att\r\nge Litauen det erkännande som man har begärt.</pre><pre>Karl-Erik Svartberg frågade vad Island har gjort för\r\nLitauen som inte Sverige har gjort.</pre><pre>Herr talman! Island har gjort mer än Sverige,\r\ntrots sin litenhet. Island har erkänt Litauen.</pre><pre>Anf. 97 HADAR CARS (fp) replik:</pre><pre>Herr talman! I två avseenden går inte EG de\r\nbaltiska staterna och Östeuropa till mötes i den\r\nutsträckning som dessa länder skulle önska. Det\r\ngäller import av livsmedel och import av\r\ntekoprodukter. När den senare frågan för en tid\r\nsedan behandlades av riksdagen, yrkade jag för\r\nfolkpartiets del att importen av tekoprodukter från\r\nÖsteuropa skulle öppnas. Jag kan inte erinra mig\r\natt miljöpartiet då slog följe med oss, men nu går\r\ndet väldigt bra för Lars Norberg att principiellt\r\nuttala sig för att man skall gå längre. I praktiken\r\nbromsar han nästan mer än vad EG länderna gör.</pre><pre>Anf. 98 LARS NORBERG (mp) replik:</pre><pre>Herr talman! Vi har inte motsatt oss import av\r\ntekoprodukter från de baltiska staterna. Jag har\r\nuttalat att det är önskvärt med en viss\r\nsjälvförsörjning för Sveriges del när det gäller\r\ntekoprodukter. Siffran 30 % av den totala\r\nförbrukningen har nämnts. Då finns det 70 % kvar\r\nsom skall och kan importeras. Jag kan inte se vad\r\nsom hindrar de baltiska staterna att exportera till\r\nSverige inom dessa 70 %.</pre><pre>Anf. 99 HADAR CARS (fp) replik:</pre><pre>Herr talman! Jag vill erinra Lars Norberg om att vi\r\nhär behandlar ett betänkande som inte enbart\r\nhandlar om de baltiska staterna, utan det handlar\r\nom handelspolitiska målsättningar avseende\r\nCentral- och Östeuropa.</pre><pre>Lars Norberg har mer eller mindre beredvilligt\r\nundertecknat den reservation som miljöpartiet står\r\nbakom. Denna reservation handlar också om att\r\nman skall ge minst samma möjligheter som dessa\r\nländer har när det gäller tillgången till EGs\r\nmarknad. Därför tycker jag att Lars Norberg, med\r\nanledning av sitt påstående, borde gå längre. Jag\r\ntrodde att Lars Norberg var beredd att gå längre\r\noch utgick ifrån att detta gällde även miljöpartiet.\r\nJag vill påminna Lars Norberg att han för en tid\r\nsedan hade den möjligheten, men då vek han fegt\r\nrunt kröken.</pre><pre>Anf. 100 LARS NORBERG (mp) replik:</pre><pre>Herr talman! Jag kan inte påminna mig att vi under\r\nden tekodebatt som då ägde rum diskuterade just\r\nde östeuropeiska länderna. Jag har i dag ställt mig\r\nbakom denna reservation, som bl.a. säger att\r\nSverige, liksom övriga EFTA-länder, skall försöka\r\netablera tullfrihet med dessa länder.</pre><pre></pre><pre>Anf. 101 REYNOLDH FURUSTRAND (s):</pre><pre>Herr talman! Jag vill börja med att säga att jag\r\ntycker att det är glädjande att vi har fått denna\r\ndebatt om samarbete med Central- och Östeuropa\r\noch de baltiska republikerna. Som vanligt när\r\nnäringsutskottets betänkanden kommer upp är det\r\nsent på kvällen. Det borde naturligtvis vara av\r\nintresse för fler att ta del av denna samlade debatt.</pre><pre>Låt mig inledningsvis konstatera att den utveckling\r\nmot frihet och oberoende som vi i dag ser i\r\nÖsteuropa är glädjande. Självfallet skall vi på sätt\r\nsom är lämpliga och möjliga bidra till en\r\ndemokratisk och ekonomisk utveckling, som\r\nunderlättar och stärker det internationella\r\nsamarbetet länder emellan. Ett av motiven för\r\nökade svenska insatser är att de ekonomiska\r\nreformerna på sikt skall medverka till att såväl de\r\nbaltiska som de central- och östeuropeiska\r\nländerna blir betydelsefulla handelspartner.</pre><pre>I årets budgetproposition lämnas också en mycket\r\nutförlig redovisning av Sveriges insatser på olika\r\nplan för att reformprocessen i de här länderna skall\r\nunderlättas.</pre><pre>Herr talman! Låt mig också understryka att Sverige\r\nmycket aktivt deltar i internationella sammanhang\r\noch på ett flertal områden stöder en utveckling mot\r\nmarknadsekonomi och demokrati. Dessutom ges\r\nett omfattande bilateralt stöd i olika former. En\r\nlång rad svenska organisationer, företag och\r\nmyndigheter är engagerade i denna verksamhet.</pre><pre>Regeringskansliet har också inom ramen för de\r\nfaktiska möjligheter som finns försökt att bygga ut\r\nSveriges närvaro i det här området och bidra till att\r\nhandeln skall vidgas. Jag vill påminna om det beslut\r\nsom vi tidigare fattade här i riksdagen om ett\r\nprogram omfattande bidrag i olika former till ett\r\nbelopp av 1 miljard kronor för insatser i Central-\r\noch Östeuropa. Dessutom föreslås att fonden för\r\nindustriellt samarbete med u-länder,\r\nSWEDFUND, skall få ytterligare 50 milj.kr. för\r\nsärskilda insatser. Detta bör ju ge större\r\nmöjligheter till ökat engagemang från näringslivet i\r\njust det här området.</pre><pre>Herr talman! För närvarande arbetar flertalet\r\nutredningar som skall se över och komma med\r\nförslag till åtgärder som kan underlätta en positiv\r\nutveckling i såväl Central- och Östeuropa som\r\nBaltikum. Som tidigare har sagts i debatten handlar\r\ndet om bättre kunskapsöverföring,\r\nsmåföretagsutveckling, en bättre\r\narbetsmarknadspolitisk utbildningsinsats,\r\nprisbildningsfrågor, teknikutveckling samt\r\npenning- och valutafrågor m.m.</pre><pre>Man ligger alltså inte på latsidan när det gäller\r\ndessa frågor, utan det är ett mycket omfattande och\r\nviktigt arbete som utförs på flera håll för att\r\nförbättra möjligheterna för dessa länder att skapa\r\nsig en bättre framtid.</pre><pre>Herr talman! Jag yrkar därför avslag på reservation\r\nnr 1 och bifall till utskottsmajoritetens förslag.</pre><pre>När det gäller handeln med Baltikum, kan jag\r\nkonstatera att ett enigt utskott står bakom förslag\r\nom förstärkningar för att en utvidgad handel mellan\r\nSverige och Baltikum skall uppnås på sikt. Vi vill\r\ndessutom understryka det angelägna i att Sverige\r\nhar en hög beredskap att vid lämplig tidpunkt\r\ninrätta ett fristående handelskontor i de baltiska\r\nländerna för att ett växande handelsutbyte mellan\r\nvårt land och dessa länder skall underlättas.\r\nUtskottet menar att riksdagen bör i ett uttalande ge\r\nregeringen till känna vad som anförts på den här\r\npunkten.</pre><pre>Herr talman! Avslutningsvis vill jag än en gång yrka\r\nbifall till utskottets förslag.</pre><pre>Anf. 102 LARS NORBERG (mp):</pre><pre>Herr talman! Enigheten beträffande dessa frågor\r\ntycks vara ganska stor. Jag vill bara komma med en\r\nkompletterande synpunkt, som är ganska naturlig\r\nför en miljöpartist, nämligen att det är givetvis\r\nviktigt att detta handelsutbyte om möjligt sker med\r\nmetoder och produkter som är miljövänliga. Det\r\nfinns ju stora förutsättningar för detta, eftersom vi\r\nhar kunskaper. Under den tidigare utrikesdebatten\r\ntalades det om betydelsen av att överföra\r\nkunskaper till bl.a. de baltiska länderna och\r\nnaturligtvis också till Öst- och Centraleuropa om\r\nt.ex. energisnål teknik.</pre><pre>Vi vet att Estland har samma energiförbrukning per\r\ncapita som Sverige, trots att man har en ofantligt\r\nmycket lägre levnadsstandard. Där har vi i Sverige\r\nsaker och ting att lära ut.</pre><pre>Det är samtidigt uppenbart att svensk massbilism är\r\nett av våra stora miljöproblem och\r\nresursslöseriproblem. Det är kanske inte önskvärt\r\natt vi exporterar denna livsstil eller dessa produkter\r\ni stor skala till de här länderna.</pre><pre>Jag vill alltså erinra om att innehållet i handeln är\r\nviktigt. Vi skall naturligtvis inte sätta oss på höga\r\nhästar och säga vad de skall köpa och inte köpa,\r\nutan det är snarare fråga om att vi svenskar skall\r\nlägga om våra konsumtionssystem och tala om att\r\nvi inte kan fortsätta med den här livsstilen, eftersom\r\nden icke är hållbar. Därför bör man i dessa länder\r\nom möjligt undvika den.</pre><pre>Anf. 103 REYNOLDH FURUSTRAND (s):</pre><pre>Herr talman! Naturligtvis måste människorna i\r\ndessa länder själva få rätten att forma sin livsstil.\r\nJag tror inte att någon industri i det här landet eller\r\ni något land över huvud taget som kommer att idka\r\nhandel med Baltikum, Central- eller Östeuropa har\r\nför avsikt att dumpa icke miljövänliga varor i dessa\r\nländer. Jag tror att man måste lära framför allt\r\ndessa länder att själva bygga upp en teknik för att\r\nta fram både miljöriktiga och konsumentvänliga\r\nprodukter. Och i detta sammanhang har vi från de\r\nvästliga industriländerna stor kunskap och stor\r\nerfarenhet som kan bli till nytta för dessa länder.</pre><pre>Anf. 104 LARS NORBERG (mp):</pre><pre>Herr talman! Reynoldh Furustrand, jag sade ju\r\njust att vi icke skall vara förmyndare, men det finns\r\nmånga skäl för Västeuropa och industrivärlden att\r\nom möjligt föregå med gott exempel. I vissa\r\navseenden är vi nämligen ett mycket dåligt\r\nexempel. Därför gäller det att vi på många områden\r\nbör lägga om stil och upplysa dem om att detta är\r\nnågot som vi håller på att försöka avveckla.\r\nMassbilismen är, som jag säger, ett bra exempel på\r\ndetta.</pre><pre>Överläggningen var härmed avslutad.</pre><pre>(Beslut skulle fattas den 3 maj.)</pre><pre>11 § Styrelserepresentation för samhället i vissa\r\nstiftelser</pre><pre>Föredrogs</pre><pre>näringsutskottets betänkande</pre><pre>1990/91:NU45 Styrelserepresentation för samhället\r\ni vissa stiftelser (prop. 1990/91:133).</pre><pre>Anf. 105 GUNNAR HÖKMARK (m):</pre><pre>Herr talman! Lagen om styrelserepresentation för\r\noffentligt utsedda representanter i allmännyttiga\r\nstiftelser infördes 1972. Den har under hela denna\r\ntid betecknats som en försöksverksamhet. I\r\nbetänkandet redovisas inte någon enda erfarenhet\r\nunder denna tid av försöksverksamhet, dvs. under\r\nnästan 20 år, som är så positiv att den motiverar att\r\nman förnyar denna försöksverksamhet med tre år.\r\nOm det nu finns någon ledamot från\r\nutskottsmajoriteten närvarande som kan ange\r\nnågon erfarenhet som skulle motivera att man\r\nförnyar försöksverksamheten vore det av intresse\r\nom detta gjordes, så att vi kan diskutera denna.\r\nMen eftersom varken någon i utskottsmajoriteten\r\neller någon annan har anfört att det finns några\r\nsådana erfarenheter, och eftersom det dessutom\r\nfinns starka principiella skäl till att man inte skall ha\r\nen offentlig representation i olika privata\r\nallmännyttiga stiftelser, utan att kontrollen från den\r\noffentliga sidan skall ske på sedvanligt sätt genom\r\nrevisorer och annan lagstiftning, anser jag och ett\r\nantal andra reservanter att det inte finns någon\r\nanledning att förnya denna försöksverksamhet.</pre><pre>Mot denna bakgrund ber jag, herr talman, att få\r\nyrka bifall till reservationen i betänkande 45.</pre><pre>Anf. 106 HADAR CARS (fp):</pre><pre>Herr talman! De argument som Gunnar Hökmark\r\nanför och de frågor han ställt till dem som står\r\nbakom utskottsmajoritetens skrivning kan jag\r\nockså ansluta mig till. Förutom detta har jag, herr\r\ntalman, inget ytterligare att foga till denna debatt.</pre><pre>Anf. 107 LARS NORBERG (mp):</pre><pre>Herr talman! Det skulle givetvis vara intressant att\r\nfå höra de skäl som gör att man anser att denna\r\ntillfällighetslag återigen skall förnyas. Det är, såvitt\r\njag förstår, fjärde gången sedan 1982, då lagen förra\r\ngången reviderades. Dessförinnan gjordes\r\nytterligare ett antal revisioner och förnyelser.</pre><pre>Jag har anslutit mig till denna reservation för det\r\nförsta därför att tillfällighetslagar över huvud taget\r\när ett oting som riksdagen bör undvika, och framför\r\nallt inte hålla på med år efter år eller gång efter\r\nannan. Riksdagen bör i stället stifta bestående\r\nlagar.</pre><pre>För det andra har jag anslutit mig till denna\r\nreservation därför att det är en skandal att\r\nriksdagen inte för länge sedan har fått ett förslag till\r\nen ny stiftelselag, dels därför att det är ett orimligt\r\nsöleri att det inte har kommit fram ett sådant\r\nförslag som man har begärt från riksdagen, dels\r\ndärför att nuvarande stiftelselag uppenbarligen är\r\nföråldrad och i många avseenden inadekvat. Jag vet\r\ndet eftersom jag själv har suttit som ordförande i en\r\nstiftelse och försökt rätta mig efter denna något\r\nbesynnerliga lag.</pre><pre>För det tredje har jag anslutit mig till denna\r\nreservation därför att statens kontrollmakt inte\r\nskall utövas inifrån i styrelsen utan utifrån genom\r\nden revision och den kontroll som är befogad när\r\nman har en ideell stiftelse som är befriad från skatt.</pre><pre>Jag yrkar bifall till reservationen.</pre><pre>Anf. 108 LEIF MARKLUND (s):</pre><pre>Herr talman! I detta betänkande från\r\nnäringsutskottet tillstyrker utskottet regeringens\r\nproposition om fortsatt giltighet av lagen om\r\nstyrelserepresentation för samhället i vissa\r\nstiftelser.</pre><pre>Enligt lagen har staten rätt att utse en ledamot och\r\nen ersättare för denne i allmännyttiga stiftelser som\r\nhar tillgångar över 5 milj.kr. Högst tio stiftelser får\r\nsamtidigt omfattas av lagen.</pre><pre>I den gemensamma reservationen från\r\nmoderaterna, folkpartiet och centern kritiseras\r\nsystemet med insyn genom styrelserepresentation\r\nsamt att arbetet med någon ny stiftelselag inte har\r\nslutförts, vilket också framförts här i kammaren.</pre><pre>Systemet med offentliga styrelseledamöter i vissa\r\nstiftelser, vilket också övriga talare varit inne på,\r\nhar betecknats som försöksverksamhet och har\r\nförlängts vart tredje år, senast 1988.</pre><pre>Nuvarande system har bedömts fungera bra. Nu\r\nhar det efterlysts motiv för att man skall ha detta\r\nsystem. Ett av motiven är naturligtvis att dessa\r\noffentliga styrelseledamöter skall se på\r\nplaceringsrätten. Men allteftersom åren har gått\r\nhar placeringsrätten blivit mer inaktuell. Och i vissa\r\nstiftelser har man fått en betydligt förändrad bild.\r\nOch i dag har det skett en förskjutning av\r\nledamöternas roll till att bli någon form av översyn\r\nav kapitalplaceringen.</pre><pre>Klart ställningstagande kan ske först när riksdagen\r\nhar antagit en ny stiftelselag. Samtidigt bör den nu\r\npågående utredningen om bl.a. beskattningen av\r\nstiftelser beaktas. Just skattefriheten i stiftelsen är\r\nett skäl till att staten bör ha en viss insyn i dessa\r\nstiftelser.</pre><pre>För närvarande pågår en lagrådsremiss om ny\r\nallmän stiftelselag, vilket innebär att ett lagförslag\r\nbedöms ej kunna ikraftträda förrän tidigast den 1\r\njanuari 1993.</pre><pre>Herr talman! Mot bakgrund av det anförda anser\r\nutskottsmajoriteten att styrelserepresentation för\r\nsamhället i vissa stiftelser bör förlängas enligt vad\r\nsom föreslås i propositionen.</pre><pre>Med det anförda yrkar jag avslag på reservationen\r\noch bifall till utskottets hemställan.</pre><pre>Anf. 109 HADAR CARS (fp):</pre><pre>Herr talman! Jag tycker att det är viktigt att staten\r\nhar insyn i stiftelser som man beviljar skattefrihet.\r\nOch det kan man få genom att ta del av de\r\nberättelser, årsredogörelser och annat som kommer\r\nfrån stiftelsen. Därigenom kan man se hur stiftelsen\r\nhar använt sina pengar och om den har använt dem\r\ntill de ändamål som finns angivna i stiftkungörelsen\r\noch som är grunden för att statsmakterna en gång\r\nbeviljade stiftelsen skattebefrielse.</pre><pre>Men att man skulle få en ökad kunskap om det som\r\när nödvändigt genom att man har en representation\r\ni styrelsen, har jag inte på något sätt fått styrkt\r\ngenom det som Leif Marklund sade. Han sade att\r\nsystemet har fungerat bra. Min fråga är: För vem\r\nhar det fungerat bra? Jag tror att de enda som kan\r\ntycka att ett sådant system är bra är de som sätter\r\nlikhetstecken mellan demokrati och\r\nmygelekonomi.</pre><pre>Anf. 110 LARS NORBERG (mp):</pre><pre>Herr talman! Jag hade tänkt instämma helt och\r\nhållet i det föregående inlägget. Men jag måste göra\r\nen reservation. Jag tror inte att ordet\r\nmygelekonomi är applicerbart i detta fall. Å andra\r\nsidan håller jag med Hadar Cars om att den vinst\r\nsom detta system har lett till är naturligtvis att den\r\nav staten utsedde styrelseledamoten har fått ett\r\narvode, och det är också med i detta\r\nlagstiftningsförslag. I övrigt har det väl inte gett\r\nnågon vinst för samhället. Det viktiga är givetvis att\r\nde stiftelser som åtnjuter skattefrihet blir föremål\r\nför en rimlig kontroll. Och det bör naturligtvis\r\nockså skrivas in i en lag om hur sådana här stiftelser\r\nskall fungera.</pre><pre>Anf. 111 LEIF MARKLUND (s):</pre><pre>Herr talman! Jag tycker att det är en ganska\r\nallvarlig anklagelse som Hadar Cars framför när det\r\ngäller mygelekonomi och mygel när det gäller insyn\r\ni sådana stiftelser. Det verkar litet sjukt att ha\r\ndenna uppfattning.</pre><pre>Som jag tidigare sade har de offentliga\r\nledamöternas roll delvis förändrats från att så att\r\nsäga ha en insyn i stiftelsens kapitalplacering till att\r\nha en insyn i hur anslagen fördelas just när det\r\ngäller skattefriheten.</pre><pre>Herr talman! Jag vidhåller min uppfattning och\r\nyrkar bifall till utskottets hemställan om en\r\nförlängning i fråga om detta fram till dess att vi får\r\nen helhet i stiftelselagen.</pre><pre>Anf. 112 GUNNAR HÖKMARK (m):</pre><pre>Herr talman! Jag vill gärna instämma i det som\r\nHadar Cars tidigare sade. Jag väntar med spänning\r\npå det svar som det ännu finns möjlighet att ge på\r\nfrågan om för vem det har fungerat bra.</pre><pre>Jag vill inte vidare plåga Leif Marklund med frågan\r\nom vilka erfarenheter som talar för att man skall\r\nbibehålla försöksverksamheten, utan jag\r\nkonstaterar bara att utskottets majoritet varken i\r\nbetänkandet eller här i kväll har kunnat redovisa\r\nnågra sådana positiva erfarenheter.</pre><pre>Anf. 113 HADAR CARS (fp):</pre><pre>Herr talman! Jag vill instämma i det inlägg som\r\nGunnar Hökmark nyss har gjort.</pre><pre>Anf. 114 LEIF MARKLUND (s):</pre><pre>Herr talman! I en tidigare utredning, som ledde till\r\natt man begränsade styrelserepresentationen från\r\natt också ha omfattat investmentbolag till att enbart\r\navse stiftelserna, anfördes starka belägg för att\r\ndenna typ av insyn har fungerat bra. En utvärdering\r\nvisar också att nuvarande system fungerar väl. Den\r\npekar också mot att eventuell skattebefrielse bör\r\nbehållas även i framtiden. Från utredningen\r\nkommer så småningom förhoppningsvis att läggas\r\nfram förslag av denna innebörd. Med hänsyn till\r\ndetta anser jag att det inte finns något skäl till att\r\nfortsätta debatten i dag.</pre><pre>Överläggningen var härmed avslutad.</pre><pre>(Beslut skulle fattas den 3 maj.</pre><pre>12 § Ny bostadsrättslag</pre><pre>Föredrogs</pre><pre>bostadsutskottets betänkande</pre><pre>1990/91:BoU13 Ny bostadsrättslag (prop.\r\n1990/91:92).</pre><pre>Anf. 115 AGNE HANSSON (c):</pre><pre>Herr talman! Det betänkande som vi nu skall\r\nbehandla berör bostadsrättslagen. Jag skall\r\nkommentera några av de förslag som centern har\r\nlagt fram och som inte vunnit majoritetens bifall.</pre><pre>Ett av förslagen berör synen på de\r\nintresseorganisationer som arbetar för\r\nbostadsrättsföreningarna. Deras arbete är av stort\r\nvärde för samhället utöver deras betydelse för de\r\nenskilda medlemmarna och föreningarna. De bör\r\nges lika förutsättningar att utföra sin uppgift. Så är\r\ndet inte i dag. En av de tre riksorganisationerna,\r\nSBC, diskrimineras. Jag har vid upprepade\r\ntillfällen ställt frågan till majoriteten varför man vill\r\nbehålla denna diskriminering, men aldrig fått något\r\nsakligt argument till svar. Därför ställer jag frågan\r\nåterigen: Varför fortsätter ni att diskriminera\r\nSveriges bostadsrättsföreningars\r\ncentralorganisation, SBC?</pre><pre>Ett genombrott i positiv mening har skett sedan vi\r\nbehandlade dessa frågor förra året. I\r\nfastighetsmäklarlagen likställs nu SBC med de\r\növriga. Det har har en enig riksdag nu beslutat. Vad\r\när det för skillnad som gör att jämställdheten inte\r\nskall gälla lagarna vid sidan om\r\nfastighetsmäklarlagen? Varför är SBC att jämföra\r\nmed en folkrörelsekooperativ organisation i\r\nfastighetsmäklarlagens mening, men inte t.ex.\r\nenligt tillståndslagen och bostadsrättslagen?</pre><pre>Jag vill betona att vi från centerns sida inte ser en\r\nutförsäljning av allmännyttan som något\r\nsjälvändamål. Kommunpolitikerna är alldeles för\r\nkloka att göra sig av med allmännyttan. Men skall\r\nden kunna utvecklas, och det anser vi den skall göra\r\npå lika villkor med andra på bostadsmarknaden,\r\nmåste även ombildning från hyresrätt till\r\nbostadsrätt kunna ske. Varför skall hyresgäster i\r\ndessa fall diskrimineras och inte få äga sin bostad,\r\nom de vill det? Det bästa sättet att motverka\r\nspekulation är att hyresgästerna äger lägenheterna,\r\ninte att stora fastighetsägare köper och äger dem.</pre><pre>Det nya förslaget till bostadsrättslag omfattar i\r\nförsta hand en modernisering av lagtexten. Det är\r\nbra att möjligheter nu har öppants för\r\nbostadsrättsföreningar att själva bestämma om\r\njuridisk person skall få förvärva en bostadsrätt och\r\nbli medlem. Det har betydelse för att man skall\r\nkunna komma till rätta med de s.k.\r\növernattningslägenheterna i Stockholm och på\r\nvissa andra ställen i landet. Alla ser inte detta som\r\nnågot problem, men i det fallet står centern på de\r\nbostadslösas sida.</pre><pre>I stora delar ställer vi oss bakom reformeringen av\r\nlagstiftningen. Vi har emellertid föreslagit\r\nförändringar vilka, som vi ser det, är till de\r\nbostadsrättsboendes fördel i några sammanhang.\r\nFör att det skall vara möjligt att välja\r\nbostadsrättsformen för dem som bor i mindre orter\r\nbör det antal lägenheter som minst krävs för att en\r\nbostadsrättsförening skall få bildas inte vara för\r\nstort. Enligt lagen krävs det fem lägenheter. Vi\r\nföreslår att det skall räcka med tre. Varför vill\r\nsocialdemokraterna och vänstern försvåra ett\r\nbostadsrättsboende på mindre orter? Det är en\r\nfråga som jag tycker att man har anledning att\r\nbesvara i debatten här i kväll.</pre><pre>Vi tycker inte heller att det är motiverat att\r\nförhindra lokalhyresgäster att i vissa fall i samband\r\nmed en ombildning bli medlemmar i en\r\nbostadsrättsförening. En lokalhyresgäst är oftast en\r\nbutiksägare eller hantverkare som bidrar till en\r\nlevande stadskärna med variation i bebyggelsen\r\noch som tillhandahåller viktig serivce vilken behövs\r\ni nära anslutning till boende och arbeten.\r\nLokalhyresgästen bör kunna känna samma\r\ntrygghet i besittningen av sin lokal som de\r\nbostadsrättsboende i samma hus har i besittningen\r\nav sin bostadsrätt.</pre><pre>Socialdemokraterna har i andra sammanhang\r\nvägrat att förstärka det indirekta skyddet för\r\nlokalhyresgäster när vi lagt fram förslag i den\r\nriktningen. Det här är ett annat exempel på en avog\r\ninställning mot lokalhyresgäster. Vad är motivet,\r\nLennart Nilsson? Vill ni inte ha dem bland de\r\nboende? Vill ni inte ha variation i bostadsområdena\r\noch i stadskärnorna? Föredrar ni fortfarande\r\nkategorisering i boendet? Det är tydligen så. Enligt\r\nmajoriteten skall man bo på ett ställe, arbeta på ett\r\nannat, få service på ett tredje, handla i\r\nstormarknader och få långa tröttande resor med bil\r\noch andra trafikmedel till jobb och service. Vi vill\r\nskapa ett mer harmoniskt samhälle med mindre\r\nstress och mindre tröttande resor. Önskemål om ett\r\nnära integrerat boende och så långt möjligt\r\nkompletta lokalsamhällen är bakgrunden till vårt\r\nkrav på likställdhet för lokalhyresgäster i\r\nbostadsrättslagen.</pre><pre>Beträffande den s.k. vetorätten för\r\nbostadsrättshavare redovisas delade meningar i\r\nbetänkandet. Den innebär att en\r\nbostadsrättshavare enligt nuvarande lagstiftning\r\nkan motsätta sig ett beslut om om- och tillbyggnad,\r\nom hans bostadsrätt blir utsatt för en försämring av\r\ninte ringa betydelse, som lagtermen lyder. Den tas\r\nnu bort. Det är svåra avvägningar mellan å ena\r\nsidan rätten att stoppa en åtgärd som är till fördel\r\nför övriga boende och å andra sidan den fulla\r\nbestämmanderätten för den enskilde över sin egen\r\nlägenhet. Vi tror att ett ägande i föreningsform och\r\ni solidaritet med och anpassning till föreningen och\r\növriga medlemmar har ett värde och ett innehåll\r\noch att det finns med i bedömningen när någon\r\nändå väljer denna boendeform.</pre><pre>Lagstiftningen understryker mycket stor\r\nåterhållsamhet i de fall en ombyggnad måste ske\r\nutan den enskildes medgivande. Från centerns sida\r\ndelar vi den uppfattningen och tycker att\r\näganderätten så långt som det är rimligt inte skall\r\nträdas för när. Vi tycker till skillnad från\r\nmajoriteten att denna restriktiva hållning är lika\r\nviktig oavsett om det är en större eller en mindre\r\nåtgärd som skall göras i lägenheten. Det finns inget\r\nsom motiverar att man skall gå hårdare fram mot\r\ndet egna självbestämmandet bara för att åtgärden i\r\nett visst fall skulle vara av ringa betydelse för den\r\nenskilde bostadsrättsboende. På den punkten vill vi\r\nskärpa lagen till förmån för den enskilde och\r\näganderätten.</pre><pre>Herr talman! Slutligen vill jag anmäla att centerns\r\nriksdagsgrupp står bakom samtliga de reservationer\r\nsom företräds av centerns representanter i\r\nutskottet. För att spara kammarens tid yrkar jag\r\nendast bifall till reservationerna nr 6 och 22. I de\r\nmoment där centerreservationer inte står emot\r\nyrkar jag bifall till utskottets hemställan.</pre><pre>Anf.116 JAN SANDBERG (m):</pre><pre>Herr talman! Man skulle av en speciell anledning\r\nkunna hålla detta betänkande om en ny\r\nbostadsrättslag mot sitt öra, nämligen därför att det\r\när väldigt talande. Det berättar framför allt tre\r\nsaker.</pre><pre>För det första är det ytterligare ett av många\r\nbetänkanden som innehåller fler och längre lagar,\r\nparagrafer och lagtexter. Den som studerar\r\nbetänkandet närmare finner att utskottets text\r\nomfattar 35 s. Ytterligare 47 s. består av lagtext,\r\nsida upp och sida ner. Och inte nog med det -- på\r\nytterligare två sidor redovisas text som utskottet\r\nändrat i förhållande till regeringens förslag.</pre><pre>För det andra kan man konstatera att lagarnas\r\ninriktning i huvudsak är att minska\r\nbeslutanderätten för de enskilda människorna --\r\nbostadsrättshavarna och för\r\nbostadsrättföreningarna -- dess värre inte att öka\r\nden, vilket vi moderater vill.</pre><pre>För det tredje framgår av betänkandet att vi\r\nmoderater, ofta med stöd av folkpartiet och ibland\r\ncentern, vill gå motsatt väg. Vi vill ha färre lagar\r\noch mer frihet åt medborgarna.</pre><pre>Jag vill nämna några områden där\r\nutskottsmajoritetens och moderaternas åsikter går\r\nisär. Det första gäller antalet lägenheter i ett hus\r\nsom krävs för att bilda bostadsrättsförening.\r\nUtskottsmajoriteten säger att det skall vara minst\r\nfem. Vi moderater säger att det skall vara minst tre\r\nlägenheter.</pre><pre>Spelar det någon roll? Ja, faktum är att i många\r\nsamhällen i Sverige finns många äldre, stora\r\nfristående hus med fyra lägenheter i varje. De\r\nhusen skulle fungera alldeles utmärkt som\r\nbostadsrättsföreningar. Det skulle finnas naturliga\r\nförutsättningar för samarbete mellan de boende,\r\nkontakter, gemensamt ansvarstagande m.m.\r\nSocialdemokraterna vill inte låta de här små och\r\nnaturliga gemenskaperna utvecklas. Man kan fråga\r\nsig varför. Det frågar jag mig men även\r\nsocialdemokraterna.</pre><pre>Sedan tycker jag också att majoriteten som står\r\nbakom betänkandet visar upp en tendens till\r\nklåfingrighet. Ett exempel är att man vill förhindra\r\nbostadsrättsföreningar att tillåta medlemskap för\r\njuridiska personer. Det borde vara upp till\r\nföreningarna själva att avgöra detta, tycker vi\r\nmoderater i varje fall.</pre><pre>Det föreslås också att styrelsens medgivande\r\nskall behövas för att man skall kunna upplåta en\r\nlägenhet i en bostadsrättsförening i andra hand till\r\nen som redan är medlem i samma\r\nbostadsrättsförening. Det finns anledning att fråga\r\nvilka argumenten är för detta. Det är ytterligare ett\r\nexempel på klåfingrighet och på försöken att\r\nminska inflytandet för dem som bor i en\r\nbostadsrättsförening.</pre><pre>Vidare har det föreslagits att den enskilde\r\nbostadsrättshavarens vetorätt vid ombyggnader\r\nm.m. skall försvagas. Trots att man i en\r\nbostadsrättsförening i princip äger sin bostad\r\nföreslås att den möjligheten skall minimeras.\r\nRedan i dag krävs faktiskt mycket starka skäl för att\r\nden enskilde bostadsrättsinnehavaren skall få sin\r\nvilja igenom, men man vill minska den möjligheten\r\nännu mer i det förslag som föreligger på riksdagens\r\nbord.</pre><pre>Det finns också regler om hembud i det här\r\nförslaget. Det är något som vi moderater anser inte\r\nbehövs, därför att det är principiellt förkastligt på\r\nbostadsrättsmarknaden.</pre><pre>Ett annat exempel på att man vill detaljreglera över\r\nhuvudet på dem som är aktiva i en\r\nbostadsrättsförening är när utskottsmajoriteten\r\ntycker att de boende och medlemmarna i en\r\nbostadsrättsförening inte ens skall ha chans att välja\r\nvilka som skall sitta i den egna styrelsen. Det borde\r\nsjälvklart vara de boende själva.</pre><pre>Vi kan också se att socialdemokraterna, beroende\r\npå i vilken position de är, har olika uppfattningar\r\nom människors boende. Jag vill hänvisa till den s.k.\r\nstorstadsutredningen, som presenterade sin\r\nrapport för inte alltför länge sedan. Där hette det\r\natt det var viktigt att underlätta ombildningen av\r\nhyresrättsbostäder till bostadsrättsbostäder, delvis\r\ndärför att många vill det. Vi vet via olika\r\nundersökningar att nio av tio svenskar vill äga sin\r\nbostad. Samtidigt vet vi att många har synpunkter\r\npå allmännyttans sätt att sköta sin verksamhet och\r\nhyresrättsbostäderna.</pre><pre>Vi moderater vill öka möjligheten att ombilda\r\nhyresrätter till bostadsrätter. Vi vill också ha bort\r\nförbudet mot dubbelupplåtelse, dvs. förbud mot att\r\nen bostadsrättsförening skall kunna äga en lägenhet\r\nsom sedan hyrs ut till dem som vill bo kvar med\r\nhyresrätt, om de inte vill vara med och bilda\r\nbostadsrättsförening.</pre><pre>Vi tycker att det är viktigt att återge rätten till en\r\nenkel majoritet att ombilda sin fastighet från\r\nhyresrätt till bostadsrätt, dvs. det som gällde förut.</pre><pre>En sista liten kommentar vill jag föra fram här i\r\nkammardebatten som gäller ikraftträdandet av\r\nförändringarna. Man föreslår att ikraftträdandet\r\nskall ske den 1 juli 1991, dvs. om knappt två\r\nmånader. På två månader hinner knappast en\r\nnormal remiss i en liten kommun klaras av. Här\r\nhandlar det om väldigt många fritidsengagerade,\r\naktiva i bostadsrättsföreningar som inte har tid att\r\nsätta sig och läsa nya utgåvor av svensk\r\nförfattningssamling och vad det nu kan vara. Det\r\nrimliga vore att man i varje fall gav dem något mer\r\ntid, till den januari 1992, att ta till sig\r\nförändringarna.</pre><pre>Herr talman! Jag stöder samtliga moderata\r\nreservationer i betänkandet men nöjer mig med att\r\nyrka bifall till reservation 9.</pre><pre>Avslutningsvis vill jag fråga utskottsmajoritetens\r\ntalesman: Vad är det för fel med att låta dem som\r\nbor i fristående fastigheter med fyra lägenheter\r\nbilda en bostadsrättsförening? Riskerar man att få\r\nför nära kontakt mellan de boende? Eller vad är\r\negentligen skälet?</pre><pre>Anf. 117 SIW PERSSON (fp):</pre><pre>Herr talman! I förslaget till bostadsrättslag från\r\nden socialdemokratiska regeringen är det ett antal\r\nfrågor där folkpartiet liberalerna har en annan\r\nåsikt. Jag skall nämna några.</pre><pre>När det gäller antalet lägenheter i föreningens\r\nhus m.m. föreslås nu ett tillägg till bestämmelserna\r\nmed krav på minst fem lägenheter. Vi vänder oss\r\nmot att det krävs så många som fem medlemmar\r\nresp. lägenheter för att bilda en förening. Det finns\r\nmycket som tyder på att även hus med tre och fyra\r\nlägenheter kan vara lämpliga för denna form av\r\nupplåtelse.</pre><pre>Att juridiska personer kan förvärva bostadsrätter\r\nkan i vissa fall utgöra ett problem. Det är vi\r\nmedvetna om. Bostadsrätt som upplåtelseform\r\nbygger på en kooperativ ide, grundad på enskilt\r\nägaransvar och kollektivt förvaltaransvar.\r\nFolkpartiet liberalerna håller med om att det kan\r\nfinnas skäl som talar för en utökad möjlighet för\r\nbostadsrättsföreningar att vägra juridiska personar\r\nmedlemskap. Men regeringens förslag till lösning\r\nav detta problem, som i sin tur bygger på den\r\nsärskilda utredarens förslag, bär tyvärr prägeln av\r\nen kompromiss mellan avtalsfriheten och framför\r\nallt bostadspolitiska skäl, men också\r\nbostadsrättsföreningarnas intresse av att ha direkt\r\nansvarskännande medlemmar. Vi anser att\r\nförslaget bör beredas ytterligare och att det inte kan\r\ngenomföras i den utformning som det har nu.</pre><pre>När det gäller bostadsrättshavares vetorätt har vi\r\nockså en annan uppfattning än utskottsmajoriteten.\r\nVi är väl medvetna om att bostadsrättshavarens\r\nstarka ställning när det gäller förändringar i den\r\negna lägenheten ibland kan vara ett hinder för\r\ngenomförande av vissa om- och tillbyggnader.\r\nDärför anser vi också att vetorätten i vissa fall inte\r\nskall vara absolut.</pre><pre>Socialdemokraternas negativa inställning till\r\nbostadsrättsboendet märks också genom att de\r\nförsöker reglera priserna. Den socialistiska\r\nriksdagsmajoriteten ändrade våren 1985 lagen så\r\natt hembudsskyldighet blev tillåten. Detta skedde\r\npå förslag av majoriteten i bostadsutskottet och\r\nutan att någon beredning av ärendet skett.</pre><pre>Någon ändring i gällande regler om hembud\r\nföreslås inte i den nya bostadsrättslagen.\r\nFolkpartiet liberalerna vill emellertid gå i motsatt\r\nriktning. Enligt vår uppfattning finns det inga skäl\r\nsom talar för att bibehålla ett system som innebär\r\nkontroll över prisbildningen på\r\nbostadsrättsmarknaden.</pre><pre>Herr talman! Jag vill yrka bifall till reservation 15.</pre><pre>När det sedan gäller ändring i stadgar anför\r\nutskottsmajoriteten att detta är en fråga för\r\nmedlemmarna i en bostadsrättsorganisation. En\r\nbostadsrättsförening har tyvärr inte praktisk\r\nmöjlighet att själv ändra sina stadgar utan\r\ngodkännande av viss riksorganisation. Det måste\r\nvara en självklar rätt för varje lokal\r\nbostadsrättsförening att ha den fulla\r\nbeslutanderätten i viktiga frågor.</pre><pre>Låt mig nu redogöra för ett par praktiska fall som\r\ninträffat i Skåne.</pre><pre>Bostadsrättsföreningen tillsätter en styrelse, som\r\nhar hela det ekonomiska ansvaret. Riksbyggen,\r\nsom inte har någon form av ansvar, kan enligt 49 §\r\npå stämman lägga in veto mot allt vad styrelsen\r\nföreslår, alltså utan att ha någon form av ansvar.\r\nStyrelsen har det ekonomiska ansvaret, kan straffas\r\nenligt lag och kan få betala skadestånd, men den\r\nhar inte möjlighet att på stämman få igenom sina\r\nförslag helt, utan en kooperativ organisation kan\r\ninlägga sitt veto.</pre><pre>Ett annat exempel. Inom den här\r\nbostadsrättsföreningen finns det nybyggda\r\nfastigheter och dessutom en gammal fastighet, som\r\nhar renoverats på ett sådant sätt att det finns\r\nmycket att säga om just detta.\r\nBostadsrättsinnehavarna har inte fått påverka det\r\nhär, men de får vara med och betala kostnaderna. I\r\ndet konkreta fallet får de betala 600 kr. extra på sin\r\nmånadshyra för att bekosta de reparationer som\r\ngjorts i fastigheten.</pre><pre>Bostadsrättsinnehavarna vill avyttra den här\r\nfastigheten, för de anser inte att den är räntabel,\r\nmen den kooperativa organisationen inlägger ännu\r\nen gång sitt veto.</pre><pre>Jag hade för några månader sedan en\r\ninterpellationsdebatt med bostadsministern om just\r\nde här frågorna, och då hänvisade han föreningen\r\ntill domstol för prövning av frågan. Man skall alltså\r\ngå till domstol för att få rätt att påverka beslut som\r\ninnebär att man måste vara med och betala. Jag\r\ntrodde faktiskt att den formen av livegenskap är\r\navskaffad i Sverige.</pre><pre>Man pratar så mycket om boendedemokrati. Jag\r\ntrodde att det gällde även bostadsrättsinnehavare.</pre><pre>Herr talman! Jag vill yrka bifall till reservation\r\n21.</pre><pre>Till sist vill jag också säga att folkpartiet\r\nliberalerna anser att det måste bli enklare att bilda\r\nbostadsrätter. Därför måste kravet på att en\r\nkvalificerad majoritet av hyresgäster står bakom en\r\nintresseanmälan ändras till ett krav på enkel\r\nmajoritet. Det är viktigt att den svenska\r\nbostadspolitiken avregleras, och ett led i detta är att\r\nde hyresgäster som vill skall få ett ökat ansvar i sitt\r\nboende. Det skall gälla även de hyresgäster som bor\r\ni allmännyttan.</pre><pre>Det finns inga bärande skäl för en så stor andel\r\noffentligt ägda bostäder som vi har i Sverige. De\r\nsom vill hyra sina bostäder skall naturligtvis även i\r\nfortsättningen få göra det, men den som vill äga\r\nbostaden måste också få rätt att göra det.</pre><pre>För övrigt, herr talman, vill jag säga att folkpartiet\r\nliberalerna står bakom alla de reservationer där\r\ndess ledamöter är reservanter, men jag yrkar alltså\r\nbifall bara till nr 15 och 21.</pre><pre></pre><pre>Anf. 118 JAN STRÖMDAHL (v):</pre><pre>Herr talman! Jag får ibland frågan varför jag och\r\nvi vänsterpartister inte gillar bostadsrätt. Då vill jag\r\npåpeka att det gör vi visst, men vi gillar inte den\r\nbostadsrätt som innebär att man har släppt\r\nspekulationen med bostäder fri. Vi har lagt fram\r\nförslag här om att man skall utvidga den\r\nhembudsmöjlighet som de föreningar som är\r\nanslutna till bostadskooperationen har under tre år.\r\nDen skall utvidgas till alla typer av\r\nbostadsrättsföreningar och också i tiden. Den skall\r\ninte begränsas till de här tre åren. Därmed har jag\r\nockså svarat på att jag vill ha en jämställdhet mellan\r\nde olika centralorganisationer som organiserar\r\nbostadsrätter. Det skall innebära ett obligatoriskt\r\nhembud för samtliga utom vid byte.</pre><pre>Vi gillar alltså en form av upplåtelse som innebär\r\natt de boende själva i demokratiska former\r\nbestämmer över sitt boende. Det gäller bostadsrätt,\r\ndet gäller kooperativ hyresrätt och det gäller\r\nhyresrätt med ett utvecklat boendeinflytande.</pre><pre>I den här demokratiska belysningen finns en\r\negendomlighet i bostadsrättslagen, nämligen att\r\nbostadsrättshavarna inte själva på stämman\r\negentligen har rätt att utse mer än en minoritet av\r\nsin egen styrelse. Där har vi för ovanlighetens skull\r\nfått med oss moderaterna på att förändra lagen så\r\natt årsmötet, stämman, skall utse hela styrelsen.\r\nSamtidigt kan man naturligtvis ha en sådan ordning\r\natt vissa av styrelsemedlemmarna skall föreslås av\r\nen kommun eller en centralorganisation, men\r\nstämman, medlemmarna själva skall utse hela sin\r\nstyrelse.</pre><pre>Vi tycker inte att förslaget om att man skall kunna\r\nbegränsa möjligheterna till medlemskap för\r\njuridiska personer är tillräckligt. Vi menar att man\r\nskall införa ett förbud mot medlemskap för\r\njuridiska personer i lagstiftningen.\r\nBostadsrättsformen är ju en förening av de boende\r\nsjälva och inte av några företag som t.ex. upplåter\r\növernattningslägenheter. Dessutom är, som alla\r\nkänner till, intresset att ombilda hyresrätt till\r\nbostadsrätt inte bara en följd av att man vill öka\r\ninflytandet. Det handlar också om att man tror att\r\nman skall göra fina klipp, åtminstone i en del lägen,\r\ngenom en omvandling från hyresrätt till\r\nbostadsrätt. Vi vill att detta inte skall styra den här\r\nombildlingen. Vi menar att om man bland\r\nhyresgäster vill ombilda det till en annan\r\nupplåtelseform skall alla hyresgäster i huset vara\r\növerens om detta för att det skall få ske. Då har vi\r\ningenting emot det. Men det skall krävas att alla\r\nhyresgäster helt enkelt kommer överens för att man\r\nskall kunna göra en ombildling från den ena\r\nupplåtelseformen till den andra.</pre><pre>Slutligen har vi ett förslag om att man skall\r\nbegränsa insatsens storlek vid kooperativ hyresrätt.\r\nDetta för att de insatser som bestäms där inte skall\r\nhindra dem som inte har så god ekonomi att vara\r\nmed i den kooperativa hyresrätten.</pre><pre>Herr talman! Jag står bakom samtliga reservationer\r\ndär vänsterpartiet är med, men jag yrkar bifall till\r\nreservationerna 4, 16, 17 och 26.</pre><pre>Anf. 119 KJELL DAHLSTRÖM (mp):</pre><pre>Herr talman! En revidering av bostadsrättslagen\r\nkan jag inte uppfatta som någon särskilt stor\r\npolitisk händelse. Jag tänker vara ganska kortfattad\r\nhär.</pre><pre>Jag kan instämma i Jan Sandbergs påpekande att\r\nbetänkandet är en stor bok, men jag tycker att det\r\när en mycket stum tegelsten, som jag i stort sett inte\r\ntycker leder någon vart. Det är några\r\ndetaljregleringar, delvis åt det positiva hållet för\r\nbostadsrättsföreningarna. Bostadsrätten har ju\r\nfungerat bra i olika tappningar sedan 1930. Den har\r\ngett oss här i Sverige många bra bostäder som med\r\nrätta kännetecknar en god svensk bostadsstandard\r\ninternationellt sett. Jag har själv växt upp i en\r\nalldeles utmärkt HSB-lägenhet från 50-talet med\r\nöppen spis och annat fint som man kunde bygga på\r\nden tiden i HSB-lägenheter.</pre><pre>Jag tycker inte att den här revideringen av\r\nbostadsrättslagen leder särskilt långt. Jag skulle i\r\nden här sena timmen ändå vilja väcka en tanke på\r\nen vidare diskussion som inte bara handlar om\r\nupplåtelseformer. Jag undrar om det inte är dags att\r\nbörja fundera i banor om att renodla två\r\nupplåtelseformer, hyra och äga. Bostadsrätten\r\nfinns ju på något sätt mitt emellan. De flesta\r\nmänniskor har, genom den marknad som har\r\nuppstått på bostadsrättens område, uppfattat\r\nbostadsrätten som att man äger lägenheten, även\r\nom det juridiskt sett inte är på det viset. Man har\r\nbara dispositionsrätten till bostaden.</pre><pre>Detta går väl tillbaka på jordabalken och\r\nproblemen med de s.k. horisontella ägandet. Det\r\nproblemet har man inte så mycket ute i det Europa\r\nsom vi uppenbarligen skall harmonisera oss med.\r\nDär är det ganska vanligt att man äger lägenheter\r\nhorisontellt. Man löser detta mycket bra, vad jag\r\nförstår. Jag har försökt att tala med jurister ute i\r\nEuropa när jag har träffat på dem. Vad jag förstår\r\när det någon typ av bolagsordning som inträder för\r\natt klara det nödvändiga samröret när det gäller\r\nstomme och den fasta marken. Man äger t.ex. en\r\ntjugondel av marken där huset står. Detta fungerar\r\nuppenbarligen rätt hyfsat. Det är alltså någon typ\r\nav bolagsordning som går in när man exempelvis\r\nvill bygga in en hiss. Det klarar man alltså utan\r\nnågon särskild lagstiftning. Vi har ju en sådan\r\nlagstiftning på grund av att vi har en alldeles speciell\r\nupplåtelseform.</pre><pre>Jag tycker att upplåtelseformerna går tillbaka på\r\ndet gamla vänster--höger-resonemanget. Borgarna\r\ntycker att man mycket väl kan få vinna på att\r\nkapitalisera de statliga subventionerna i boendet,\r\nmedan socialisterna på sätt och vis har accepterat\r\natt man förlorar i sitt boende. Vi i miljöpartiet de\r\ngröna menar att man varken skall vinna eller\r\nförlora på boendet. Hembudsskyldigheten för\r\nbostadsrätter är ju bra så långt vi har den. Men den\r\nomfattar inte hela marknaden. Hembud finns inte\r\nalls för småhus t.ex. Jag tycker att det är konstigt att\r\nman skall vara olika solidarisk beroende på vilken\r\nupplåtelseform det är. Skall vi i framtiden ha någon\r\ntyp av hembud skall det egentligen gälla hela\r\nbostadsmarknaden, tycker jag och miljöpartiet de\r\ngröna.</pre><pre>Det var några synpunkter. Jag har inte för avsikt att\r\nyrka bifall eller begära votering i något moment\r\nhär. Men vi stöder självfallet de reservationer där vi\r\nfinns med som undertecknare. Vi har stor förståelse\r\nför vänsterpartiets kritik mot förbud att inrymma\r\nutomstående personer i bostadsrätter -- det är en\r\nklåfingrighet.</pre><pre>Vi tycker även som moderaterna att man mycket\r\nväl kan tänka sig blandningar av upplåtelseformer i\r\nen och samma fastighet. Vi tycker också att\r\nikraftträdandet inte behöver ske så snabbt som det\r\när tänkt, nämligen redan nu i juli. Vi har stor\r\nsympati för moderaternas tanke att försena det ett\r\nhalvår. Men därom blir det väl ingen omröstning,\r\nkan jag tänka mig.</pre><pre>Anf. 120 LENNART NILSSON (s):</pre><pre>Herr talman! Om man vid den här sena timmen\r\nskall tala om sympatier, kan jag ge en del sympatier\r\ntill Kjell Dahlström. Det här betänkandet handlar\r\nju om en revidering av en bostadsrättslag som vi har\r\natt behandla. Man kan diskutera om detta är någon\r\nstörre fråga eller inte, i det här politiska\r\nsammanhanget.</pre><pre>Men det är viktigt att konstatera att för oss\r\nsocialdemokrater skall bostaden vara en social\r\nrättighet och inte en handelsvara. Det skall alltså\r\nvarken finnas vinnare eller förlorare på det här. Det\r\när en social rättighet som vi har slagit fast i våra\r\ngrundstadgar.</pre><pre>Det behövs riktlinjer för bostadsrättssituationen i\r\nlandet. Kjell Dahlström nämnde hur bra\r\nbostadskooperationen har fungerat i de här landet\r\nsom ett alternativ till de privata hyresockrarna som\r\nfanns på den tiden när bostadskooperationen växte\r\nfram. Därför behövs den här lagstiftningen\r\nrevideras emellanåt, och det behövs lagar.</pre><pre>Även om jag i likhet med Jan Sandberg tycker att\r\ndet inte skall finnas mer lagar än vad som krävs,\r\nmenar jag att det ibland behövs en lagstiftning för\r\natt ge möjligheter till de olika aktörer som finns på\r\nbostadsmarknaden att kunna bedriva en vettig\r\nverksamhet för medlemmarna, inte minst inom\r\nkooperationen.</pre><pre>Det är litet konstigt med moderaternas inställning\r\ntill frågorna. Om man har en sammanslutning i ett\r\nkooperativ -- t.ex. Jan Sandbergs familj -- måste\r\nman ibland diskutera. Det är inte säkert att bara för\r\natt Jan Sandberg eller en enda medlem tycker på ett\r\nsätt, ställer de andra upp på det. Det handlar om att\r\nkompromissa, diskutera och gemensamt fatta\r\nbeslut. Det är det som är kooperationens\r\ngrundtanke, dvs. att man tillsammans skall kunna\r\nvara med och utveckla och påverka sin situation i\r\nolika avseenden.</pre><pre>Egentligen är moderaternas politik på detta\r\nområde inte något annat än förmynderi. De talar\r\nom att socialdemokraterna är förmyndare, vill\r\nstifta lagar osv. Moderaternas förslag är inte något\r\nannat än förmynderi. Vi kan titta litet på de förslag\r\nsom finns i betänkandet. De handlar om att\r\nkommunerna inte i demokratiskt valda\r\nförsamlingar skall få betstämma om det skall finnas\r\nanvisningsrätt eller inte. Praktiskt går det ofta till så\r\natt bostadskooperationen tillsammans med\r\nkommunen gör upp om hur det hela skall lösas när\r\nnya bostäder skall förmedlas. Det vill moderaterna\r\navskaffa. Varför skall inte kommunerna själva få\r\nbestämma?</pre><pre>När det gäller juridiska personer är det också\r\nförmynderi när man vill förbjuda föreningarna att\r\ndiskutera frågan. Bostadskooperation handlar om\r\natt delta i verksamheten. Därför är det naturligtvis\r\nangeläget att de bostadsrättsföreningar som finns är\r\nmed och bestämmer i stadgarna om juridiska\r\npersoner skall tillåtas eller inte. Oavsett om frågan\r\när upptagen i stadgarna eller ej skall föreningarna\r\nkunna bestämma om juridiska personer skall kunna\r\ntas in.</pre><pre>Vidare har vi frågan om hembud. Varför inte låta\r\nföreningarna avgöra om de vill ha hembud eller inte\r\nför att motverka spekulation? Moderaterna är\r\nmotståndare till kooperativa hyresrätter, och\r\nmoderaterna är med andra ord motståndare till\r\nmångfald. Det speglar inte något annat än den syn\r\nsom moderaterna, och viss mån även folkpartiet,\r\nhar på demokratin i olika frågor. Det kan gälla\r\nbostäder eller andra frågor.</pre><pre>Herr talman! Jag yrkar bifall till utskottets\r\nhemställan.</pre><pre>Anf. 121 AGNE HANSSON (c):</pre><pre>Herr talman! Först vill jag slå fast att den\r\nkooperativa tanken är viktig. Det tycks inte alla ha\r\nförstått i denna debatt. På den punkten är\r\nsocialdemokraterna och centern överens.</pre><pre>Den kooperativa tanken, eller bostadsrättsformen,\r\nhar sina främsta fördelar i att den främjar enskilt\r\nägande i föreningsform. Båda dessa element är\r\noerhört viktiga för samhällsutvecklingen, ägandet\r\noch sparandet för samhällsekonomin och\r\nföreningsformen för demokratin. Det är de främsta\r\nfördelarna med bostadsrättsformen, och den bör\r\nfrämjas eftersom den bygger på den kooperativa\r\ntanken. Den tanken står vi bakom.</pre><pre>Den andra viktiga förändringen i revideringen av\r\nlagstiftningen gäller det som har tagits upp om\r\njuridiska personers möjligheter att bli medlemmar.\r\nFrågan gäller i grunden om bostadsbristen skall\r\nkunna lösas i storstadsområden. Det gäller att t.ex.\r\nfå bort de många övernattningslägenheterna och ge\r\ndem i stället till de bostadslösa. Det är en av flera\r\nåtgärder som behöver vidtas. Men det skall inte\r\nvara ett totalt förbud, utan det är den enskilda\r\nföreningen som skall fälla avgörandet. Det tycker\r\nvi är viktigt.</pre><pre>Det här gällde de viktigaste delarna i\r\nbostadsrättslagen ur revideringssynpunkt. Det\r\ngällde värdet av att främja den kooperativa tanken\r\nnär det gäller ägandet och sparandet i\r\nföreningsform i bostäder.</pre><pre>Jag ställde en rad frågor till Lennart Nilsson. Han\r\nundvek att besvara dem. Många av frågorna går\r\ntillbaka till varför vi från centern tycker att det är\r\nviktigt att främja just den kooperativa tanken och\r\nvidareutveckla den.</pre><pre>Varför vill socialdemokraterna diskriminera en del\r\nav de centrala organisationer som arbetar på\r\nområdet för att främja bostadsrättsboendet? Varför\r\nvill socialdemokraterna diskriminera SBC? Vad är\r\ndet för skillnad när det gäller fastighetsmäklarlagen\r\ni förhållande till SBC och när det gäller\r\ntillståndslagen och bostadsrättslagen?</pre><pre>Varför skall det vara två tredjedelars majoritet för\r\natt få en ombildning? När tänker ni införa det i\r\nSveriges riksdag och i de kommunala\r\nförsamlingarna i stället för enkel majoritet? Vad\r\nhar socialdemokraterna egentligen emot\r\nlokalhyresgäster när det gäller\r\nbostadsrättsboendet? Varför skall hyresgästerna i\r\nallmännyttan diskriminers när det gäller\r\nbostadsrättsboendet?</pre><pre>Anf. 122 JAN SANDBERG (m):</pre><pre>Herr talman! Vi moderater vill främja\r\nbostadsrättsboendet därför att många människor\r\nvill bo i bostadsrätt. Det är grundorsaken till att vi\r\nkämpar för att fler skall ha möjlighet att bo i\r\nbostadsrätt.</pre><pre>Om Lennart Nilsson påstår att han inte vill ha fler\r\nlagar än nödvändigt, kan man konstatera att i det\r\nhär betänkandet kommer det att bli fler lagar när\r\nriksdagen har fattat beslut än vad det fanns innan.\r\nDessa lagar är inte till för att förstärka de enskildas\r\nställning eller förstärka ens\r\nbostadsrättsföreningarnas ställning. Det är lagar\r\nsom är till för att ytterligare begränsa såväl de\r\nenskildas som föreningarnas möjligheter att\r\npåverka det egna boendet. Ett exempel är att\r\nmajoriteten inte ens är beredd att låta de boende i\r\nen fastighet välja sin egen styrelse.</pre><pre>Jag tycker att det är ganska underligt att Lennart\r\nNilsson kallar moderat politik för förmynderi. Men\r\nhar man inställningen som Lennart Nilsson har att\r\nnär kommunerna själva skall få bestämma mer, är\r\ndet inte förmynderi. Jag vill påstå att det kan bli en\r\nmajoritets förmynderi över en minoritet. Lennart\r\nNilsson och jag har nog inte samma syn på\r\ndemokratibegreppet. Demokrati i majoritetsbeslut\r\när en del av samhället som är viktig. Men en\r\nmajoritet skall inte fatta beslut som inkräktar på en\r\nminoritets verksamhet, om det inte är nödvändigt\r\natt ha lagar som används på det sättet. Det är\r\nnödvändigt i vissa fall. Men inte i det här fallet.</pre><pre>Lennart Nilsson säger vidare helt felaktigt saker\r\nsom att vi moderater går emot att\r\nbostadsrättsföreningar skall få förbjuda juridiska\r\npersoner att bli medlemmar. Det är fel. De har den\r\nrätten i dag. De har möjligheten att ta in i stadgarna\r\natt juridiska personer icke får bli medlemmar. Nu\r\när det vi i riksdagen som talar om för alla\r\nföreningarna att de måstet agera på det sättet. Det\r\när det vi moderater vänder oss emot. Det är\r\nytterligare ett exempel på att vi i riksdagen minskar\r\nföreningarnas möjligheter att påverka själva.</pre><pre>Jag har inte fått svar på den fråga som jag ställde i\r\nmitt inledningsanförande och som också handlar\r\nom förmynderi eller utökad demokrati, dvs. att låta\r\nfler bo på det sätt de vill. Det gällde frågan om\r\nvarför socialdemokraterna inte vill göra det möjligt\r\nför alla dem som bor i fastigheter med fyra\r\nlägenheter att bilda bostadsrättsföreningar. Just\r\ndessa fastigheter är extra väl lämpade för att bebos\r\nav bostadsrättsinnehavare.</pre><pre>Anf. 123 SIW PERSSON (fp):</pre><pre>Herr talman! Jag noterar att Lennart Nilsson\r\nnämnde privata hyresockrare och att det var på\r\ngrund av sådana som bostadsrättsföreningar som\r\nt.ex. HSB och Riksbyggen infördes. Jag förstår att\r\nLennart Nilsson menade att de privata\r\nhyresockrarna tog ut så höga hyror att folk inte\r\nhade råd att bo.</pre><pre>Det skulle vara intressant att få höra vad Lennart\r\nNilsson kallar ledningarna för de allmännyttiga\r\nbostadsbolag som i dag driver sina fastigheter så\r\ndåligt att hyreshöjningarna har kommit upp i en\r\nklass som lämnar mycket övrigt att önska. Vad\r\nkallas sådana politiskt valda ledningar?</pre><pre>När det gäller bostadsrättsinnehavarna trodde jag\r\nfaktiskt att Lennart Nilsson skulle ge en förklaring\r\ntill varför man inte låter de lokala\r\nbostadsrättsinnehavarna ha full beslutanderätt i\r\nden lokala föreningen. Varför ges HSB och\r\nRiksbyggen vetorätt över\r\nbostadsrättsinnehavarna? I praktiken kan det i dag\r\nvara så att 19 bostadsrättsinnehavare har en åsikt\r\noch Riksbyggen har en annan. Ställningen är 19--1,\r\nmen eftersom Riksbyggen har vetorätt vinner\r\nRiksbyggen i alla fall. Var finns\r\nboendedemokratin?</pre><pre>Nej, Lennart Nilsson, folkpartiet liberalerna vill\r\ninte minska valmöjligheterna. Vi vill öka dem. Det\r\när socialdemokraterna som vill hindra fri\r\nkonkurrens och valmöjligheter.</pre><pre>Anf. 124 LENNART NILSSON (s):</pre><pre>Herr talman! Vi kan naturligtvis tvista hela natten\r\nom vem som representerar vad här i livet. Under de\r\når jag har varit med i politiken har jag aldrig\r\nupplevt att moderaterna har velat slå vakt om de\r\nsvaga, oavsett om det har gällt bostadskonsumenter\r\neller andra. Det handlar ytterst om att de som har\r\npengar och som kan tjäna pengar på saker och ting\r\nslår moderaterna vakt om. Moderaterna vill\r\nbegränsa lagstiftningen i olika sammanhang för att\r\nman skall få fritt spelrum för spekulanterna.</pre><pre>Det är kanske så i Skåne som Siw Persson påstår,\r\nvilket jag inte känner till, eftersom jag sällan är i\r\nSkåne och inte följer bostadskooperationen där.\r\nHar man anslutit sig till en förening som har olika\r\nstadgar som man vet om, gäller det naturligtvis att\r\nfölja dessa stadgar. Om det har begåtts stadgebrott,\r\neller vad det nu kan handla om, genom att\r\nriksorganisationer, som Siw Persson säger, har burit\r\nsig illa åt mot en förening i Skåne, är detta något\r\nsom jag har mycket svårt att kommentera. Man får\r\nändå utgå ifrån, oavsett om det nu handlar om\r\nRiksbyggen eller HSB, att föreningen följer de\r\nstadgar som man uppsatt och i demokratisk ordning\r\nbeslutat om.</pre><pre>Jag vill slutligen till centern säga att det finns\r\nmöjligheter för föreningarna att göra\r\nlokalhyresgäster till medlemmar i föreningen. När\r\ndet gäller lika förutsättningar för olika s.k.\r\nkooperationer rekommenderar jag centerpartiets\r\nAgne Hansson att läsa HSBs och Riksbyggens\r\nstadgar och jämföra dem med SBCs. Då kanske\r\nhan finner svaret på sin fråga.</pre><pre>Anf. 125 AGNE HANSSON (c):</pre><pre>Herr talman! Jag kan försäkra Lennart Nilsson att\r\njag har studerat dessa riksorganisationers stadgar\r\noch deras sätt att arbeta. Vi från centern kan\r\nnumera inte se någon skillnad mellan dessa\r\norganisationer. Jag kan inte heller förstå, och jag\r\nhar inte fått något svar på min fråga, varför\r\nsocialdemokraterna å ena sidan i\r\nfastighetsmäklarlagen numera erkänner SBC som\r\nriksorganisation och å andra sidan inte erkänner\r\nden som sådan i tillståndslagen och\r\nbostadsrättslagen. Varför gör ni i dessa fall för\r\nskillnad i er syn på SBC? Det är fullständigt\r\nomöjligt att förklara detta. Är en central\r\norganisation i det ena fallet godkänd som\r\nfolkrörelsekooperativ bör den väl vara det i det\r\nandra fallet också. Jag är övertygad om att ett\r\nsådant godkännande kommer så småningom.</pre><pre>När det gäller majoritetsförhållandena anser jag att\r\njag fortfarande inte har fått något svar på varför\r\nman skall hålla fast vid att försvåra möjligheten att\r\nbilda bostadsrättsförening genom att ha ett så hårt\r\nkrav på majoritet. Detta rimmar illa med de\r\ndemokratiska former vi har i kommunala\r\nsammanhang, här i riksdagen och i andra\r\nsammanhang.</pre><pre>Det är fortfarande så, Lennart Nilsson, att en\r\nlokalhyresgäst inte har samma möjlighet att bli\r\nmedlem som en vanlig boende. Vi anser att man\r\nbör göra reglerna rättvisa, så att inte citykärnorna\r\nskall bli segregerade. I detta sammanhang kan jag\r\nbara konstatera att socialdemokraterna inte är med\r\npå den linjen.</pre><pre>Slutligen till frågan om antalet lägenheter. Det är\r\nhelt uppenbart att det är omöjligt att bilda\r\nbostadsrättsförening på landsbygden med det höga\r\nkravet på fem lägenheter. Varför är\r\nsocialdemokraterna emot att underlätta för\r\nmänniskor att bilda bostadsrättsförening i små\r\norter och på landsbygden?</pre><pre>Anf. 126 JAN SANDBERG (m):</pre><pre>Herr talman! Fick vi månne höra en fläkt från\r\ngårdagens förstamajtal när Lennart Nilsson\r\nbörjade tala om att vi moderater aldrig har kämpat\r\nför de svaga? På vilket sätt kämpar\r\nsocialdemokraterna för de svaga när de hårdnackat\r\nmotsätter sig i stort sett alla försök att till\r\nombildning av hyresrätter till bostadsrätter? Med\r\nden effekt detta får på prisbilden blir det ännu färre\r\nsom får möjlighet att köpa en egen bostad eller få\r\nen egen bostad. De s.k. svaga skulle vinna mycket\r\npå om man ökar möjligheterna att bilda\r\nbostadsrätt.</pre><pre>Jag föreslår att Lennart Nilsson om han inte gjort\r\ndet än läser storstadsutredningen, där huvudtanken\r\när att man skall låta dem som bor i de s.k.\r\nmiljonprogramområdena få friköpa sina lägenheter\r\nför att den vägen lyfta dessa bostadsområden, vilka\r\ni många fall lämnar mycket övrigt att önska när det\r\ngäller boendemiljö och social miljö i allmänhet.\r\nDessa bostäder ägs oftast av allmännyttan.</pre><pre>På vilket sätt ger man de svaga mer makt när man\r\ninte ens låter de svaga som kommit över en\r\nbostadsrättslägenhet få välja sin egen styrelse? Jag\r\nfick heller inte något svar på min fråga om\r\nmöjligheten att bilda bostadsrättsföreningar i\r\nfastigheter i exempelvis glesbygden, vilket\r\nbostadsutskottets ordförande var inne på. Det var\r\nmest retorik såväl i Lennart Nilssons anförande\r\nsom i hans inlägg i repliken. Dess värre får man i\r\nbostadsdebatter höra alltmer retorik från\r\nsocialdemokraternas företrädare, och det tycker\r\njag är synd.</pre><pre>Anf. 127 SIW PERSSON (fp):</pre><pre>Herr talman! Det är synd att Lennart Nilsson inte\r\när så ofta i Skåne. Det hade nog varit nyttigt för\r\nhonom, för då hade kanske skygglapparna trillat\r\nav. Dessutom är det mycket vackert i Skåne just nu,\r\nså jag hälsar Lennart Nilsson välkommen.</pre><pre>Det är inte bara i Skåne som dessa problem finns.\r\nJag kan glädja Lennart Nilsson med att de aktioner\r\nsom man startat i Skåne sprider sig som en löpeld\r\növer Sveriges rike, och likartade aktioner är på\r\ngång i bl.a. Stockholm.</pre><pre>Det är nog ändå inte så svårt att kommentera detta\r\nom man vill, men om man inte vill går det inte. Så\r\nlänge en organisation fungerar bra kanske det inte\r\nbetyder så mycket hur stadgarna är. Men när\r\nnågonting fungerar dåligt, måste de ansvariga\r\nkunna påverka sin situation och ha full\r\nbeslutanderätt. Det är det de inte har med de\r\nbestämmelser som socialdemokraterna har sett till\r\natt det finns. Detta är inte boendedemokrati.</pre><pre>Överläggningen var härmed avslutad.</pre><pre>(Beslut skulle fattas den 3 maj.)</pre><pre>13 § Beslut om fortsatt ärendebehandling den 3\r\nmaj</pre><pre>Kammaren beslöt att ärendebehandlingen skulle\r\nfortsättas vid morgondagens arbetsplenum.</pre><pre>14 § Bordläggning</pre><pre>Anmäldes och bordlades</pre><pre>Propositionerna</pre><pre>1990/91:178 Överlämnande av uppgiften att fördela\r\nstatsbidrag till folkbildningen m.m.</pre><pre>Beträffande detta ärende har regeringen föreslagit\r\natt motionstiden förkortats till sju dagar</pre><pre>1990/91:182 Godkännande av en överenskommelse\r\nmellan Sverige och Polen om ömsesidigt\r\nadministrativt bistånd i tullfrågor</pre><pre>1990/91:186 Ändringar i reglementet för allmänna\r\npensionsfonden</pre><pre>1990/91:187 Ändring i lagen om\r\ndubbelbeskattningsavtal mellan de nordiska\r\nländerna</pre><pre>1990/91:190 Ombildning av Stadshypotek</pre><pre>1990/91:192 Organiserad överföring av flyktingar\r\ntill Sverige</pre><pre>Beträffande detta ärende har regeringen föreslagit\r\natt motionstiden förkortas till tolv dagar</pre><pre>Skrivelse</pre><pre>1990/91:164 En redovisning av allmänna\r\npensionsfondens verksamhet år 1990</pre><pre>Motionerna</pre><pre>med anledning av prop. 1990/91:177\r\nSammanslagning av bankinspektionen och\r\nförsäkringsinspektionen, m.m.</pre><pre>1990/91:N114 av Nils-Olof Gustafsson (s)</pre><pre>1990/91:N115 av Lars Norberg m.fl. (mp)</pre><pre>1990/91:N116 av Per Westerberg och Gunnar\r\nHökmark (m)</pre><pre></pre><pre>15 § Anmälan om interpellationer</pre><pre>Anmäldes att följande interpellationer framställts</pre><pre>den 29 april</pre><pre>1990/91:192 av Maria Leissner (fp) till statsrådet\r\nMaj-Lis Lööw om asylrätten:</pre><pre>I december 1989 tog regeringen ett beslut som\r\ninnebar att paragraferna om krigsvägrare och de\r\nfacto-flyktingar togs ur bruk tills vidare med\r\nhänvisning till det ansträngda läget för svensk\r\nflyktingmottagning.</pre><pre>Skälen som angavs var att mängden asylsökande\r\nökat kraftigt under hösten 1989 och att inflödet\r\ndärför skapade stora problem såväl för\r\ntillståndsgivningen och möjligheten att hinna med\r\natt utreda ansökningarna, som för\r\nmottagningsapparaten i övrigt.\r\nKommunutplaceringen gick allt trögare,\r\nväntetiderna ökade och förläggningsplatserna tröt.\r\nEftersom det i de nämnda paragraferna fanns en\r\nhänvisning till ''särskilda skäl'', beslöt regeringen\r\natt betrakta det uppkomna läget för\r\nflyktingmottagningen som just ett sådant ''särskilt\r\nskäl''. Tills vidare skulle därför de som flytt av\r\nflyktingliknande skäl eller som flytt från\r\nkrigsskådeplats inte längre få rätt till\r\nuppehållstillstånd.</pre><pre>Sedan dess har många av de förhållanden som då\r\nrådde ändrats. Inflödet av asylsökande är nu en\r\nbråkdel av vad det var de månader som föregick\r\ndecemberbeslutet. Flyktingmottagningen fungerar\r\nrelativt smidigt enligt bl.a. invandrarverkets\r\ngeneraldirektör. Kommunerna är inte längre en\r\npropp i maskineriet utan har t.o.m. ibland\r\noutnyttjade platser för flyktingar. Det råder inte\r\nlängre något kaos som under hösten 1989, utan\r\ninvandrarverket förefaller ha bemästrat de\r\nadministrativa problemen.</pre><pre>Regeringen har all rätt att bedöma när ''särskilda\r\nskäl'' föreligger, utan att innan dess tillfråga\r\nriksdagen. Däremot kan man fråga sig om detta\r\ninstitut verkligen var avsett att tillämpas utan\r\ntidsbegränsning, och oavsett ändrade förhållanden.\r\nNu har snart ett och ett halvt år passerat sedan\r\nbeslutet togs.</pre><pre>De skäl som anfördes officiellt för\r\ndecemberbeslutet föreligger inte längre. Jag vill\r\ndärför fråga invandrarministern följande:</pre><pre>1.  Hur är regeringens bedömning i dag av de\r\nfaktorer som utgjorde den officiellt redovisade\r\ngrunden för decemberbeslutet?</pre><pre>2.  Fanns någon annan, icke officiellt redovisad\r\nfaktor bakom regeringens inskränkning av\r\nflyktinglagstiftningen, t.ex. rädsla för ökad\r\nflyktingfientlighet?</pre><pre>3.  När har regeringen för avsikt att återgå till\r\nlagstiftningen i sin helhet och upphäva det s.k. 13-\r\ndecemberbeslutet?</pre><pre>4.  Är det regeringens avsikt att invänta ett\r\nriksdagsbeslut om ytterligare ett nytt lagförslag om\r\nflyktinglagstiftningen innan man frångår\r\nbedömningen att ''särskilda skäl'' råder?</pre><pre>5.  I vilken utsträckning har möjligheten att låta\r\nasylsökande stanna under bestämmelsen om\r\nhumanitära skäl påverkats av decemberbeslutet\r\noch den därmed förändrade praxisen?</pre><pre>6.  Anser regeringen att de facto-flyktingar\r\ngenerellt kan sägas ha ett mindre skyddsbehov än\r\nflyktingar i Genèvekonventionens bemärkelse?</pre><pre>1990/91:193 av Siw Persson (fp) till\r\nförsvarsministern om anmärkningar vid revision vid\r\nvissa militära regementen:</pre><pre>Riksrevisionsverket har genomfört revision vid\r\nI 12/FO 17 och Ing 2 i Eksjö främst avseende\r\nbudgetåret 1989/90.</pre><pre>Revisionen anser att den ekonomiska styrningen av\r\nverksamheten och uppföljningen av kostnader kan\r\nförbättras. Myndigheterna bör överväga att\r\norganisera en gemensam ekonomienhet med\r\nfunktioner för budget, ekonomisk styrning, inköp\r\noch ADB. Budgetering enligt nollbasplanering bör\r\nprövas och en månadsvis prognos upprättas.\r\nTjänster och material, som lämnas av I 12/FO 17\r\noch Ing 2 skall belasta Ing 2 med verkliga\r\nkostnader och inte ges som gratistjänster.</pre><pre>Myndigheterna skall upprätta investerings-,\r\nanskaffnings- och inköpsplaner och konstaterade\r\nbrister i tillämpningen av anskaffningsrutinen skall\r\nåtgärdas. Rutinen för beställning av transporter bör\r\nförbättras och förbanden se över förhyrningen av\r\nfordon. Klarare regler bör utarbetas för debitering\r\nm.m. vid utlåning av maskiner och fordon och när\r\narbeten utförs åt enskild m.fl.</pre><pre>Revisionen säger vidare, att den är tveksam till om\r\nIng 2 korrekt har beräknat underlaget till de lokala\r\nlöneförhandlingarna. På grund av redovisningens\r\nutformning är det svårt att beräkna\r\nrationaliseringsvinster och eventuella besparingar\r\ninom ett område skall i första hand täcka\r\nunderskott inom andra områden.</pre><pre>Revisionen har särskilt granskat kostnader för\r\nmyndigheterna som i beskattningshänseende kan\r\nbetraktas som förmåner till personalen.\r\nGranskningen har visat att den materiel, till ett\r\nvärde av 1 000 kr./anställd vid I 12/FO 17 och 500\r\nkr./anställd vid Ing 2, som utlämnats till samtlig\r\npersonal i princip är skattepliktig ersättning för\r\nmottagaren. Fria måltider till personalen och\r\ndagstidningar till vissa anställda är i allmänhet\r\nbeskattningsbara förmåner. Revisionen anser att\r\nutnyttjandet av ett särskilt undersökt fordon\r\neventuellt kan betraktas som en beskattningsbar\r\nbilförmån och rekommenderar därför förbanden\r\natt uppmärksamma frågan. Vidare är de\r\ntrivselresor och s.k. teambuildingresor, som en\r\nmyndighet genomfört, en skattepliktig förmån för\r\nde anställda vad avser de anhöriga och förmodligen\r\näven avseende de anställda själva. Under\r\nrevisionen konstaterades att en utrikesresa\r\ngenomförts i strid med gällande bestämmelser och\r\natt de beslut som skett om subventioneringar av\r\nhyran till två hyresgäster vid en av myndigheterna\r\när tveksamma.</pre><pre>Detta är en svidande kritik av I 12/FO 17 och Ing 2.\r\nDet blir inte bättre när revisionen konstaterar ett\r\nbudgetöverskridande av 2,78 milj.kr. på en\r\nomslutning av 219,6 milj.kr. för I 12/FO 17 och ett\r\nlitet överskridande av Ing 2 på en omslutning av 90\r\nmilj.kr. Övriga armémyndigheter redovisar i\r\nallmänhet underutnyttjanden av tilldelade medel\r\nför 1989/90. I 12/FO 17 redovisade dessutom ett\r\növerskridande föregående budgetår.</pre><pre>Revisionen konstaterar att i princip alla rutiner bör\r\nstramas upp och förbättras.</pre><pre>Min fråga till försvarsministern är:</pre><pre>Vilka åtgärder kommer att vidtas med anledning av\r\ndessa allvarliga anmärkningar från\r\nriksrevisionsverket?</pre><pre>16 § Anmälan om frågor</pre><pre>Anmäldes att följande frågor framställts</pre><pre>den 29 april</pre><pre>1990/91:574 av Ragnhild Pohanka (mp) till\r\nstatsrådet Maj-Lis Lööw om regeringens åtgärder\r\nmed anledning av vissa asylärenden:</pre><pre>Nu väntar många av bulgarturkarna på sina beslut.\r\nFör de allra flesta ser det ut att bli negativa besked\r\noch de blir utsatta för den retroaktiva lagstiftningen\r\nfrån den 13 december 1989.</pre><pre>Barnen som ofta redan rotat sig rycks upp med\r\nrötterna och barnpraxisen är ett minne blott.</pre><pre>Men jag vill rikta uppmärksamheten speciellt på\r\nkvinnorna. Många av dem har blivit våldtagna och\r\nmisshandlade av poliser i sitt hemland, något som\r\nde har upplevt som mycket förnedrande att berätta\r\nom. Dessutom har de av förklarliga skäl inte vågat\r\nberätta om dessa händelser för svensk polis. När de\r\nsedan vågat berätta har de bedömts som icke\r\ntrovärdiga även av regeringen.</pre><pre>Kan invandrarministern söka påverka dessa\r\nutvisningsbeslut?</pre><pre>1990/91:575 av Knut Wachtmeister (m) till\r\njustitieministern om ändrad lagstiftning för visst\r\nslags brottmål:</pre><pre>En äldre man har under brutala former mördats av\r\ntvå män. Den ene dömdes för mord, den andre för\r\nmedhjälp. Efter överklagande friades båda.</pre><pre>De skyllde på varandra och kunde blott fällas för\r\nstöld.</pre><pre>Avser justitieministern att föreslå någon ändring i\r\nlagstiftningen med anledning av det inträffade?</pre><pre>1990/91:576 av Barbro Westerholm (fp) till\r\nstatsrådet Maj-Lis Lööw om vården av psykiskt\r\nsjuka flyktingar:</pre><pre>Socialstyrelsen har i sina allmänna råd gjort det\r\nmöjligt att utvisa flyktingar som vårdas i enlighet\r\nmed lagen om sluten psykiatrisk vård. Ett sådant\r\nbeslut har nyligen verkställts till men för patienten\r\nmen också pressande för personalen.</pre><pre>Med anledning av det ovan anförda vill jag ställa\r\nföljande fråga till invandrarministern:</pre><pre>Vilket initiativ avser statsrådet att vidta för att\r\npolisen inte skall kunna avbryta vården av psykiskt\r\nsjuka flyktingar för att utvisa dem?</pre><pre>1990/91:577 av Bengt Harding Olson (fp) till\r\njustitieministern om översyn av rättsläget i visst\r\nslags brottmål:</pre><pre>Vårt rättssamhälle bygger i hög grad på att det\r\nföreligger harmoni mellan det rättsliga\r\nregelsystemet och det allmänna rättsmedvetandet.</pre><pre>Vissa speciella brottmål har på senare tid allt oftare\r\nupprört allmänhetens rättskänsla. Detta gäller fall\r\ndå domstolen helt frikänt två åtalade som skyller på\r\nvarandra och då med den motiveringen att det\r\nvisserligen klarlagts att en av dem är skyldig men\r\ndet inte kunnat bevisas vem av dem som är\r\ngärningsman. Senast aktualiserades frågan i ett\r\nhänsynslöst rånmord på en gammal pensionär i\r\nLindome.</pre><pre>I anledning härav borde det vara motiverat att göra\r\nen översyn av rättsläget för att klarlägga rättspraxis\r\noch gällande rätt. Mot denna bakgrund vill jag\r\nställa följande fråga:</pre><pre>Är justitieministern beredd att göra en översyn av\r\nrättsläget i dessa speciella brottmål?</pre><pre>den 30 april</pre><pre>1990/91:578 av Hans Göran Franck (s) till\r\nstatsrådet Maj-Lis Lööw om upphävande av\r\ngällande inskränkningar i asylrätten:</pre><pre>Regeringen beslutade den 13 december 1989 om\r\ninskränkningar i asylrätten med innebörd att endast\r\nsådana asylsökande som är flyktingar eller som\r\nannars har ''ett särskilt starkt skyddsbehov'' får\r\nstanna i Sverige. Innebörden av detta begrepp har\r\nansetts vara oklart och antalet utlänningar som får\r\nsina ansökningar avslagna har varit stort. Jag har\r\ntidigare framfört att regeringsbeslutet snarast bör\r\nupphävas.</pre><pre>Nu har det från arbetsmarknadsdepartementet\r\naviserats att en förändring är aktuell bl.a. med\r\nhänvisning till att antalet asylsökande minskat.\r\nMen ingen tidpunkt har angetts för nytt beslut.</pre><pre>Enligt min mening bör ett upphävande av\r\ndecemberbeslutet kunna ske snarast och senast den\r\n1 juli i år. Därvid bör icke avgjorda ärenden avgöras\r\npå grundval av det nya beslutet, som upphäver\r\ninskränkningarna. Den ovisshet som nu råder är\r\nmycket olycklig.</pre><pre>I anledning härav får jag ställa följande fråga till\r\ninvandrarminister Maj-Lis Lööw.</pre><pre>När är regeringen beredd att senast fatta beslut om\r\nupphävande av regeringsbeslutet den 13 december\r\n1989 om inskränkningar i asylrätten?</pre><pre>1990/91:579 av Krister Skånberg (mp) till\r\nindustriministern om åtgärder för att minska\r\nenergiförluster på kraftledningsnätet:</pre><pre>Det uppstår i dag stora energiförluster på\r\nkraftledningsnätet på grund av reaktiva effekter\r\noch för klena ledningar. Med bättre\r\nfaskompensering skulle dessa förluster kunna\r\nminskas avsevärt, vilket skulle innebära ett bättre\r\nutnyttjande av den tillgängliga elenergin, särskilt\r\nnär kraftnätet är hårt belastat och dessutom ge\r\nminskade kostnader för alla parter samt underlätta\r\nen omställning till en mer miljövänlig och\r\nresurssparande energipolitik som regeringen vill\r\nuppnå enligt sin senaste energiproposition.</pre><pre>Vad gör man från statens sida och vad planerar man\r\natt göra för att minska dessa förluster och för att\r\nuppmuntra kraftföretagen att göra det?</pre><pre>1990/91:580 av Hadar Cars (fp) till utrikesministern\r\nom åtal mot Iraks president, Saddam Hussein, för\r\nkrigsförbrytelse:</pre><pre>Iraks president, Saddam Hussein, har inlett\r\nangreppskrig mot Iran och Kuwait, förorsakat en\r\nomfattande miljökatastrof genom att antända\r\noljekällor i Kuwait samt använt dödande gas mot\r\nkurder och tvingat miljoner kurdiska landsmän på\r\nflykt ur landet.</pre><pre>Tysklands utrikesminister, Hans Dietrich\r\nGenscher, har av bl.a. dessa skäl föreslagit att\r\nFörenta Nationerna väcker åtal mot president\r\nSaddam Hussein för krigsförbrytelse och brott mot\r\nmänskliga rättigheter.</pre><pre>Folkpartiet har, genom uttalande av Bengt\r\nWesterberg, stött utrikesminister Genschers\r\nförslag.</pre><pre>Har också regeringen för avsikt att stödja förslaget?</pre><pre>17 § Kammaren åtskildes kl. 22.52.</pre><pre>Förhandlingarna leddes</pre><pre>av förste vice talmannen från sammanträdets\r\nbörjan t.o.m. 6 § anf. 12 (delvis),</pre><pre>av andre vice talmannen därefter t.o.m. anf. 41\r\n(delvis),</pre><pre>av tredje vice talmannen därefter t.o.m.\r\najourneringen kl. 17.56,</pre><pre>av förste vice talmannen därefter t.o.m. 9 § anf. 87\r\n(delvis) och</pre><pre>av andre vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}