{"dokumentstatus":{"dokument":{"hangar_id":"2387667","dok_id":"GF0938","rm":"1991/92","beteckning":"38","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"38","slutnummer":"0","datum":"1991-12-04 00:00:00","systemdatum":"2005-10-27 13:53:13","publicerad":"1991-12-04 00:00:00","titel":"Riksdagens snabbprotokoll 1991/92:38 Onsdagen den 4 december","subtitel":null,"status":null,"htmlformat":null,"relaterat_id":null,"source":"webbnav","sourceid":"{67243847-C5EE-4FFA-B6A0-EE83A2C75639}","dokument_url_text":"http://data.riksdagen.se/dokument/GF0938/text","dokument_url_html":"http://data.riksdagen.se/dokument/GF0938","dokumentstatus_url_xml":"http://data.riksdagen.se/dokumentstatus/GF0938","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1991/92:38</div>\r\n<div class=\"sidhuvud_datum\">Onsdagen den 4 december</div>\r\n<div class=\"sidhuvud_klockslag\">Kl. 9.00--12.34</div>\r\n<hr class=\"sidhuvud_linje\">\r\n<pre>1 § Anmälan om ändring i\r\nsammanträdesplanen</pre><pre>Anf. 1 FÖRSTE VICE TALMANNEN:</pre><pre></pre><pre>Måndagen den 16 december anordnas inget\r\narbetsplenum. Kammaren sammanträder denna\r\ndag för interpellationssvar kl. 12.00.</pre><pre>2 § Justering av protokoll</pre><pre>Justerades protokollet för den 28 november.</pre><pre>3 § Hänvisning av ärende till utskott</pre><pre>Föredrogs och hänvisades</pre><pre>Proposition</pre><pre>1991/92:70 till försvarsutskottet</pre><pre>Meddelande om samlad votering</pre><pre>Förste vice talmannen meddelade att de på\r\nföredragningslistan upptagna betänkandena,\r\nsocialförsäkringsutskottets betänkanden SfU3 och\r\nSfU4, jordbruksutskottets betänkande JoU6,\r\nfinansutskottets betänkande FiU5, lagutskottets\r\nbetänkanden LU10, LU11, LU12, LU13, LU8 och\r\nLU9, konstitutionsutskottets betänkande KU10,\r\nkulturutskottets betänkanden KrU6, KrU7 och\r\nKrU8, trafikutskottets betänkande TU3 samt\r\nnäringsutskottets betänkande NU7, skulle avgöras\r\ni ett sammanhang efter avslutad debatt.</pre><pre>4 § Ersättningar till sjukvårdshuvudmännen</pre><pre>Föredrogs</pre><pre>socialförsäkringsutskottets betänkande</pre><pre>1991/92:SfU3 Ersättningar till\r\nsjukvårdshuvudmännen (prop. 1991/92:19).</pre><pre>Anf. 2 BÖRJE NILSSON (s):</pre><pre>Herr talman! Vi skall nu diskutera ett betänkande\r\nsom behandlar en proposition som avlämnades av\r\nden socialdemokratiska regeringen. I\r\npropositionen redovisas en överenskommelse med\r\nsjukvårdshuvudmännen om ersättningar från\r\nsjukförsäkringen för 1992. Fördelningen skall ske\r\nefter en behovsbaserad modell. Kriterierna är\r\nskillnader i befolkningens struktur, sjukfrånvaron\r\noch förtidspensionering. Sammantaget skall staten\r\ntillföra vården över 12 miljarder på det här sättet.\r\nDet är 300 miljoner mer än för innevarande år.</pre><pre>Syftet bakom överenskommelsen och fördelningen\r\nmellan landstingen är att skapa möjligheter till en\r\ngod sjukvård för alla på lika villkor. Det ser vi som\r\nmycket viktiga principer för sjukvården. Denna\r\nersättningsmodell underlättar även för\r\nsjukvårdshuvudmännen att planera för vården på\r\nlängre sikt. Vi finner ingen anledning att avskriva\r\ndet ersättningssystem som signaleras från den\r\nborgerliga majoriteten.</pre><pre>I utskottets betänkanden har den borgerliga\r\nmajoriteten med hänvisning till\r\nregeringsförklaringen gett signaler om\r\ngenomgripande förändringar i sjukvården. Det är\r\nnärmast detta som jag vill ta upp. Man vill stöpa om\r\ni sjukvårdens organisation och finansiering, skapa\r\nmöjligheter för en privat sjukvårdsförsäkring och\r\ninföra husläkarsystem och fri etableringsrätt. Det\r\när tydligen så att ett systemskifte med ett stort antal\r\nprivata sjukvårdsproducenter nu skall ske.</pre><pre>I våra reservationer tar vi avstånd från dessa\r\ngigantiska experiment, som är prövade i många\r\nandra länder. Vid en internationell jämförelse\r\nhävdar sig den svenska sjukvården mycket väl.\r\nHälso- och sjukvården i Sverige är faktiskt av\r\nmycket hög kvalitet, om man har ett intresse av att\r\nstudera det. Kostnaderna är också lägre än i andra\r\nsystem. Det är fullt mätbart.</pre><pre>I USA -- som jag förstår att många moderater har\r\nsom förebild -- satsas mer pengar än i något annat\r\nland på sjukvården, nämligen 13 % av\r\nbruttonationalprodukten. Ändock saknar 35\r\nmiljoner amerikaner sjukvård, eftersom de står\r\nutanför försäkringssystemet. I Sverige har vårdens\r\nandel av bruttonationalprodukten under de senaste\r\nåren i stort sett legat konstant på ca 9 %.</pre><pre>Man måste inse att ett försäkringsbaserat system\r\nleder till en kraftigare kostnadsutveckling än ett\r\nskattefinansierat system. Det är allmänt omvittnat.\r\nMan kan bara jämföra med USA eller andra länder.</pre><pre>Jag tycker också att man bör inse att regeringens\r\nförslag om husläkare, som man vill utreda, faktiskt\r\nutgör ett hot mot det fria vårdsökandet. Det är i och\r\nför sig bra att utreda det. Vi tycker att det fria\r\nvårdsökandet är oerhört viktigt inom sjukvården.\r\nDet har genomförts i full utsträckning i södra\r\nsjukvårdsregionen mellan fem\r\nsjukvårdshuvudmän. Där kan invånarna fr.o.m. i år\r\nvälja mellan 15 sjukhus och över 100 vårdcentraler.\r\nMan kan som patient nästan alltid finna en läkare\r\nsom kan ge behandling vid det sjukhus som man\r\nsjälv önskar. Som exempel kan jag nämna att\r\ngenom detta system och andra åtgärder har\r\nväntetiderna för kranskärlsoperationer gått ned till\r\n45 dagar. För en höftledsoperation är väntetiden ca\r\n30 dagar. Det visar litet grand av insatserna och\r\neffekterna av dessa. Med ett husläkarsystem\r\nhänvisas man till en läkare. Det innebär en mycket\r\nstor begränsning i det fria vårdsökandet.</pre><pre>I årets uppgörelse mellan den socialdemokratiska\r\nregeringen och landstingen byggde man vidare på\r\ndet samarbete som inleddes i fjol mellan\r\nsjukvårdshuvudmännen och landstingen. I år\r\nkommer man tillsammans att disponera 485\r\nmiljoner för att kunna förbättra kapaciteten inom\r\nsjukvården och för rehabiliterings- och\r\nbehandlingsinsatser. Hitintills har erfarenheterna\r\nvarit mycket positiva och resultaten mycket goda\r\nifrån det samarbete som har inletts och utvecklats.\r\nDet är värdefullt. Det är ett sätt att i viss\r\nutsträckning knyta ihop sjukförsäkringen med\r\nsjukvården. Detta har man redan startat. De\r\nmiljoner som anvisas skall användas till\r\nflaskhalsarna inom vården. Det är viktigt att man\r\nbygger vidare på det systemet. Det är ett exempel\r\npå det förändringsarbete som sker inom vården.</pre><pre>Det är bra att vården, liksom andra områden i det\r\nsvenska samhället, blir föremål för diskussion och\r\nskärskådning. Sjukvården utgör en mycket\r\nomfattande verksamhet som har varit och är utsatt\r\nför mycket hårt tryck. Tack vare medicinska\r\nframsteg kan man i dag operera vid betydligt flera\r\nsjukdomar än tidigare. Det har naturligtvis tärt på\r\nde gemensamma resurserna. Det är viktigt att man\r\nreformerar sjukvården och försöker göra den\r\nbättre. Jag måste säga att det också sker.</pre><pre>Det är på få områden, både inom offentlig och\r\nprivat verksamhet, som det pågår ett så omfattande\r\nförändringsarbete som just inom svensk sjukvård.\r\nDet är bra att man på alla sätt försöker göra det\r\nbättre, och särskilt för de äldre. Som jag upplever\r\ndet gäller inte den viktigaste förändringsprocessen\r\nför svensk sjukvård under 90-talet privatiseringen.\r\nDet gäller i stället att förändra\r\narbetsorganisationen. Vi måste bort från\r\nstordriftstänkandet. Det krävs en hållbar\r\norganisation med korta beslutsvägar och där\r\npersonalen får större ansvar. Det är oerhört viktiga\r\nförändringar som just nu sker i landstingen för att\r\nvården skall bli bättre. Omstruktureringen av\r\nsvensk sjukvård går betydligt snabbare än\r\nomstruktureringen i något EG-land enligt OECDs\r\nstatistik.</pre><pre>Sjukvården är som jag ser det ett av de viktigaste\r\nexemplen på vad solidaritet och rättvisa i samhället\r\nbetyder. För oss är det självklart att man skall få\r\nden vård man behöver. Kvaliteten skall vara lika för\r\nalla. Det är oerhört viktigt. Plånboken eller\r\nbankkontot skall inte vara avgörande. Vi måste\r\nockså ta ansvar för varandra i ett välfärdssamhälle\r\nsom bygger på en humanitär människosyn.\r\nSolidaritet och rättvisa är bärande principer inom\r\nvården.</pre><pre>Avslutningsvis vill jag säga att om man jämför\r\nsvensk sjukvård med andra länders sjukvård finner\r\nman att vi i Sverige har åstadkommit mycket goda\r\nresultat. Vi menar att man måste bygga vidare på\r\ndetta. Vi skall inte experimentera med andra\r\nsystem, som är prövade i andra länder. Det är\r\nviktigt att bygga vidare på den svenska modellen.\r\nDen är hållbar, och den ger en god vård. Det finns\r\nemellertid problem inom vården. Man måste\r\navhjälpa problemen i stället för att sätta i gång\r\ngigantiska experiment. Jag hoppas att detta också\r\nså småningom går upp för den borgerliga\r\nmajoriteten.</pre><pre>Herr talman! Jag vill med det anförda yrka bifall till\r\nde socialdemokratiska reservationerna.</pre><pre>Anf. 3 BERITH ERIKSSON (v):</pre><pre>Herr talman! Jag är ny i socialförsäkringsutskottet,\r\noch det är första gången jag är uppe i en debatt för\r\ndet utskottet. Det betänkande vi nu behandlar\r\navser ersättning till sjukvårdens huvudmän. Efter\r\natt ha gått tillbaka till fjolårets betänkande och\r\nbehandlingen av det har jag kunnat konstatera att\r\nalla motioner som då handlade om att öka\r\nmöjligheter för privata initiativ inom sjukvården\r\navslogs för ett år sedan. I årets betänkande har\r\ndessa motioner besvarats med en hänvisning till\r\nregeringsdeklarationen, och motionärernas\r\nönskemål kommer att gå i uppfyllelse.</pre><pre>Marknadens uppgift är att sätta ett pris. Sedan\r\nhandlar det om tillgång, efterfrågan och\r\nmarknadens aktörer när det gäller vad priset på en\r\nvara eller tjänst blir. När man talar om\r\nmarknadskrafternas välgörande konkurrens utgår\r\nman ifrån en perfekt fungerande marknad. En\r\nsådan marknad fungerar dock bara i teorin och inte\r\ni praktiken.</pre><pre>Man måste därför ställa sig ytterligare en fråga.\r\nFinns det områden av nyttigheter som det är mindre\r\nlämpligt att marknaden sköter, på grund av att det\r\när mänskliga behov som skall tillfredsställas? Det\r\ngäller mänskliga behov som alla har, och där vi\r\nåtminstone fram till nu har ansett att alla skall\r\nkunna täcka sina behov på lika, överkomliga och\r\nrättvisa villkor. Det kanske också är svårare att\r\nsätta ett pris på sjukvård än på andra varor och\r\ntjänster på marknaden.</pre><pre>Vi har t.ex. inte kunnat finna något\r\ntillfredsställande sätt för att mäta effektiviteten\r\ngenom sjukvården. Vi i vänsterpartiet anser att\r\nsjukvården är ett sådant område där\r\nmarknadskrafterna inte kan få fritt spelrum, utan\r\ndär de politiska ramarna måste vara strama för att\r\nkonsekvenserna och kostnaderna för individen\r\nskall kunna hållas under kontroll.</pre><pre>För patienterna är det mycket viktigt med ett\r\nhögkostnadsskydd, att det omfattar olika\r\nvårdinsatser och att människor av kostnadsskäl inte\r\nutestängs från nödvändig sjukvård. Var taket för ett\r\nhögkostnadsskydd skall ligga är en fråga om vad\r\nsom är rimligt i proportion till andra\r\nkostnadsökningar och även till människors\r\ninkomst.</pre><pre>Vad jag har kunnat räkna ut, har den enskildes\r\nkostnader för sjukvård egentligen stigit mycket\r\nsnabbare än andra kostnader i samhället. Om\r\nsjukvårdsavgiften hade stigit med inflationen\r\nräknat från 1974, skulle det i dag kosta ca 50 kr. att\r\ngå till doktorn.</pre><pre>Jag tror -- ja, jag inte bara tror utan jag vet också --\r\natt egenavgifterna är mycket betungande för stora\r\ngrupper pensionärer, barnfamiljer och även andra.\r\nVi vill därför att det skall finnas ett högkostnadstak\r\npå 1 000 kr., att egenavgiften skall indexregleras\r\noch att det även skall finnas ett tak för utgift per\r\nmånad.</pre><pre>Ett annat motionsyrkande som vi har även i år är\r\natt handikapporganisationerna skall ges ökad\r\nrepresentation i handikappinstitutet och att staten\r\nensam skall vara huvudman. Jag har inte i gamla\r\nbetänkanden hittat motiveringar till varför detta\r\nmotionsyrkande har avstyrkts. I årets betänkande\r\nskriver man bara att utskottet inte är berett att\r\ntillstyrka en sådan ändring, men man anger alltså\r\ningen motivering. Kanske finns det någon här i\r\nkammaren som i dag kan ge en sådan motivering.</pre><pre>Vi befinner oss nu i en annan situation i utskotten,\r\noch eftersom vi i fråga om detta betänkande inte på\r\nnågon punkt har en avvikande mening som\r\növerensstämmer med socialdemokraternas, har jag\r\nvalt att yrka bifall till mom. 13 i den meningsyttring\r\nvi har avgett till betänkandet. I övriga delar ställer\r\njag mig bakom vår meningsyttring, och vi kommer\r\natt rösta med socialdemokraterna i de fyra\r\nreservationerna till betänkandet.</pre><pre>Anf. 4 LISELOTTE WÅGÖ (m):</pre><pre>Herr talman! Sedan 1985 har staten och\r\nLandstingsförbundet slutit avtal om den ersättning\r\nstaten skall ge landstingen för sjukvården. I\r\nbetänkandet redovisas, precis som Börje Nilsson\r\nsade, den överenskommelse som träffats med\r\nsjukvårdshuvudmännen för 1992. Vidare föreslås\r\nvissa ändringar i lagen om allmän försäkring.\r\nUtskottet har behandlat tre motioner som väckts\r\nmed anledning av propositionen och ett fyrtiotal\r\nmotioner väckta under den allmänna motionstiden,\r\nsom bl.a. tar upp olika frågor om\r\nersättningssystemens utformning,\r\netableringsrätten, anslutningen till\r\nförsäkringskassan och en hel del annat. Man kan\r\nsammanfattningsvis säga att förslaget innebär att\r\nersättning skall utgå dels som en allmän\r\nsjukvårdsersättning, dels som särskilda\r\nersättningar, dvs. i stort sett på samma vis som\r\nunder föregående avtalsperiod.</pre><pre>Av regeringsförklaringen framgår att förändringar\r\nnu kommer inom hälso- och sjukvården. Det gäller\r\nbl.a. etableringskontrollen. Man kommer att\r\ngenomföra en större översyn av sjukvårdens\r\norganisation och finansiering. Man har också\r\nframhållit att en ökad samordning mellan sjukvård\r\noch sjukförsäkring kan ge grund för en förnyelse av\r\nsjukvårdens finansieringssystem. Den här\r\növersynen är utomordentligt viktig, och vi hälsar\r\nden med stor tillfredsställelse.</pre><pre>Med nuvarande finansieringssystem brister det\r\nganska ordentligt när det gäller patientens\r\nvalmöjlighet och när det gäller tillgång till god\r\nsjukvård åt alla. För att säkerställa att sjuka\r\nmänniskor i tid får den vård de behöver måste\r\nnuvarande vårdmonopol brytas, och fler vårdgivare\r\nmåste ges möjlighet att ge vård på lika villkor.</pre><pre>En ny sjukvårdspolitik måste bygga på följande\r\nprinciper:</pre><pre>-- Alla skall vara tillförsäkrade en god sjukvård i\r\ntid.</pre><pre>-- Patienten skall ha rätt att själv välja sjukvård.</pre><pre>-- Finansieringen av sjukvården skall vara\r\ngemensam och solidarisk.</pre><pre>-- Enskild och offentlig sjukvård skall kunna\r\nkonkurrera på lika villkor.</pre><pre>Det här är självklarheter.</pre><pre>Vi har således stora förväntningar på de förslag som\r\nregeringen skall lägga fram i den här frågan, och vi\r\nhoppas att man gör det skyndsamt, eftersom det\r\nbrådskar.</pre><pre>Herr talman! I en rad motioner väckta under den\r\nallmänna motionstiden behandlas just\r\netableringsrätten. Det är nödvändigt att vi får till\r\nstånd en generell fri etableringsrätt för bl.a. läkare\r\noch sjukgymnaster. Det är också av största vikt att\r\nvi öppnar möjligheter för annan sjukvårdspersonal\r\natt få etablera sig och bedriva verksamhet på\r\nsamma villkor som den offentliga vården. Jag\r\ntänker då närmast på legitimerade psykologer,\r\nsjuksköterskor och barnmorskor. Jag är övertygad\r\nom att kretsen säkert kan vidgas ytterligare när man\r\nhar löst frågan om legitimation för andra\r\nyrkeskategorier inom sjukvården.</pre><pre>De förhoppningar som knöts till Dagmarsystemet i\r\nsamband med att det infördes har knappast på\r\nnågon punkt infriats. Fördelningen av\r\nsjukvårdsresurserna har inte blivit jämnare,\r\nsnarare tvärtom. Det fria läkarvalet är alltjämt\r\nförbehållet patienter i storstadsregionerna och de\r\nekonomiskt välbeställda, Börje Nilsson, som har\r\nmöjligheter att söka vård och behandling helt på\r\negen bekostnad.</pre><pre>Tillämpningen av Dagmarsystemet har ju också på\r\nsina håll antagit former som trotsar all beskrivning.\r\nFritidspraktikers tilldelade besök kan ''ta slut'' i\r\noktober månad, vilket innebär att patienter som\r\nbehöver vård och behandling just då får vänta till\r\njanuari månad nästa år, eller söka annan läkare som\r\nråkar ''ha besök kvar''.</pre><pre>Den godtyckliga tilldelning av besökskvoter som\r\nlandstingen ägnar sig åt -- detta är svårt att\r\nplanera -- jag inser det, har fått till följd att somliga\r\nläkare under ett år inte utnyttjat sin kvot när året är\r\nslut, och man lämnar då tillbaka besök. Andra får\r\ndäremot ställa in sina mottagningar om de inte\r\nföredrar att arbeta gratis åt landstinget. Att tänka\r\nsig att lösa problemet så enkelt som genom att\r\nomfördela ''besöken'' under året, så att den som har\r\nslut på besök skulle kunna ''låna'' av den doktor\r\nsom har många besök kvar, har i praktiken visat sig\r\nomöjligt.</pre><pre>Byråkratiska tjänstemän på landstingens\r\nsjukvårdskanslier har också inte sällan haft rent\r\nlekmannamässiga synpunkter på de åtgärder --\r\nkopplade till taxan -- som läkaren vidtar beroende\r\npå av vilken anledning patienten söker vård.\r\nFritidspraktikern blir för dyrbar, säger landstinget,\r\noch det har t.o.m. hänt att man från\r\ntjänstemannahåll haft synpunkter på hur\r\ndiagnoserna skall fördela sig på en fritidspraktik.</pre><pre>Man kan verkligen fråga sig om detta är ett\r\nrättfärdigt system. Personligen anser jag inte det,\r\nframför allt därför att jag anser att vi i dag har fog\r\nför att säga att ett besök hos en privatpraktiker och\r\nfritidspraktiker faktiskt är betydligt billigare än ett\r\nbesök på en vårdcentral eller ett sjukhus. En fri\r\netablering innebär således minskade kostnader för\r\nsjukvården. Därför bör Dagmarsystemet avskaffas.</pre><pre>Herr talman! I propositionen redovisas också att\r\nparterna är överens om att påbörja överläggningar\r\nför att nå en överenskommelse om att\r\nsjukvårdshuvudmännen skall ta över det direkta\r\nkostnadsansvaret för läkemedel inom den öppna\r\nhälso- och sjukvården. Vad man föreslår är en s.k.\r\nLäkemedelsdagmar. Med tanke på utskottets\r\nprincipiella inställning till sjukvårdens nuvarande\r\nfinansieringssystem och mot bakgrund av den\r\nmotion som vi moderater väckt i anledning av\r\npropositionen vill jag framför följande synpunkter:</pre><pre>-- Det finns uppenbara risker för patientens\r\nsäkerhet om inte landstingens ekonomi skulle\r\ntillåta förskrivning av moderna och effektiva\r\nläkemedel.</pre><pre>-- Överenskommelsen kan begränsa patientens och\r\nläkarens valfrihet.</pre><pre>-- Det kan komma att uppstå regionala\r\nkvalitetsskillnader.</pre><pre>-- Det kan uppstå bristande konkurrens mellan\r\nolika preparat.</pre><pre>-- Det finns som vi ser det risker för den\r\nforskningsintensiva läkemedelsforskningen.</pre><pre>-- Sist men inte minst: Det kan bli dyrt. Bl.a. har\r\nApoteksbolaget framfört just sådana synpunkter\r\ntill utskottet.</pre><pre>I utskottet är vi väl medvetna om och också oroade\r\nför den kostnadsexplosion som inträffat vad gäller\r\nläkemedel. Erfarenheten har emellertid visat att ett\r\növerförande av verksamhetsansvaret från\r\nsocialförsäkringen till landstingen inte alltid har\r\nvarit särskilt lyckat. Så sent som för ett halvår sedan\r\ntog riksdagen ställning till ett förslag om att föra\r\növer sjukresorna till landstingen. Jag kan bara\r\nkonstatera att det i dag råder stor förvirring när det\r\ngäller sjukresor.</pre><pre>Med hänsyn till ett flertal negativa effekter som kan\r\nuppkomma om kostnadsansvaret överförs till\r\nlandstingen har utskottets majoritet utgått från att\r\nläkemedelsfrågan ges en skyndsam behandling i en\r\nkommande större översyn och att någon överföring\r\nav ansvaret inte sker innan frågan har blivit\r\nytterligare beredd.</pre><pre>Herr talman! Bl.a. mot bakgrund av vad som sagts\r\ni regeringsförklaringen och för att vi inte skall\r\nhamna i ett avtalslöst tillstånd 1992, tillstyrker\r\nutskottet lagförslagen. Jag ber därför att få yrka\r\nbifall till utskottets hemställan och avslag på\r\nreservationerna.</pre><pre>Anf. 5 BÖRJE NILSSON (s) replik:</pre><pre>Herr talman! Jag vill allra först säga att\r\nsocialdemokraterna har fyra reservationer till\r\nbetänkandet och att vi naturligtvis stödjer\r\nsamtliga -- alla fyra är hållbara --, men jag yrkar\r\nbifall bara till den första reservationen.</pre><pre>Köerna och väntetiderna inom sjukvården är\r\nfaktiskt, Liselotte Wågö, ingenting som är unikt för\r\nSverige, utan detta är något vi har gemensamt med\r\nmånga andra länder. Man måste inse att\r\nanledningen är att man i dag på grund av\r\nmedicinska framsteg opererar vid avsevärt fler\r\nsjukdomar än tidigare. Detta tär på gemensamma\r\nresurser. Vi har inte kunnat tillföra tillräckligt med\r\nresurser till sjukvården, utan man har fått ta av dem\r\nsom finns.</pre><pre>Det pågår emellertid i dag ett mycket stort\r\nförändringsarbete som syftar till att minska köerna\r\noch förkorta väntetiderna. Det är beklagligt att\r\nman på den moderata sidan inte upptäcker -- man\r\nvill väl inte upptäcka -- hela det förändringsarbete\r\nsom sker inom sjukvården, som är oerhört positivt\r\noch bra. Man utgår i fråga om detta\r\nförändringsarbete från den svenska sjukvården,\r\nsom ger en bra vård, som är hållbar och som kan\r\nmäta sig med sjukvården i många andra länder.</pre><pre>Det är också beklagligt att Liselotte Wågö inte har\r\nupptäckt det fria vårdsökande som nu etableras ute\r\ni landet. Även Liselotte Wågös eget landsting ingår\r\nju i den södra sjukvårdsregionen, där man nu har\r\ngenomfört detta fria vårdsökande.</pre><pre>Liselotte Wågö säger att patienterna har brist på\r\nvalmöjligheter. I den södra sjukvårdsregionen kan\r\npatienterna välja mellan 15 sjukhus och över 100\r\nvårdcentraler. Man kan söka sig dit när som helst.\r\nDet är faktiskt en valfrihet av mycket stor\r\nomfattning.</pre><pre>Man har också på detta sätt fått ett konkurrerande\r\nsystem, och väntetiderna har därmed kortats\r\navsevärt. Väntetiden för en kranskärlsoperation är\r\ni dag 45 dagar och för en höftledsoperation 30\r\ndagar. Jag tycker att man faktiskt har uppnått ett\r\nmycket bra resultat. Detta är sådant som man bör\r\nupptäcka i stället för att kasta sig i händerna på\r\nsystem som finns i andra länder.</pre><pre>Det som jag tycker är märkligt är att den borgerliga\r\nmajoriteten -- de andra borgerliga partierna har\r\nhakat på moderaterna -- så litet har analyserat vad\r\nderas förslag egentligen innebär. De föreslår en\r\nprivat sjukvårdsförsäkring, som står utanför den\r\ndemokratiska kontrollen och insynen. Det är\r\nmarknadskrafterna som skall styra det hela, som\r\nskall styra patienten. Det är klart att det också leder\r\ntill betydligt högre kostnader för vården, inte till en\r\nbättre vård. Det är många människor som i detta\r\nläge kommer att hamna utanför. Man kan studera\r\nförhållandena i USA, som talar sitt tydliga språk.</pre><pre>Anf. 6 LISELOTTE WÅGÖ (m) replik:</pre><pre>Herr talman! Jag delar inte Börje Nilssons oro.\r\nHan sade inledningsvis, att om vi förändrade\r\nsjukvårdens finansieringssystem skulle vi utsätta\r\nsvenska folket och sjukvården för ett gigantiskt\r\nexperiment. Det finns ett i tiden näraliggande,\r\ngigantiskt experiment, nämligen Dagmarreformen.</pre><pre>Samtidigt säger Börje Nilsson att det är viktigt att\r\nfå fram resurser till alla nya rön som görs på\r\nsjukvårdssidan, men han är tydligen fullständigt\r\nointresserad av att ta i bruk alla de resurser som\r\nfinns men som i dag har i princip yrkesförbud\r\ngenom etableringsstoppet.</pre><pre>Vidare påstår Börje Nilsson att vi skulle bekänna\r\noss till den amerikanska modellen. Vi har aldrig\r\ngjort det i moderata samlingspartiet. Däremot har\r\nvi höjt blicken och sett ut i Europa, där det finns\r\nsjukvårdssystem som fungerar alldeles utmärkt.\r\nDet system som finns i Canada är också väl värt att\r\nstudera.</pre><pre>Sedan gör Börje Nilsson en stor sak av det fria\r\nsjukvårdsutbud som nu finns i södra Sverige. Det är\r\nintressant, eftersom jag kommer från Halland, som\r\ningår i detta. När man inte tar ett genomgripande\r\nansvar för sjukvården och framför allt när man inte\r\nförsöker få en total lösning kan det som nu\r\ngenomförs i södra Sverige få ganska stora\r\nkonsekvenser för människor, om inte annat i\r\nHalland. Detta beslut togs i enighet -- det kan jag\r\ngott erkänna -- då vi trodde att vi skulle kunna klara\r\nen del av de skevheter som finns i dag genom ett\r\nsådant system. Jag kan informera Börje Nilsson och\r\nkammaren om att man budgeterade det här med\r\nungefär 15 milj.kr. i Halland, men att\r\nbudgetprognosen nu är 70 milj.kr.\r\nSjukvårdsunderlaget håller över huvud taget på att\r\nryckas undan för Varbergs sjukhus.</pre><pre>Jag tror alltså att det är litet farligt att bara se\r\nsärlösningar, i stället för att nu, som sades i\r\nregeringsförklaringen, gå in och titta på det totala\r\nfinansieringssystemet, så att man får en\r\nhelhetslösning. Det är inget gigantiskt experiment,\r\nutan det är någonting som med all nödvändighet\r\nmåste komma.</pre><pre>Anf. 7 BÖRJE NILSSON (s) replik:</pre><pre>Herr talman! Dagmarsystemet är väldigt\r\nhållbart; det bygger på solidaritet och rättvisa. Här\r\nfördelas 12 miljarder över landet, och syftet bakom\r\ndetta är att skapa möjligheter till en god sjukvård\r\nför alla på lika villkor. Det skall inte vara plånboken\r\noch bankkontot som är avgörande. Centerpartiet\r\nhar tidigare backat upp och stått för det här\r\nsystemet, och jag hoppas att man också inser att det\r\när oerhört viktigt för landsbygden och för hela\r\nlandet att denna fördelning görs.</pre><pre>Det fria vårdsökandet i den södra\r\nsjukvårdsregionen är helt nytt för i år, och det är\r\npositivt. Det kan självfallet uppstå problem vid\r\ninkörningen, och vissa sjukhus kan få fler patienter\r\nom de visar sig vara effektivare. Men det handlar\r\nockså om att styra resurserna rätt, och det är det\r\nsom måste ske inom den här regionen.</pre><pre>Jag läste för ett tag sedan DN, och författaren P C\r\nJersild, som har en mycket god kännedom om\r\nsvensk sjukvård, ställde där frågan om ett privat\r\nförsäkringssystem sparar pengar -- det är det som\r\nden borgerliga majoriteten syftar till. Han svarade\r\nsjälv: USA har ett sådant. Svensk sjukvård är dyr\r\nmen tämligen rättvis. USAs är svindyr och orättvis.\r\nEn rimlig slutsats blir att man nog får försöka\r\nreformera sjukvården utan systemskifte.</pre><pre>P C Jersilds omdöme var mycket klokt, och det bör\r\nman fundera litet på i det moderata lägret.</pre><pre>Anf. 8 LISELOTTE WÅGÖ (m) replik:</pre><pre>Herr talman! Börje Nilsson refererar fortfarande\r\ntill det amerikanska systemet, vilket är beklagligt.\r\nFör en stund sedan talade jag om att det är ett\r\nsystem som vi från moderaternas sida inte är\r\nsärskilt intresserade av.</pre><pre>Det sades också tidigare att vi skulle vilja ersätta\r\nnuvarande finansieringssystem med privata\r\nsjukvårdsförsäkringar. Hör upp noga nu, Börje\r\nNilsson! Vi pläderar för en allmän, obligatorisk\r\nsjukvårdsförsäkring, där alla skall vara med och\r\nbetala solidariskt, alltefter betalningsförmåga. Det\r\när vårt förslag.</pre><pre>Det verkar som om marknadskrafterna skulle vara\r\nnågonting att vara rädd för. Jag är inte rädd för\r\nmarknadskrafterna. I själva verket är\r\nmarknadskrafterna vi människor. Jag tror att det är\r\nviktigt att slå fast det. Vi vill lägga makten hos de\r\nenskilda människorna, inte hos politikerna. Man\r\nkan dagligen se exempel på att planhushållningen\r\noch den planering som landstinget ägnar sig åt inte\r\nkommer alla människor till del.</pre><pre>Börje Nilsson säger också att det är viktigt att vi\r\nbehåller nuvarande system därför att människor i\r\nglesbygden får del av systemet på ett bättre sätt,\r\noch han refererar till Dagmarsystemet. Jag kan\r\nförsäkra Börje Nilsson att Dagmarsystemet inte har\r\ngjort ett dugg för att förbättra läkartätheten uppe i\r\nNorrland. Det hjälper inte med sådana system,\r\nutan det måste till helt andra åtgärder. Kopplat med\r\nandra beslut som fattades av riksdagen under förra\r\nmandatperioden, t.ex. att vissa köp av tjänster\r\nbeläggs med moms, vilket drabbar bl.a. läkare som\r\nhar skött en del av sjukvården uppe i Norrland i ett\r\nstafettsystem, innebär detta också att det är ett\r\nännu sämre läkarutbud där uppe. Det är viktigt att\r\nslå fast att detta system alltså inte har löst några\r\nproblem utan att det måste till helt andra saker.</pre><pre>Jag tror inte att ett skattefinansierat system skulle\r\nbli billigare -- inte när man ser den kraftiga\r\nkostnadsutvecklingen på sjukvårdssidan. Jag\r\nhoppas att regeringen snart kommer med ett förslag\r\nom att ersätta nuvarande system med ett annat\r\nsystem, så att resurserna kan fördelas på ett bättre\r\nsätt och framför allt att det blir möjligt att säga till\r\nmänniskor att de naturligtvis skall vara med och\r\npåverka hur de vill ha sin vård, eftersom vi alla\r\ngemensamt är med och betalar. Det är inte\r\nlandstinget och politikerna som skall bestämma\r\nvilken doktor man skall gå till, utan det är den\r\nenskilde vårdtagaren som skall göra det valet. Det\r\när alltså nödvändigt, Börje Nilsson, att vi får en\r\nförändring av detta system.</pre><pre>Förste vice talmannen anmälde att Börje Nilsson\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 9 KENT CARLSSON (s):</pre><pre>Herr talman! Jag har, trots att jag inte tillhör\r\nutskottet, begärt ordet för att diskutera frågan om\r\nkostnadsansvaret för läkemedel.</pre><pre>Utskottet har i denna fråga ställt sig bakom ett\r\nmoderat förslag som med många år försenar en\r\nlösning av de kraftigt stigande\r\nläkemedelskostnaderna.</pre><pre>Genom det moderata förslaget att inte fullfölja\r\növerenskommelsen med Landstingsförbundet om\r\natt flytta över kostnadsansvaret för läkemedlen till\r\nlandstingen försvårar man rejält för den borgerliga\r\nregeringen att välja den tekniskt bästa lösningen\r\noch den lösning som gör det möjligt att på ett bra\r\nsätt pressa kostnaderna för läkemedlen och som\r\ndärigenom kan spara stora summor åt staten och\r\nindividen.</pre><pre>Det som är allvarligast med moderatförslaget är att\r\ndet kostar de svenska skattebetalarna 1 miljard\r\nårligen i form av uteblivna besparingar. Det är\r\nbesparingar som i princip kan göras från en dag till\r\nen annan, utan några medicinska effekter och utan\r\natt patienterna får färre eller sämre läkemedel.\r\nDetta konstaterade statens pris- och\r\nkonkurrensverk i en rapport redan för ett och ett\r\nhalvt år sedan.</pre><pre>Som oppositionspolitiker tycker jag att det är\r\nmärkligt att se den borgerliga majoriteten missa\r\nmöjligheten till en besparing. Jag trodde faktiskt att\r\nregeringen behövde alla tänkbara besparingar för\r\natt få ihop de 10--15 miljarder som man sagt sig vilja\r\nspara i nästa års budget. Det verkar minst sagt\r\ndåligt bevänt med regeringen Bildts förmåga att\r\nklara sina utfästelser.</pre><pre>Jag måste fråga mig vad som ligger bakom detta.\r\nProblemet är inte, som utskottets majoritet skriver,\r\natt det behövs ytterligare utredningar. Frågan om\r\nhur man skall pressa kostnaderna för läkemedel har\r\nutretts intensivt i 15 år. Det moderata statsrådet\r\nTroedsson, vår nuvarande talman, tillsatte vid den\r\nborgerliga regeringens tillträde 1976 tre\r\nutredningar om läkemedelsfrågan. Av dessa blev\r\nintet. Den socialdemokratiska regeringen tillsatte\r\nvid sitt tillträde 1982 en stor parlamentarisk\r\nutredning, LU 83, som blev klar 1987. Av denna\r\nblev intet. Förutom dessa har en rad rapporter och\r\nutredningar tagits fram. Låt mig bara nämna\r\nApoteksbolaget inför år 2000,\r\nriksförsäkringsverkets RFV anser, SPKs\r\nläkemedelsmarknaden, ESO-gruppens\r\nLäkemedelsförmånen, etc., etc. Jag är tyvärr en\r\nsvag människa och kunde inte bära hit hela den\r\nbunt med utredningar som kommit bara de senaste\r\nfem åren.</pre><pre>Taktiken är tydlig: Se till att frågan ständigt utreds.\r\nLåt en utredning ''ätas upp'' av en ny. Se till att\r\nvarje ansvarig politiker ständigt kan hänvisa till en\r\nsittande utredning.</pre><pre>Nu handlar det i stället om att bestämma sig. Men\r\nuppenbarligen vill inte moderaterna att frågan skall\r\nfå någon snar lösning.</pre><pre>Majoritetens ställningstagande baserar sig på den\r\nmoderata motionen av Sten Svensson. Man får\r\nkänslan av att det bakom denna finns nära\r\nkopplingar till de stora läkemedelsföretagen. De\r\nhar under många år gjort allt för att stoppa\r\nförändringar av läkemedelsförsäkringen.</pre><pre>Nu verkar det som om de återigen lyckas förvirra\r\ndebatten och därigenom åter lyckas fördröja en\r\nreformering av försäkringen.</pre><pre>Jag kan förstå varför tillverkarna av icke-\r\npatenterade originalläkemedel på alla sätt försöker\r\nförhindra konkurrensen med billiga, identiska\r\nkopieläkemedel. Det handlar nämligen om 3\r\nmilj.kr. dagligen i vinst som försvinner vid en\r\nförändring av läkemedelsförsäkringen.</pre><pre>Att moderaterna med sina kopplingar till industrin\r\nställer upp på att göda originaltillverkarna och\r\nförhindra införandet av konkurrens är kanske\r\nheller inte så konstigt. Men att centern, folkpartiet\r\noch kds ställer upp på detta är märkligt. Hur\r\nnydemokraterna har resonerat -- de brukar ju\r\nannars säga att de är emot monopoltendenser och\r\nvill öka konkurrensen -- vet jag inte.</pre><pre>I utskottets betänkande återfinns, som ett\r\nkalkerpapper, industrins traditionella försök att\r\nförvirra debatten utifrån taktiken, ''If you can't\r\nconvince them -- confuse them''. Låt mig bara ta\r\nnågra exempel.</pre><pre>Överföringen av kostnadsansvaret skulle enligt\r\nutskottet och Liselotte Wågö medföra att ''ett\r\nflertal negativa effekter kan uppkomma''. Vilka\r\ndessa skulle vara sägs inte, vare sig i\r\nutskottsbetänkandet eller i det tal som Liselotte\r\nWågö här höll. Det är märkligt. Vi kanske här i\r\nkammaren kan få en förklaring av vad dessa ''flertal\r\nnegativa effekter'' är.</pre><pre>Utskottet säger att frågan om kostnadsutvecklingen\r\nför läkemedel är ett stort och komplicerat problem.\r\nDet är förvisso sant, men det blir ju inte mindre\r\nkomplicerat om 3--4 år. Dessutom har denna fråga\r\nutretts så mycket att det nu snarare är beslut som\r\nbehövs, och att man vågar ta ställning i ett antal\r\nviktiga frågor, inte mer utredande.</pre><pre>I Tyskland, USA, Holland, England, Norge,\r\nDanmark och nu också Spanien har man redan\r\nförändrat kostnadsansvaret för\r\nläkemedelsförsäkringen eller är på väg att göra det,\r\nför att skapa konkurrens mellan gamla, dyra, icke-\r\npatenterade originalläkemedel och billiga,\r\nidentiska kopior och på så sätt få ner sina\r\nkostnader, oavsett om subventionen finansieras\r\nmed skattemedel eller via ett försäkringssystem.\r\nHur kommer det sig att de kan men inte Sverige?</pre><pre>I majoritetens skrivning radas upp frågor som den\r\nfria förskrivningsrätten, generisk förskrivning,\r\näldrereformen, substitution och\r\nläkemedelskommittéernas roll som invändningar\r\nmot en förändring. Liselotte Wågö drog ytterligare\r\nett antal sådana förvirrande argument.</pre><pre>Industrin måste helt enkelt jubla -- man har åter\r\nlyckats skapa osäkerhet och förvirra politikerna.\r\nFörändringarna skjuts på obestämd framtid, och\r\nman kan lugnt fortsätta att håva in extra miljoner\r\ndagligen i vinst -- detta för gamla, icke-patenterade\r\nläkemedel, som jag skulle kunna köpa för halva\r\npriset mot vad originaltillverkarna lyckas prångla ut\r\ndem för i dag.</pre><pre>Det är nu dags att gå från ord till handling. Fullfölj\r\nomedelbart överföringen av kostnadsansvaret till\r\nlandstingen! Låt läkemedelskommittéer\r\nlandstingsvis få kostnadsansvaret för pengarna som\r\nsubventionerar våra läkemedel! Låt deras\r\nrekommendationslistor, baserade på medicinska\r\noch ekonomiska bedömningar, ligga till grund för\r\nsubventionen! Om läkarna förskriver dyra\r\noriginalpreparat, när kommittéerna på sina listor\r\nrekommenderar betydligt billigare men helt\r\nidentiska, generiska läkemedel, bör patienten få\r\nbetala mellanskillnaden. Så skapar man en\r\nläkemedelsförsärking som bidrar till konkurrens\r\ndär så är möjligt, man sparar uppemot 1 miljard\r\nkronor per år, och det hela kan göras utan att\r\npatienten får färre eller sämre piller -- det kanske\r\nrent av kan leda till att man kan sänka egenavgiften\r\nför patienten jämfört med i dag.</pre><pre>Herr talman! Detta är skälen till att jag anser att\r\nriksdagen i dag, i stället för att biträda utskottets\r\noch moderaternas förslag, borde bifalla den\r\nsocialdemokratiska reservationen, nr 4.</pre><pre>Anf. 10 JOHAN BROHULT (nyd):</pre><pre>Herr talman! Ärade riksdagsledamöter! Vad är\r\nmarknadsekonomi? Marknadsekonomi innebär att\r\ntillgång följer efterfrågan.</pre><pre>Låt mig ge ett exempel på att så icke har varit fallet\r\ni Sverige -- det är från Stockholms läns landsting.\r\nTrots att antalet åldringar som behöver vård stadigt\r\nhar ökat med 4--5 % minskar vårdresurserna inom\r\nden slutna vården och på ålderdomshemmen med\r\nsamma tal. Detta är planhushållning!</pre><pre>Marknadsekonomi innebär att man tar till vara de\r\nbehov som finns ute på marknaden. Låt mig anföra\r\nett exempel på detta -- ålderdomshemmen. Vård på\r\nålderdomshem kostar hälften så mycket som det\r\nkostar med patienter med eget boende och vad\r\ndärtill hör: servicepersonal, sjukvårdspersonal,\r\nhemvård och ständiga transporter fram och tillbaka\r\nmellan överfulla sjukhus som inte finner att de har\r\nmöjlighet att ta hand om dessa patienter. Detta är\r\nväl visat i många utredningar, men trots detta ville\r\ndet statsbärande partiet att man skulle lägga ned\r\nålderdomshem efter ålderdomshem. Detta är\r\nplanhushållning!</pre><pre>Jag skall ge ett exempel på hur det går till på\r\nSödersjukhuset, som jag känner till. Stockholm har\r\nett speciellt problem eftersom landstinget förfogar\r\növer bara 64 % i stället för 77 %, som övriga\r\nlandsting. Därför måste vi kasta ut patienterna\r\nännu hänsynslösare än man gör i andra landsting.\r\nPå Södersjukhuset, som har många gamla och sjuka\r\npatienter i sitt upptagningsområde, måste vi vara\r\nännu värre med att kasta ut dem. Vi blir alltså\r\nolönsamma, vi överskrider budgeten, vi drabbas av\r\nbudgetnedragningar, och Södersjukhuset, som\r\nverkligen behövs, riskerar på lång sikt att bli\r\nutslaget.</pre><pre>Med en marknadsekonomi skulle detta inte äga\r\nrum. Ja men, marknadsekonomi -- det är ju fult,\r\nman tjänar pengar, invänder någon kanske.\r\nMarknadsekonomi på det sätt som har föreslagits\r\ninnebär en allmän obligatorisk försäkring som är --\r\nlyssna nu noga! -- producentoberoende. Det\r\nbetyder att pengarna följer patienten. Det spelar\r\nalltså ingen roll om man bor i ett område där det\r\ninte förekommer något gott omhändertagande --\r\npatienten hålls i ett sådant system alltid skadeslös.\r\nUtnyttjar vi marknadskrafterna får vi en bättre\r\nsjukvård till ett lägre pris.</pre><pre>Man har sagt här i debatten att framstegen inom\r\nmedicinen gör att sjukvården kostar så mycket\r\npengar för det allmänna; vi kan ju operera\r\nkranskärl, höftleder, katarakt och alla möjliga\r\nandra saker. Man antog här i debatten att vi inte\r\nhade tänkt på det. Jo, det är tvärtom så att det blir\r\nbilligare för samhället att bota patienterna än att ha\r\ndem kroniskt sjuka, men det märker inte\r\nlandstinget, för det belastar en annan budget,\r\nnämligen kommunens. Det är alltså det dubbla\r\nhuvudmannaskapet som är boven i dramat.</pre><pre>Det dubbla huvudmannaskapet medför nämligen\r\natt man skyller på varandra. Det är du som skall ta\r\nhand om patienten; vederbörande är medicinskt\r\nsjuk, säger kommunen till landstinget. Nej, det är\r\ndu som skall ta hand om patienten; vederbörande\r\när socialt sjuk, säger landstinget till kommunen. Är\r\nman 80--85 år är man både socialt och medicinskt\r\nsjuk och i behov av vård på ålderdomshem, som\r\nalltså finns i alldeles för liten omfattning.</pre><pre>Låt mig så få kommentera påståendena om USA.\r\nAlla som förespråkar marknadsekonomi får höra\r\nhur det är i USA. Som Liselotte Wågö här sade är\r\nden modell man har i USA inte någonting som\r\nnågon här vill ha. Vi vill inte heller ha den -- det är\r\nplanhushållning på ett ännu sämre sätt än vi har i\r\nSverige. Vi vill i stället titta närmare på de andra\r\nmodellerna, t.ex. den holländska. Där har man\r\nefter decennier av planhushållning övergått till\r\nmarknadsekonomi inom sjukvården, med ett\r\nmycket gott resultat. Det hoppas jag att\r\nsocialutskottet får möjlighet att studera -- här finns\r\ndet kunskaper och erfarenheter att hämta.</pre><pre>Låt mig avsluta med att säga att sjukhusen måste\r\nanvändas rationellt. Vi måste utnyttja de tillgångar\r\nsom finns på sjukhusen. Här är Dagmarreformen\r\nen hämsko. På sjukhusen finns många\r\nmottagningslokaler, många operationssalar och\r\nmånga andra faciliteter, som många av kollegerna i\r\nsamhället skulle tycka att det vore trevligt att kunna\r\nanvända, kanske för att förbättra sin ekonomi --\r\nusch och fy så hemskt! -- men framför allt för att\r\nhjälpa patienterna att få en bättre sjukvård och en\r\nbättre tillvaro. Här finns något som man ganska\r\nsnabbt kan göra någonting åt utan några konstiga\r\nreformer. Det är bara att avskaffa en reform --\r\nDagmarreformen.</pre><pre>(Spridda applåder).</pre><pre>Anf. 11 LEIF BERGDAHL (nyd):</pre><pre>Herr talman! Eftersom jag arbetar inom det\r\nområde där man sannolikt tar mest resurser från\r\nanslaget till vårdgaranti måste jag yttra mig.</pre><pre>Visserligen har väntetiderna i vissa landsting gått\r\nned. I Stockholms län är de nu nere i 45 dagar -- det\r\när riktigt som Börje Nilsson här sade. Men hur har\r\ndet gått till? Först och främst på så sätt att man har\r\nköpt operationsresurser från privata vårdgivare, i\r\ndet här fallet främst Sophiahemmet.</pre><pre>Men det beror också på att följande har inträffat.\r\nPatienter som har fel på sin hjärtklaff -- det är ofta\r\näldre patienter, patienter i åldersgruppen 70--90\r\når -- har fått vänta i stället. Väntetiderna för\r\noperationer av aortaklaff i kombination med\r\nkranskärl -- av någon anledning räknas den\r\nsistnämnda gruppen inte in i gruppen\r\nkoronalsjukdom -- har ökat katastrofalt och är nu\r\nuppe i 7 månader här i Stockholm. De patienterna\r\när utsatta för en betydligt större risk med att vänta,\r\nen risk för plötslig död. -- Så har det gått till när\r\npolitiker har prioriterat.</pre><pre>Så skrev jag också en gång i en artikel. Nu är även\r\njag politiker, så jag måste ändra mig och säga: Så\r\ngår det till när icke insatta politiker prioriterar.</pre><pre>I Norrbottens län ser det inte alls så här bra ut. I\r\ndag tar det där 17 1/2 månad för en oprioriterad\r\npatient att bli opererad. Operationskön i sig själv är\r\n4 månader, och med vårdgarantin minskar den till 3\r\nmånader. Angiografikön, alltså kön till\r\nkranskärlsröntgen, är där 12 månader. Den kön\r\nräknades från början inte in, men efter mitt\r\nanförande i den allmänpolitiska debatten har man\r\nbörjat lyssna på mig, och nu har man faktiskt\r\nkommit överens om att ha en kö dels för utredning,\r\ndels för operation, och det tackar vi naturligtvis de\r\nmakthavande för.</pre><pre>Sedan skulle jag helt kort vilja beröra frågan om\r\nläkemedel och generika. Ny Demokrati står här på\r\nregeringspartiernas sida. I frågan om att överföra\r\nkostnadsansvaret till landstingen säger vi nej.</pre><pre>Däremot tog jag i diskussionen upp att det är viktigt\r\natt man belyser frågan om generika. Vi är alltså\r\npositiva till att man studerar frågan om generika,\r\noch vi kommer enligt vad jag förstår att få gehör för\r\ndet hos regeringspartierna. Det har faktiskt\r\nframskymtat i pressen att man överväger att införa\r\nfrågan om generika i en eller annan form i den\r\nkommande propositionen.</pre><pre>Anf. 12 LISELOTTE WÅGÖ (m):</pre><pre>Herr talman! Det här är egentligen en replik till\r\nKent Carlsson med anledning av att han tycker att\r\nvi moderater går läkemedelsindustrins ärenden.\r\nJag vill då redan inledningsvis tala om för Kent\r\nCarlsson att jag är mycket stolt över svensk\r\nläkemedelsindustri. Vissa företag är\r\nmarknadsledande och har internationellt gott\r\nrykte, och det skall vi i Sverige vara stolta över.</pre><pre>Att vi skulle vara några läkemedelsindustrins\r\nlakejer tycker jag inte att man kan påstå. Vi är, som\r\njag sade, mycket glada för läkemedelsindustrin,\r\nmen det är därför att det kommer fram mycket bra\r\npreparat, som dessutom gagnar patienten. Det\r\nskall vi värna och vara mycket glada över.</pre><pre>Jag sade i mitt anförande att det finns vissa\r\norosmoment när det gäller att bryta upp det som\r\njust nu finns, nämligen patientens och läkarens\r\nvalfrihet när det gäller läkemedel. Jag sade att\r\nbristen på pengar skulle kunna göra att vissa\r\npatienter kanske måste avstå från ett läkemedel.\r\nDet vill vi inte medverka till.</pre><pre>Vi är också litet oroliga för den regionala\r\nkvalitetsskillnad som kan uppstå. De olika\r\nlandstingens ekonomi ser ju litet olika ut. Vi tror\r\nalltså att man skall se över det här. Vad vi säger i\r\ndet moderata förslaget är att vi inte skall röra i det\r\nrådande förhållandet med mindre än att vi noga\r\nutreder frågan -- det är den ställning vi har tagit. Vi\r\när medvetna om kostnadsutvecklingen, och vi är\r\noroade över den; den är inte bra.</pre><pre>Det fungerar egentligen ganska bra med\r\nläkemedelskommittéerna inom den slutna vården\r\npå våra sjukhus. Där testar man jämbördiga\r\npreparat och går ut med rekommendationer. Jag\r\nhar i dag inget svar på hur man skall hantera det här\r\noch försöka få bukt med utvecklingen på\r\nkostnadssidan när det gäller läkemedel, men jag är\r\nhelt övertygad om att det inte är någon lösning att\r\nföra över det till landstingen. Vi måste alltså titta\r\nnoga på det här innan vi överger ett system som\r\nändå fungerar hyfsat. Det är viktigt.</pre><pre></pre><pre>Anf. 13 KENT CARLSSON (s):</pre><pre>Herr talman! Liselotte Wågö säger att det\r\nnuvarande systemet fungerar bra. Då skall jag\r\nberätta litet om hur det nuvarande systemet\r\nfungerar.</pre><pre>Först och främst utestänger det konkorrens. Man\r\nkan indela läkemedel i flera ''potter''. De\r\npatenterade är sådana som är skyddade, precis som\r\nandra produkter, under ett övergångsskede. När\r\npatenten släpps lösa finns det möjligheter för andra\r\ntillverkare att tillverka andra identiskt lika kopior\r\nav det läkemedlet.</pre><pre>I Sverige, till skillnad från andra länder, ser den\r\nnuvarande läkemedelsförsäkringen och systemet\r\ntill att det sker en konkurrens bara på papperet. Av\r\nde 150 vanligaste läkemedlen här i landet är 113 så\r\ngamla att de inte längre har något patentskydd.\r\nMen det finns i princip ingen konkurrens på det här\r\nområdet. Den saknas därför att tillverkarna av de\r\ngeneriska preparaten inte registrerar sina\r\npreparat -- därför att det inte är någon idé på den\r\nsvenska marknaden. Som systemet i dag är\r\nutformat ser det till att vi inte får i gång någon\r\nkonkurrens, och det är det moderaterna genom sitt\r\nagerande nu vill förlänga ytterligare.</pre><pre>Liselotte Wågö säger att man behöver utreda\r\nfrågan mer. Frågan har redan utretts -- vi har\r\nhyllmeter med papper som belyser varenda liten\r\naspekt på frågan om fri förskrivningsrätt, generisk\r\nförskrivning, vem som skall ta kostnaden, osv. Det\r\ngäller bara att bestämma sig. Det handlar inte om\r\nmer utredande -- vi har kunskaper så det räcker och\r\nmer därtill.</pre><pre>Liselotte Wågö sade vidare att det finns uppenbara\r\nrisker för patienten. Jag har fortfarande inte\r\nförstått vilka riskerna är, om man ser till att läkaren\r\nfår förskriva vilka piller som helst men stadgar att\r\nförsäkringsgivaren -- oavsett om den är privat eller\r\noffentlig -- kan säga: Vi är inte beredda att alltid\r\nbetala för det dyraste läkemedlet. Det är kostsamt\r\nför samhället och det innebär stora belastningar på\r\nsystemet. Försäkringssystemet skall givetvis vara så\r\nutformat att man betalar för det billigaste identiska\r\nläkemedlet. Genom det sätt på vilket\r\nläkemedelsverket granskar och godkänner\r\nregistrering av kopieläkemedel vet vi att de är\r\nidentiska med de gamla orginalen.</pre><pre>Jag måste fråga: Är det så att moderaterna står för\r\nen politik som innebär att man skall stoppa\r\nkonkurrens, att vi genom skattebetalarnas pengar\r\nskall göda industrin och se till att prångla ut piller\r\nsom är upp till 30 år gamla?</pre><pre>Jag undrar vilken annan industri som kan få leva på\r\nså gamla produkter. 7 % av de 200 vanligaste\r\nläkemedlen har kommit in på marknaden under de\r\nsenaste fem åren. Läkemedelsindustrin är faktiskt\r\ninte jätteinnovativ.</pre><pre>Moderaterna brukar också säga att de vill värna om\r\noch skydda den svenska läkemedelsindustrin. Vad\r\nman gör genom att behålla det nuvarande systemet\r\när att man gynnar de utländska agentbolagen. De\r\nsvenska företagen gynnas inte speciellt mycket av\r\ndetta system.</pre><pre>I andra sammanhang brukar moderaterna säga att\r\nkonkurrens skapar utveckling. Konkurrensen\r\nsätter press på företagen att utveckla ny produkter.\r\nDet vore intressant att få svar på de här frågorna.\r\nFunderingarna angående regionala\r\nkvalitetsskillnader typiska industriargument, som\r\nfaktiskt inte har något belägg i verkligen -- skulle\r\njag också vilja få utvecklade.</pre><pre>Att Ny Demokrati har hoppat av linjen att vara\r\npositiv till generika är ett faktum i och med att man\r\nhär sluter upp bakom regeringspartiernas förslag.\r\nMan stoppar därigenom en förändring som skulle\r\nkunna medföra konkurrens mellan generika och\r\noriginalläkemedel.</pre><pre>Anf. 14  BÖRJE NILSSON (s):</pre><pre>Herr talman! Det är väl ingen överraskning att Ny\r\nDemokrati liksom ''flaggar'' för det\r\nmarknadsekonomiska systemet, men jag tycker att\r\npartiet har en ganska flummig inställning. I och för\r\nsig kan man pröva privata system. Det finns redan\r\ni dag privata system av olika slag. Det är dock\r\noerhört viktigt att huvuddelen av vården för\r\nenskilda människor ges inom samhällets ram och\r\natt det finns en demokratisk styrning och insyn.</pre><pre>Vad är det för fel på demokrati egentligen? Den\r\nfrågan vill jag ställa till Ny Demokrati.</pre><pre>Det pekas också fortfarande på köerna och\r\nväntetiderna. Både Johan Brohult och Leif\r\nBergdahl bör som läkare mycket väl förstå vad\r\nväntetiderna beror på. De beror på att man nu, tack\r\nvare medicinska framsteg, har kunnat utveckla\r\nsjukvården. Man opererar alltså avsevärt mycket\r\nmer i dag, vilket har belastat de gemensamma\r\nresurerna.</pre><pre>Ett mycket stort förändringsarbete sker inom\r\nsjukvården, och jag hoppas att Johan Brohult och\r\nLeif Bergdahl också deltar i detta och att det\r\nkommer att leda till något positivt.</pre><pre>Låt mig till sist säga att när man här flaggar för\r\nmarknadskrafterna -- det kan i och för sig finnas ett\r\nprivat inslag i det hela -- vill man att marknaden helt\r\nskall gälla inom vården och att\r\nmarknadsekonomerna skall styra vården.\r\nMarknaden har ingen metod för hur man skall\r\nfastställa behov och rättvist fördela resurserna. Det\r\när helt klart. I ett sådant konkurrerande system blir\r\ndet mycket svårt för den som är svårt sjuk och\r\nhandikappad att hävda sina intressen. Det är helt\r\nklart. Man kommer att kastas mellan olika system.</pre><pre>Det system som vi har i dag ser jag som vida bättre.\r\nDet ger ett mycket gott resultat. Vi hävdar oss väl\r\nockså gentemot Holland. Det gäller att reformera\r\nden sjukvård vi har och att inte kasta bort den.</pre><pre>Anf. 15  LISELOTTE WÅGÖ (m):</pre><pre>Herr talman! Det är befriande att sitta här i\r\nkammaren och höra Kent Carlsson tala om\r\nkonkurrens. Jag blev beskylld för att gå\r\nläkemedelsindustrins intressen till mötes, varför jag\r\nundrar litet försiktigt vilka intressen som Kent\r\nCarlsson företräder i den här frågan.</pre><pre>Det är tydligen nyttigt med konkurrens inom vissa\r\nsektorer i sjukvården, på andra håll inte. Vi kan\r\nbara konstatera detta.</pre><pre>Genom att så tvärsäkert säga att vi genom att lyfta\r\növer ansvaret till landstinget löser dessa problem\r\nskapar man endast dellösningar igen. Jag och det\r\nparti som jag tillhör, moderaterna, tror inte på\r\ndellösningar. Att kostnadsutvecklingen har varit\r\nsom den varit på läkemedelssidan kan mycket väl\r\nbero på det finansieringssystem vi har inom\r\nsjukvården i dag, på vilket sätt vi hanterar\r\netableringsfrihet, valfrihet för patienter osv.</pre><pre>Det är mycket möjligt att det, genom att man\r\nkanske söker fler och fler vårdgivare, förskrivs mer\r\nmedicin än vad som verkligen behövs. Det vet vi\r\ninte. Vi kan se exempel på att människor som läggs\r\nin på sjukhus kommer bärande på en icke föraktlig\r\nmängd mediciner. Jag tror inte att det är den\r\nenskilde läkaren som är ansvarig för det här utan att\r\nman söker fler vårdgivare. Det finns ingen\r\nkontinuitet. Man har liksom inte en doktor som\r\nfamiljen eller den enskilde kan vända sig till.</pre><pre>Jag tror alltså att det handlar om systemfel, och jag\r\när övertygad om att man, om man skall lösa detta\r\nproblem, måste ta helhetsgreppet och samtidigt\r\nväga in läkemedelshanteringen däri. I avvaktan på\r\ndetta tycker jag att vi skall behålla nuvarande\r\nsystem -- även om det är ett dyrt system -- tills vi vet\r\nmer om hur vi skall hantera det, inte minst mot den\r\nbakgrunden att ett förslag till nytt\r\nfinansieringssystem för sjukvården är på väg.</pre><pre>Anf. 16  JOHAN BROHULT (nyd):</pre><pre>Herr talman! Jag fick just höra att jag var flummig\r\noch att vi skulle vilja kasta bort det sjukvårdssystem\r\nsom vi har. Jag anser inte att jag är flummig. Jag\r\ntyckte att jag uttryckte mig ganska explicit på dessa\r\npunkter.</pre><pre>Jag anser inte att vi skall kasta bort sjukvården, för\r\ndet är inget fel på den svenska sjukvården. Den är\r\nbra, och det är ett fantastiskt arbete som utförs ute\r\npå våra sjukhus. Men det är fel på planstyrningen.\r\nDen personal som verkligen arbetar för sina\r\npatienter och känner tillfredsställelse får ingen\r\nuppmuntran. Den får i stället veta att den blir\r\nuppsagd, trots att det finns ett stort vårdbehov.</pre><pre>Vi får höra att vårt förslag slår hårt mot den som\r\när gammal och sjuk. Det är precis tvärtom, har jag\r\nhävdat. Vi vill ha ett system som är\r\nproducentoberoende, vilket alltså innebär att om\r\nvården inte kan förmedlas av en instans har\r\npatienten rätt att få den av en annan instans.</pre><pre>Försäkringen skall bekostas på samma sätt som\r\nsjukvården bekostas i dag, dvs. den skall ha\r\nekonomisk bärighet, men alla skall vara med i\r\nsystemet. De som inte har råd att betala skall ändå\r\nomfattas av systemet. Först då kan man tala om\r\nriktig rättvisa.</pre><pre>Anf. 17  KENT CARLSSON (s):</pre><pre>Herr talman! Vilkas intressen företräder Kent\r\nCarlsson?, frågar Liselotte Wågö. Jag företräder\r\nmedborgarnas, skattebetalarnas intressen. Jag\r\nskulle vilja citera Per Edvin Sköld, som sade att\r\nvarje ineffektivt använd skattekrona är en stöld\r\nfrån det arbetande folket. En sådan stöld tycker jag\r\natt man begår i fallet med läkemedelsförsäkringen.\r\nDen tveksamhet och uppskjutande taktik som\r\nframför allt moderaterna har kännetecknats av i\r\ndenna fråga har inneburit att det kostar de svenska\r\nskattebetalarna en miljard kronor årligen. Med\r\nränta på ränta blir det ganska mycket pengar.</pre><pre>Liselotte Wågö faller i samma grop som politiker\r\ngjort under många år när man sagt: Vi måsta skapa\r\nhelhetsgrepp, vi skall utreda frågan. Det är precis\r\nvad industrin önskar. En sittande utredning kan det\r\nständigt hänvisas till.</pre><pre>Jag tycker att det i denna fråga, som är så väl utredd\r\nav borgerliga och socialdemokratiska regeringar, av\r\nparlamentarikerutredningar och av enskilda\r\nexperter, redan finns tillräckligt mycket matnyttigt.\r\nNu måste vi politiker bestämma oss för hur\r\nsystemet skall utformas. En utmärkt väg vore att\r\nskapa ett system som stimulerar konkurrens där det\r\när möjligt, dvs. på de områden där patenten för\r\ngamla läkemedel löpt ut. Det tycker jag vore\r\nutomordentligt bra. Där tycker jag att man skall\r\nkunna konkurrera. När det gäller patenterade\r\nläkemedel, de som fortfarande är skyddade, måste\r\nman ha ett annat system, som gör att man ändå kan\r\nhålla priserna nere.</pre><pre>Jag har svårt att förstå moderaternas inställning. På\r\nandra områden, när det gäller annan industri, är\r\nman för konkurrens och tycker att den driver fram\r\nnya produkter, utvecklar marknaden. Men när det\r\ngäller läkemedelssidan talar man sällan eller nästan\r\naldrig om konkurrens, och man stödjer en politik\r\nsom faktiskt indirekt innebär att konkurrensen\r\nstoppas.</pre><pre>Sverige ligger långt efter på detta område. Andra\r\nländer har insett detta och hittat lösningar, därför\r\natt man menar att det är orimligt att göda de gamla\r\noriginaltillverkarna.</pre><pre>Sedan måste jag kort kommentera några av de\r\npunkter som Liselotte Wågö tog upp. Det gäller de\r\nuppenbara riskerna för patienten. Jag förstår inte\r\nhennes resonemang. Här handlar det om att så att\r\nsäga byta ut salt mot salt och utnyttja\r\nmöjligheterna, när det finns identiska\r\nkopieprodukter, att faktiskt köpa dem i stället\r\ndärför att de kostar hälften eller mindre än hälften\r\nän vad originalen kostar.</pre><pre>Jag förstår inte heller vad man menar med att\r\nvalfriheten skall begränsas. Det är ett typiskt\r\nindustriargument som används för att förhindra\r\nnågra förändringar över huvud taget. Andra\r\nfloskler som industrin vid lämpliga tillfällen brukar\r\nta till för att skapa osäkerhet hos politikerna är\r\n''regionala kvalitetsskillnader''.</pre><pre>En fråga som man måste ställa sig är: Tror\r\nmoderaterna i och med sitt agerande att resurserna\r\när oändliga? Är det något slags Ebberöds bank som\r\nman skall driva här i Sverige? Som socialdemokrat\r\nmenar jag att vi skall vara snåla med\r\nskattebetalarnas pengar och att vi skall utnyttja\r\nmarknaden och konkurrensen där så är möjligt.\r\nMen det vill tydligen inte moderaterna.</pre><pre>Anf. 18  LEIF BERGDAHL (nyd):</pre><pre>Herr talman! Jag vänder mig nu till Kent Carlsson\r\nangående generika. Vi i Ny Demokrati står för att\r\nman skall införa generika i Sverige. Jag instämmer\r\ni stora delar i det som Kent Carlsson har sagt här i\r\ndag. En hel del av det var väldigt bra sagt, även om\r\njag inte håller med på alla punkter.</pre><pre>I reservationen förordas att kostnadsansvaret för\r\nläkemedel skall överföras till landstingen, men det\r\nkan jag däremot inte ställa mig bakom.</pre><pre>Enligt vad som framskymtat i pressen förbereder\r\nregeringen ett införande av generika. Som alla vet\r\nförekommer det inga kontakter mellan folkpartiet\r\noch oss. Jag välkomnar däremot kontakter med\r\nsocialdemokraterna. I den här frågan hade det varit\r\nmycket lämpligt att vända sig till oss. Då hade vi\r\nkanske kunnat komma överens om att införa\r\ngenerika litet snabbare.</pre><pre>Anf. 19  LISELOTTE WÅGÖ (m):</pre><pre>Herr talman! Jag är inte lika tvärsäker som Kent\r\nCarlsson om att det skulle vara bristande\r\nkonkurrens som är orsaken till att man säljer av\r\nvissa läkemedel i Sverige.</pre><pre>Visst är vi kostnadsmedvetna och visst är det ont\r\nom pengar, men det är den förra regeringen som\r\nhar sett till att vi nu tvingas till dessa besparingar.</pre><pre>Läkemedelskostnaderna utgör 7--8 % av de totala\r\nsjukvårdskostnaderna. I det fallet är man mycket\r\nintresserad av att spara, men hur blir det med\r\nresten? Vad har man för intresse av att där gå in och\r\ngenomföra förändringar för att det skall bli en\r\neffektiv sjukvård till ett hyfsat pris?</pre><pre>Jag kan ändå inte låta bli att reagera. Kent Carlsson\r\nsade att det finns hyllmetrar av utredningar som har\r\ngjorts på initiativ av en socialdemokratisk regering.\r\nVarför har ni då inte genomfört någonting? Varför\r\nhar ni väntat till nu? Om det här är en så stor\r\nhjärtefråga för er och om ni anser att\r\nläkemedelskostnaden utgör en så stor del av den\r\ntotala sjukvårdskostnaden, varför gjorde ni\r\ningenting åt saken när ni var i majoritetsställning?</pre><pre>Anf. 20  BÖRJE NILSSON (s):</pre><pre>Herr talman! Det var bra att Johan Brohult fällde\r\nen del positiva omdömen om svensk sjukvård. Det\r\när viktigt att man utgår ifrån det positiva när man\r\nskall reformera sjukvården. Man skall inte kasta\r\nbort den sjukvård vi har för att införa någonting\r\nannat som vi vet fungerar avsevärt sämre.</pre><pre>Johan Brohult talade om planekonomi och\r\nplanstyrning. Det är solidaritet och rättvisa som\r\nutgör grunden. Alla människor i hela landet har rätt\r\ntill sjukvård, oberoende av var man bor. Det finns\r\nockså olika bärighet i de olika landsdelarna. Därför\r\nkrävs det en viss styrning för att dessa mål skall\r\nkunna uppnås. Det är inte bara marknadskrafterna\r\ni Stockholm och andra tätorter som skall vara\r\nstyrande. Det vore i så fall oerhört farligt.</pre><pre>Det fria vårdsökande som man har genomfört i\r\nsödra sjukvårdsområdet och som man nu försöker\r\natt genomföra i andra delar av landet är också\r\noerhört positivt. I södra Sverige kan man välja\r\nmellan 15 sjukhus och 100 vårdcentraler. Det är bra\r\natt efter behov och utifrån läkarnas sätt att ta hand\r\nom patienterna fritt kunna välja läkare och\r\nsjukhus. Det är utomordentligt värdefullt att\r\npatienterna kan välja sjukvård.</pre><pre>Jag anser att man skall se fördelarna med ett system\r\noch inte kasta sig i händerna på privata\r\nvinstintressen, där det inte är den enskildes behov\r\nutan intresset av att tjäna pengar som är det\r\nprimära.</pre><pre>Anf. 21  KENT CARLSSON (s):</pre><pre>Herr talman! Ny Demokratis representant sade att\r\nman är för en övergång till generika, men att man\r\ninte anser den lösning som den socialdemokratiska\r\nregeringen har föreslagit i sin proposition vara\r\nlämplig.</pre><pre>Under årens lopp har jag försökt att granska\r\nläkemedelsmarknaden för att finna ett system, där\r\nman samtidigt som man kan ta hänsyn till\r\nmedicinska bedömningar har ett visst\r\nkostnadsansvar, så att pengarna inte bara flödar i\r\nväg. När jag har sett på andra länders system och\r\nförändringar, har jag kommit fram till att om man\r\nbara skapar ett system, där man centralt fastställer\r\nen subventionslista för icke-patenterade\r\nläkemedel, blir det ett väldigt trögrörligt system\r\nsom stänger ute nya tillverkare och de små och\r\nmedelstora företagen.</pre><pre>Enligt min uppfattning bör man föra över pengarna\r\ntill landstingsvisa läkemedelskommittéer. På det\r\nviset skapas 24 delmarknader här i landet, som gör\r\ndet lätt för små tillverkare av läkemedel att komma\r\nin på marknaden. Det är därför som jag yrkar bifall\r\ntill den socialdemokratiska reservationen, som\r\nutgör ett första steg mot en sådan utveckling.</pre><pre>Anf. 22  JOHAN BROHULT (nyd):</pre><pre>Herr talman! Jag tackar så mycket för elogen över\r\natt jag berömde sjukvårdspersonalen. I\r\nsocialutskottet brukar vi säga att när det finns\r\nförutsättningar skall vi försöka nå enighet i olika\r\nfrågor. Vi är eniga om att patienten skall ha det så\r\nbra som möjligt. Således är vi överens om målen\r\nmedan vi diskuterar metoderna.</pre><pre>Det fria vårdsökandet är mycket positivt där det\r\nfungerar. Här nämndes södra Sverige som ett\r\nexempel, och jag ställer mig helt bakom detta.\r\nSocialutskottets ledamöter har varit i Norrland, där\r\nvi fick höra mycket om denna problematik. Vi\r\narbetar på att så småningom försöka tillgodose\r\nNorrlands behov. Vi är medvetna om att det där\r\nfinns mycket att göra.</pre><pre>Det finns också områden i Stockholm där det fria\r\nvårdsökandet inte fungerar, nämligen då man är\r\ngammal och socialt utslagen. Jag önskar att ni som\r\nifrågasätter detta kom till Södersjukhuset för att se\r\nhur vi tvingas behandla våra patienter. Då skulle ni\r\nförstå varför jag anser att en producentoberoende\r\nsjukvårdsförsäkring skulle vara lösningen. Med en\r\nproducentoberoende sjukvårdsförsäkring skulle\r\npatienterna -- och då även de äldre medborgarna --\r\nha laglig rätt till vård och omvårdnad, vilket faktiskt\r\när någonting som man skulle kunna tänka sig att\r\nskriva in i grundlagen.</pre><pre>Anf. 23  LEIF BERGDAHL (nyd):</pre><pre>Herr talman! Det vore bra med mera samarbete\r\nmellan de olika partierna i utskotten. En oerhört\r\nviktig fråga när det gäller sjukvården i Sverige är\r\nprestationsersättning till distriktläkarna. Fram till\r\n1969 ansåg även socialdemokraterna att det skulle\r\nvara bra. Såvitt jag förstår är detta egentligen inte\r\nnågon ideologisk fråga, eftersom tandläkarna\r\nfortfarande har en viss form av tantiemersättning.</pre><pre>Det är nu en stor kris inom den öppna vården.\r\nEnligt uppgifter som man har fått fram -- det är\r\nmycket svårt att få fram uppgifter -- behandlar\r\ndistriktläkare mindre än tio patienter/dag de dagar\r\nhan inte är på kurs, på semester eller har ledigt som\r\njourkompensation. År 1969 behandlade\r\ndistriktläkare 20--50 patienter/dag, och i regel upp\r\nemot 30 patienter/dag. Detta är den stora frågan,\r\noch vi borde alla komma överens om att man skall\r\ninföra någon form av prestationsersättning inom\r\nden öppna vården.</pre><pre>Anf. 24  BÖRJE NILSSON (s):</pre><pre>Herr talman! Johan Brohult sade att problemet\r\nfinns mest i Stockholm. Då får man lösa detta i\r\nStockholm och inte kasta bort sjukvården i hela\r\nlandet. Jag vill påstå att det fria vårdsökandet\r\nfungerar relativt bra ute i landet, men det gäller att\r\nta itu med att reformera sjukvården i Stockholm.\r\nDet är naturligtvis inte acceptabelt att man skriver\r\nut patienter och skickar hem dem innan de är\r\nfärdigrehabiliterade.</pre><pre>Stockholmspolitikerna och alla som är verksamma\r\ninom sjukvården i Stockholm måste ta itu med\r\nproblemet och inte förkasta sjukvården. Den\r\nbehöver förändras i grunden, men inte så att den\r\nblir sämre. Man måste reformera så att den\r\nfungerar bättre.</pre><pre>Anf. 25  JOHAN BROHULT (nyd):</pre><pre>Herr talman! Jag har svårt att se hur man skulle\r\nkunna införa vänstertrafik i Stockholm medan\r\nresten av landet har högertrafik. Således är det inte\r\nmöjligt att tillämpa marknadshushållning i\r\nStockholm och planhushållning i övriga landet.</pre><pre>Jag håller med om att problemet i Stockholm är\r\nspeciellt, vilket jag tidigare berörde. Kommunen\r\nhar så mycket annat att fördela pengarna på, att\r\nendast 64 % av pengarna går till sjukvården.</pre><pre>Detta är ett speciellt problem som vi måste ta itu\r\nmed. Vi måste försöka få kommunalpolitikerna i\r\nStockholm att förstå det här. Det rör sig också om\r\nett riksproblem.</pre><pre>Anf. 26  BÖRJE NILSSON (s):</pre><pre>Herr talman! När man förändrar i Stockholm kan\r\nman utgå ifrån den sjukvård som gäller i landet i\r\növrigt och som är bra. Det är här som det skall\r\nreformeras. Man skall inte ta bort någonting för att\r\nsedan införa något som är sämre.</pre><pre>Överläggningen var härmed avslutad.</pre><pre>(Beslut fattades efter 19 §.)</pre><pre>5 §  Utlänningsnämnd m.m.</pre><pre>Föredrogs</pre><pre>socialförsäkringsutskottets betänkande</pre><pre>1991/92:SfU4 Utlänningsnämnd m.m. (prop.\r\n1991/92:30).</pre><pre>Anf. 27  BERITH ERIKSSON (v):</pre><pre>Herr talman! Vänsterpartiet är positivt till\r\ninrättande av en nämnd för överprövning av\r\nasylärenden, men vi vill att nämnden skall ha en\r\nannan ställning än den som regeringen och\r\nutskottet är beredda att ge den. Vi tycker t.ex. att\r\nrättssäkerhetsskälen bör framhållas som det\r\nviktigaste när det gäller inrättandet av en sådan här\r\nnämnd. Därför vill vi ge nämnden en mycket\r\nstarkare ställning än vad som nu tycks bli fallet. Det\r\nstår i betänkandet att nämnden inte skall utformas\r\nsom en domstol. På ett annat ställe i betänkandet\r\ngör man ändå jämförelsen med en domstol när det\r\ngäller nämndens sammansättning. Jag tycker att\r\nman kan säga att den är utformad som en domstol,\r\nmen den ges inte möjlighet att arbeta som en\r\ndomstol.</pre><pre>Vidare föreslås det att det skall regleras i lag vilka\r\närenden som skall kunna överlämnas till regeringen\r\nför avgörande. Detta är ju också någonting positivt.\r\nDet har ju tidigare varit mycket godtyckligt vilka\r\närenden som skulle överlämnas till regeringen.</pre><pre>När man fortsätter att läsa betänkandet blir man\r\ninte så mycket klokare. Det står att det skall gälla\r\nungefär samma förhållanden som i dag. Den praxis\r\nsom verket har skapat skall alltså gälla även i\r\nfortsättningen.</pre><pre>I vår motion och i vår särmening säger vi att det är\r\nviktigt att nämnden och inte regeringen får skapa\r\npraxis. På den punkten vill vi därför ändra i\r\nlagtexten.</pre><pre>Sedan vill vi också att det skall skrivas in i lagen att\r\närendet måste vara av väsentlig vikt för rikets\r\nsäkerhet eller rikets förhållande till annan stat för\r\natt verket skall vara tvunget att överlämna ärendet\r\ntill regeringen i stället för till nämnden. Naturligtvis\r\nanser vi att det är både önskvärt och möjligt att\r\nnämnden har bra kontakter med bl.a. regeringen,\r\nUD och UNHCR och kan rådfråga i ärenden där\r\nnämnden är osäker.</pre><pre>Vi skriver också i vår motion att vi anser att det på\r\nsikt bör bli ett kontradiktoriskt förfarande vid\r\nnämndsprövningen. I en domstol finns det kärande\r\noch svarande, och vi önskar att det på sikt även vid\r\nbeslut i nämnden skall bli möjligt att t.ex. ha med\r\nen asylsökandes advokat. Många av de ärenden\r\nsom nämnden skall avgöra är livsavgörande för den\r\nenskilda människan på ett mycket mer dramatiskt\r\nsätt än när det t.ex. gäller en person som står åtalad\r\ni en domstol på grund av exempelvis stöld. Man kan\r\ninte bli företrädd och försvarad när skälet till att\r\nman söker asyl ifrågasätts.</pre><pre>Vi skulle för vår del vilja ha ett system med\r\nprövningsnämnder även i första instans. Vi tar inte\r\nupp detta i samband med den här motionen,\r\neftersom det inte hör hemma just där, men vi\r\nkommer att ta upp frågan i en annan motion. Inom\r\nde fyra regioner som vi har i dag bör det finnas\r\nprövningsnämnder som prövar asylärendena även i\r\nförsta instans. Då skulle även här rättssäkerheten\r\nökas, och förtroendet bland allmänheten för att det\r\nfattas rättvisa och riktiga beslut i flyktingärenden\r\nskulle också bli större. Så sent som i går kväll kunde\r\nvi i TV se hur det går till i invandrarverket. En\r\nutredare går in till sin avdelningschef och föredrar\r\närendet, varefter de två tillsammans avgör det.</pre><pre>Muntlig utredning tas upp i betänkandet. Man\r\nutgår ifrån att det hela fungerar vid\r\ninvandrarverket, i första instans. Många har\r\nemellertid kunnat konstatera att det inte gör det. Vi\r\nhar inte med frågan i vår särmening, men vi vill\r\nverkligen poängtera att målet måste vara att man\r\nskall använda sig av muntlig förhandling så ofta som\r\ndet går för sig och kan anses nödvändigt. En\r\nasylsökande bör få större möjligheter att begära\r\nmuntlig förhandling och att också få det.</pre><pre>Flyktingbarnens situation tas också upp i\r\nbetänkandet. Inte heller denna fråga berörs i vår\r\nsärmening. Vi nöjer oss med att konstatera att\r\nfrågan har blivit uppmärksammad. Vi förväntar oss\r\natt det inom en snar framtid skall komma nya\r\ndirektiv från regeringen. Efter det att den nya lagen\r\nantogs visar statistiken hur siffrorna kvartal efter\r\nkvartal bara blir större när det gäller förvar av barn.</pre><pre>Rättshjälpen tas också upp i betänkandet. Även\r\nhär nöjer vi oss med att konstatera att beredning\r\npågår. Vi förväntar oss ett förslag. Här håller vi helt\r\nmed diskrimineringsombudsmannen, som anser att\r\nden nya rättshjälpsmyndigheten skall ta hand om\r\nde här frågorna.</pre><pre>Med detta, herr talman, vill jag yrka bifall till\r\nmom. 1 och 4 i vår särmening.</pre><pre>Anf.28  INGELA MÅRTENSSON (fp):</pre><pre>Herr talman! Det är angeläget att människor som\r\nhar flytt från sina länder och kommit hit för att söka\r\nasyl får en snabb och ur rättssäkerhetssynpunkt så\r\nkorrekt prövning som möjligt.</pre><pre>I dag har de asylsökande rätt att hos regeringen\r\növerpröva ett beslut som har fattats av\r\ninvandrarverket. Under senare år har det blivit en\r\nalltmer omfattande uppgift för invandrarministern\r\natt ta sig an dessa överklagandeärenden. Under\r\nregeringens torsdagssammanträden har beslut\r\nfattats i hundratals frågor. Detta är inte en\r\ntillfredsställande ordning.</pre><pre>Den förra regeringen tillsatte en kommitté med\r\nuppgift att se över instansordningen. Jag satt själv\r\nmed i denna kommitté. Och jag kan nu med glädje\r\nkonstatera att det förslag som kommittén lade fram,\r\nnämligen att en utlänningsnämnd skulle inrättas, är\r\nalla partier nu ense om och beredda att fatta beslut\r\nom.</pre><pre>Vänsterpartiet har, som Berith Eriksson har\r\nredogjort för, i sin meningsyttring framfört en del\r\nandra synpunkter än majoriteten i utskottet, och\r\njag skall beröra dessa.</pre><pre>Det första som Berith Eriksson tog upp gällde\r\nrättssäkerhetsskälen. Jag menar att hela förslaget\r\nom att inrätta en utlänningsnämnd har tillkommit\r\nav rättsäkerhetsskäl, eftersom den ordning som\r\nråder just nu inte är tillfredsställande. Antalet\r\närenden är så stort att man inte kan sätta sig in\r\ntillräckligt i hundratals ärenden under en dag.\r\nDetta är ur rättssäkerhetssynpunkt en brist för den\r\nsökande.</pre><pre>Syftet med inrättandet av denna nämnd är inte bara\r\natt man skall avhända regeringen beslutsfattandet\r\nutan att man skall få en större säkerhet när det\r\ngäller de asylsökandes rättigheter. Därför tror jag\r\natt vi är överens om motiven för att inrätta en sådan\r\nnämnd.</pre><pre>När det gäller överförandet av ärenden från\r\nnämnden till regeringen menar jag att det är en\r\nnyansskillnad mellan vänsterpartiets åsikter och\r\nutskottsmajoritetens. Beträffande överlämnande\r\nav ärenden till regeringen anser vänsterpartiet att\r\nbetydelsen för rikets säkerhet eller annars allmän\r\nsäkerhet eller för rikets förhållande till främmande\r\nmakt eller mellanfolklig organisation skall vara\r\nväsentlig för att detta skall ske.</pre><pre>Sådana ärenden är mycket känsliga. Och i dag\r\navgör regeringen att det är politiska avväganden\r\nsom ligger till grund för hur man fattar besluten. Vi\r\nanser att det är viktigt att detta fortfarande görs av\r\nregeringen, eftersom det handlar om politiska\r\navväganden.</pre><pre>I övriga ärenden är det nämnden själv som får\r\nbestämma i vad mån man vill gå till regeringen för\r\natt få ett utlåtande för praxis. Det skall inte vara på\r\ndet sättet som den förra regeringen föreslog,\r\nnämligen att regeringen skall kunna gå in i enskilda\r\närenden, utan det är nämnden själv som skall\r\nbesluta om den vill lämna över ett ärende för skapa\r\npraxis för speciella grupper.</pre><pre>Vänsterpartiet har i sin meningsyttring även tagit\r\nupp att de i utlänningsnämnden ingående\r\nlekmännen skall vara särskilt insatta i denna typ av\r\närenden. Vi utgår från att de politiska partierna\r\nsom skall tillsätta dessa personer ser till att dessa\r\npersoner har en god insikt i sådana frågor och\r\nintresse för mänskliga rättigheter och\r\nsamhällsförhållanden i främmande länder.</pre><pre>Vänsterpartiet har i sin meningsyttring även tagit\r\nupp att ordföranden inte skall har rätt att fatta\r\nbeslut å nämndens vägnar. Jag sitter själv med i\r\ntotalförsvarets tjänstepliktsnämnd och har en del\r\nerfarenhet av detta. Och jag anser att det är rimligt\r\natt ordföranden kan gå in och fatta beslut i rent\r\nrutinbetonade ärenden och att hela nämnden i\r\nstället koncentrerar sig på ärenden som är av större\r\nbetydelse och som det är viktigare att ta upp till\r\ndiskussion. Om man får bort dessa rutinärenden\r\nblir det mer plats för de ärenden som behöver\r\ndiskuteras.</pre><pre>Det finns i dag möjlighet till muntlig handläggning\r\nnär det gäller invandrarverket. Men möjligheten\r\nkanske inte utnyttjas så mycket. Även när det gäller\r\ndenna nämnd kommer de asylsökande att ha\r\nmöjlighet till en muntlig föredragning. Det påpekas\r\nockså särskilt i propositionen att det kan vara av\r\nstor betydelse och bra för rättssäkerheten om de\r\nasylsökande även muntligt kan framföra sina\r\nåsikter.</pre><pre>Berith Eriksson tog även upp flyktingbarnens\r\nsituation och förvarstagande av barn. Vi i\r\nfolkpartiet har motionerat om att förvarstagande av\r\nbarn inte bör förekomma. Jag vet att\r\ninvandrarministern är särskilt uppmärksam på\r\ndenna situation, och vi får avvakta regeringens\r\nförslag när det gäller flyktningbarnens situation.\r\nTill slut vill jag bara framhålla att det är min\r\növertygelse att utlänningsnämnden kommer att\r\nbidra till att det blir en bättre ordning på\r\nbeslutsfattandet och att det blir en ökad\r\nrättssäkerhet för de asylsökande. Det är verkligen\r\nvälkommet.</pre><pre>Jag yrkar därmed bifall till utskottets hemställan\r\noch avslag på meningsyttringen.</pre><pre>Anf. 29  BERITH ERIKSSON (v) replik:</pre><pre>Herr talman! Det första som Ingela Mårtensson tog\r\nupp, nämligen det stora antalet ärenden som i dag\r\nligger hos regeringen och som skall avgöras varje\r\ntorsdag, kommer vi kanske tillbaka till när vi så\r\nsmåningom skall behandla det förslag som kommer\r\natt läggas fram. Med en bättre hantering i första\r\ninstans tror jag att antalet överklaganden till denna\r\nnämnd kommer att minska.</pre><pre>Ingela Mårtensson sade att rättssäkerheten är det\r\nfrämsta motivet för att inrätta denna nämnd. Då är\r\ndet litet synd att det inte står vare sig i\r\npropositionen eller i betänkandet, utan det påpekas\r\npå flera ställen att denna nämnd inrättas för att\r\navlasta regeringen arbetsuppgifter.</pre><pre>Vår motion handlar inte om, och jag har inte heller\r\ntalat om, de ärenden som nämnden själv skall\r\nbesluta om att överlämna till regeringen. Vad det\r\nhandlar om är verkets möjligheter att lämna över\r\närenden till regeringen och alltså ställa nämnden off\r\nside.</pre><pre>Vad är rutinärenden? I betänkandet står det att\r\n''ordföranden ensam bör få avgöra frågor om\r\ninhibition''. Ja visst, men i fråga om avvisningar\r\nställer vi oss mycket frågande. Den typ av ärenden\r\nsom inte gäller sakfrågor som går den asylsökande\r\nemot bör ordföranden ensam kunna få avgöra. Men\r\närenden som i sak gäller asylprövning anser vi inte\r\natt ordföranden ensam skall kunna avgöra.</pre><pre>Anf. 30  INGELA MÅRTENSSON (fp)\r\nreplik:</pre><pre>Herr talman! Vi skall kanske inte ytterligare\r\ndiskutera motiven för själva införandet av den här\r\nnämnden. Men jag vill poängtera att just detta med\r\natt man avlastar regeringen i sig innebär en ökad\r\nrättssäkerhet. Den belastning som\r\ninvandrarministern haft har ju inte varit en\r\ntillfredsställande ordning ur\r\nrättssäkerhetssynpunkt. Det har ju därmed inte\r\nvarit möjligt att gå in i de olika ärendena. Det ligger\r\ndärför i sakens natur att rättssäkerheten måste öka.</pre><pre>När det gäller rutinärendena menar jag att det finns\r\närenden som inte behöver tas upp i nämnden och\r\nsom kan karakteriseras som rutinärenden. I de\r\nfallen är det en fördel att ärendena kan avgöras av\r\nordföranden. Det kommer ändå att bli fråga om\r\nmånga ärenden. Tidsutrymmet för diskussioner i\r\nenskilda ärenden kommer att bli ett annat jämfört\r\nmed hur det har varit hittills. Således är det viktigt\r\natt den diskussionen får ett större utrymme och att\r\nrutinärenden kan avgöras av ordföranden. Jag\r\nanser inte att detta kommer att innebära någon\r\nförsämring när det gäller rättssäkerheten.</pre><pre>Anf. 31  MAUD BJÖRNEMALM (s):</pre><pre>Herr talman! I socialförsäkringsutskottets\r\nbetänkande behandlas regeringens proposition om\r\nen utlänningsnämnd -- en fristående nämnd som\r\nskall överpröva de utlänningsärenden som i dag\r\navgörs av regeringen. Förslaget om en\r\nutlänningsnämnd ingår i den proposition om en\r\naktiv flykting- och immigrationspolitik som den\r\nsocialdemokratiska regeringen i våras lade på\r\nriksdagens bord. Men den tillträdande nya\r\nregeringen drog snabbt tillbaka det här förslaget.\r\nNu kommer det tillbaka i form av en proposition.\r\nFörslaget är bra och i stort sett detsamma som det\r\nsocialdemokratiska. Vi yrkar således bifall till\r\npropositionen.</pre><pre>Några synpunkter vill jag ändå anföra. I\r\nMorgonekot den 21 november kunde man höra\r\nnyheten om vem som skulle bli huvudordförande i\r\nden nya utlänningsnämnden. Det var intressant,\r\nmed tanke på att ärendet inte var slutbehandlat i\r\nutskottet -- dvs. betänkandet var inte justerat.\r\nDetta gjordes senare under dagen. Regeringen bryr\r\nsig tydligen inte om att avvakta vare sig utskottets\r\nställningstagande eller riksdagens beslut. Handlar\r\ndet om nonchalans gentemot riksdagen eller om\r\nmaktfullkomlighet? Den frågan måste ställas. Om\r\nden förra regeringen skulle ha gjort på samma sätt\r\nskulle folkpartiet säkert direkt ha gjort en KU-\r\nanmälan.</pre><pre>Enligt det aktuella förslaget i den\r\nsocialdemokratiska propositionen var det tänkt att\r\nutlänningsnämnden skulle starta sin verksamhet\r\nden 1 juli 1992. Den nuvarande regeringen föreslår\r\nnu att verksamheten skall starta redan den 1 januari\r\n1992. I dag, när riksdagen alltså skall fatta beslut,\r\när det den 4 december. Förslaget innebär\r\ngenomgripande förändringar i många avseenden.\r\nÄr det då realistiskt att tro att verksamheten kan\r\nkomma i gång och fungera när tiden är så kort?</pre><pre>Tre heltidsanställda orförande skall utses -- ja, en är\r\ntydligen redan utsedd. Därtill kommer ersättare\r\noch 15 förtroendevalda ledamöter. Vidare skall\r\nkansliet ha lokaler. Såvitt jag vet är det här ännu\r\ninte bestämt, även om man i morse i Dagens\r\nNyheter kunde läsa om motsatsen. Dessutom skall\r\nledamöterna enligt propositionen ha ordentlig\r\ninformation och utbildning om lagstiftningen. Till\r\ndetta kommer att vi har juloch nyårshelgen framför\r\noss.</pre><pre>Mot den bakgrunden frågar jag: Varför har ni så\r\nbråttom? Utskottets talesman kan kanske ge en\r\nförklaring. Jag vänder mig till utskottets talesman,\r\neftersom invandrarministern inte befinner sig i\r\nkammaren. Hade det inte varit bättre med en\r\nnämnd som träder i arbete med en väl intrimmad\r\noch fungerande organisation den 1 juli?</pre><pre>Frågan är om den här stora brådskan gagnar de\r\nasylsökande. Fungerar nämnden inte fullt ut den\r\n1 januari medför det extra väntan och onödigt\r\nlidande för de asylsökande. Redan i dag är antalet\r\närenden som väntar på regeringsbeslut ca 5 400.\r\nDet betyder att det är ca 11 000 människor som\r\nväntar på ett besked. De som står längst fram i kön\r\nhar väntat länge. Ca 2 000 ärenden betyder att 18\r\nmånader inte räcker till, och 2 000 ärenden betyder\r\natt det handlar om drygt 4 000 människor --\r\nmänniskor som länge väntat på besked och som på\r\ndetta sätt får vänta ännu längre.\r\nErfarenhetsmässigt vet vi att det tar tid innan en ny\r\norganisation fungerar fullt ut. Naturligtvis måste\r\ndet också gälla för den nya utlänningsnämnden.\r\nFörmodligen kommer alltså antalet ärenden att öka\r\nytterligare.</pre><pre>Detta är inhumant och rimmar enligt min\r\nuppfattning illa med den humana och generösa\r\nflyktingpolitik som folkpartiet påstår sig vilja föra.</pre><pre>Anf. 32  INGELA MÅRTENSSON (fp)\r\nreplik:</pre><pre>Herr talman! Maud Björnemalm nämnde ett inslag\r\ni radion där det talats om att beslut redan fattats av\r\nregeringen angående en av ordförandena i\r\nutlänningsnämnden. Jag vill framhålla att lämnad\r\nuppgift var felaktig. Beslut har nämligen inte\r\nfattats. Självfallet har beslut inte fattats, eftersom\r\nnämnden ännu inte har tillkommit. Beslut därom\r\nhar inte fattats av regeringen, som ju har att först\r\navvakta riksdagens beslut.</pre><pre>Däremot måste man naturligtvis förbereda sig, så\r\natt det finns en fungerande organisation fr.o.m. den\r\n1 januari. Det är ju avsikten.</pre><pre>Maud Björnemalm är orolig. Hon fruktar att det\r\nblir en förlängning av hanteringen och hänvisar till\r\nde köer som i dag finns. Då vill jag säga att den här\r\nnämnden egentligen hade behövt inrättas mycket\r\ntidigare. Det är nu mycket bråttom. Det gäller ju\r\natt kunna hantera alla ärenden. Genom att en\r\nnämnd inrättas får vi helt andra möjligheter. Flera\r\nmänniskor tar då del i beslutsfattandet, och arbetet\r\nmed dessa saker kan pågå under en hel vecka i\r\nstället för under en dag i veckan. Så är det ju just\r\nnu, och så har det varit under en längre tid. Det är\r\nsåledes verkligen angeläget att den här nämnden\r\nkommer till stånd.</pre><pre>När det gäller beredningen av ärendena vill jag\r\nerinra om att det i dag finns ett sextiotal personer\r\npå arbetsmarknadsdepartementet som bereder\r\närendena åt regeringen. Dessa personer kommer i\r\nstället att arbeta för den nya nämnden. Det är alltså\r\ninte helt nya människor som kommer in här, utan\r\ndet finns faktiskt redan en organisation. Sedan\r\ntillkommer de som skall delta i själva besluten i\r\nnämnen. Det finns en beredning i det\r\nsammanhanget när det gäller detta med hur\r\norganisationen skall fungera.</pre><pre>Jag tycker alltså att det är högst angeläget att den\r\nhär nämnden kommer till stånd så snart som\r\nmöjligt.</pre><pre>Anf. 33  MAUD BJÖRNEMALM (s)\r\nreplik:</pre><pre>Herr talman! Skall jag tolka Ingela Mårtenssons\r\nsvar så, att den i Morgonekot namngivna personen\r\ninte blir huvudordförande i den nya\r\nutlänningsnämnden?</pre><pre>Sedan vill jag säga att jag också tycker att det är bra\r\natt en utlänningsnämnd inrättas. Men jag oroar mig\r\növer den knappa tid som står till förfogande fram\r\ntill dess att nämnden skall börja fungera samt över\r\nden anhopning av ärenden som det naturligtvis blir\r\nfråga om innan den nya organisationen fungerar\r\nordentligt.</pre><pre>Anf. 34  INGELA MÅRTENSSON (fp)\r\nreplik:</pre><pre>Herr talman! Nej, Maud Björnemalm, det skall\r\ninte tolkas så, att personen i fråga inte kommer att\r\nbli föreslagen. Vad det handlar om är ett förslag om\r\natt den här personen skall utses. Det beslutet fattar\r\nregeringen efter det att riksdagen beslutat om\r\ninrättandet av den här nämnden.</pre><pre>Sedan till frågan om anhopningen av ärenden. Ja,\r\ndet har varit en enorm anhopning av ärenden under\r\nde senaste åren och därför behövs det en bättre\r\norganisation. Det är vi alla överens om. Ju tidigare\r\nen sådan kommer till stånd, desto bättre är det.</pre><pre>Anf. 35  MAUD BJÖRNEMALM (s)\r\nreplik:</pre><pre>Herr talman! Enligt tidningsuppgifter vill\r\ninvandrarministern inte fatta negativa beslut. Skall\r\nman tolka det så, Ingela Mårtensson, att\r\ninvandrarministern endast fattar positiva beslut,\r\nmedan de negativa besluten överlåts på den nya\r\nutlänningsnämnden?</pre><pre>Talmannen anmälde att Ingela Mårtensson anhållit\r\natt till protokollet få antecknat att hon inte ägde\r\nrätt till ytterligare replik.</pre><pre>Anf. 36  ANITA JOHANSSON (s):</pre><pre>Herr talman! Jag skall säga några ord om vår\r\nmotion, som handlar om lokaliseringen av\r\nutlänningsnämndens kansli. I propositionen sägs\r\natt nämndens kansli bör lokaliseras till Stockholm\r\neller Stockholms närhet. Jag instämmer i\r\nregeringens motiv för detta förslag.</pre><pre>Haninge kommun har under de senaste åren mist\r\nmånga statliga arbetsplatser. Det har berört\r\nungefär 200 anställda. Jag anser att staten har ett\r\nstort ansvar för att förlägga ny verksamhet till\r\nHaninge kommun. Där finns det många lämpliga\r\nlokaler. Som exempel kan nämnas de som\r\nförsäkringsrätten har lämnat. De ligger nära\r\npendeltågsstationen i Haninge centrum, och\r\npendeltåget har god turtäthet till Stockholms\r\ncentral. För dem som vill flytta till Haninge finns\r\ngoda möjligheter att finna en bra bostad. Haninge\r\nkommun har ett rikt kultur- och fritidsutbud samt\r\nen god kommunal service.</pre><pre>Utskottet skriver att frågan om var kansliet skall\r\nplaceras skall avgöras av regeringen. Jag förutsätter\r\natt man nu i regeringen tar ställning för Haninge\r\nkommun, inte minst med tanke på att så många\r\nborgerliga ledamöter i denna kammare har uttalat\r\nsig för att man måste ta hänsyn till den regionala\r\nobalansen i den här regionen.</pre><pre>Herr talman! Om det som står i Dagens Nyheter i\r\ndag är sant, att kansliet skall ligga i centrala\r\nStockholm, beklagar jag det djupt. Jag har en fråga\r\ntill Ingela Mårtensson eller kanske till Gullan\r\nLindblad, som sitter i kammaren: Vad vet ni om\r\nlokaliseringen av detta kansli? Om\r\ntidningsuppgiften är riktig förutsätter jag att Pär\r\nGranstedt, Ylva Annerstedt och många andra som\r\nhär i kammaren har talat om den inomregionala\r\nobalansen i denna region tar till orda och påverkar\r\nsin regering.</pre><pre>Jag har inget eget yrkande.</pre><pre>Anf. 37  INGELA MÅRTENSSON (fp)\r\nreplik:</pre><pre>Herr talman! Jag kan instämma i Anita Johanssons\r\nönskan att allting inte skall placeras centralt i\r\nStockholm. Jag skulle gärna ha sett att nämnden\r\nplacerats i Göteborg. Skälen till att det inte blir så\r\nhar framförts i utskottsbetänkandet. Det gäller\r\nockså svårigheter med rekrytering av personal. Jag\r\nfår lov att böja mig för det.</pre><pre>När det gäller var lokalerna skall placeras har vi i\r\nutskottet varit överens om att regeringen får avgöra\r\ndetta. Jag har inga uppgifter att lämna om hur man\r\nhar avancerat i frågan om lokalerna, så jag kan inte\r\nsvara på Anita Johansson fråga.</pre><pre>Anf. 38  ANITA JOHANSSON (s) replik:</pre><pre>Herr talman! Jag tackar Ingela Mårtensson. Nu har\r\njag en till som kan stödja lokaliseringsförslaget.</pre><pre>Anf. 39  HANS GÖRAN FRANCK (s):</pre><pre>Herr talman! Även jag kan instämma i det\r\nanförande som Anita Johansson höll. Det är en\r\nmotion som jag står bakom.</pre><pre>Men jag har begärt ordet för att komma med några\r\nsynpunkter på detta regeringsförslag. Det är i stort\r\nsett bra. Jag har tillsammans med andra\r\nsocialdemokrater långt tidigare väckt förslag om en\r\nförändring i den här riktningen. Det borde ha\r\ngenomförts långt tidigare. Men nu finns ett förslag\r\nsom jag utgår ifrån får erforderliga resurser för att\r\nidén skall kunna fungera väl.</pre><pre>Invandrarministern har sagt att tidigareläggningen\r\nskall innebära att det blir särskilda resurser. Det\r\nvore av intresse att veta vad Ingela Mårtensson kan\r\nsäga på den punkten. Har man nu verkligen\r\nförberett den saken, och vilka resurser rör det sig\r\nom? De måste i stort sett finnas från den första\r\njanuari.</pre><pre>I propositionen läggs huvudvikten vid\r\neffektiviteten, och effektiviteten är naturligtvis\r\nockså viktig sett ur rättssäkerhetssynpunkt. Men\r\nman kunde ha markerat rättssäkerhetsfrågorna och\r\nfått vissa andra lösningar på dem. Men jag utgår\r\nifrån att det här förslaget kommer att följas upp\r\nnoga. Det är mycket viktigt att detta kommer att\r\nfungera väl. Vi hade en gång i tiden en\r\nutlänningsnämnd som avskaffades, där det fanns\r\nbrister. Men jag anser att det bör finnas hyggliga\r\nförutsättningar för att detta skall fungera, om man\r\nverkligen är vaksam på att göra de förändringar\r\nsom kan behövas.</pre><pre>Regeringen har haft mer än 10 000 ärenden per år\r\natt handlägga. Det är en viktig avlastning som kan\r\nske. Det måste betyda att vi skall kunna få en\r\nmycket mer aktiv och solidarisk både flykting- och\r\ninvandrarpolitik som ett resultat av detta.</pre><pre>Jag menar också att det nu, när man har fått en\r\növerklagningsinstans av det här slaget, finns\r\nanledning att överväga om man inte bör -- där kan\r\njag hänvisa till det som Berith Eriksson sade, fast\r\njag för min del vill säga överväga och utreda -- ha\r\nsådana här instanser i första omgången.\r\nInvandrarverket kan förvisso besluta i alla de\r\närenden som är uppenbara, men frågan är om man\r\nskall ha en särskild ordning här. Det bör utredas,\r\ntycker jag.</pre><pre>Några saker till tycker jag att det finns anledning att\r\nsäga någonting om. Jag tycker kanske att Ingela\r\nMårtensson litet för lätt halkade över frågan om\r\nmuntlighet. Hon har själv varit med i\r\nkonstitutionsutskottet och känner till\r\nkonstitutionsutskottets mycket starka kritik på den\r\nhär punkten. När vi vet att det är mycket sällsynt\r\nmed muntligt förfarande i invandrarverket, är det\r\nganska märkligt när det står i utskottsbetänkandet\r\natt det inte skall bli tillnärmelsevis lika vanligt i\r\növerklagningsinstansen. Det är mycket svårt att\r\nkomma särskilt långt med den inskränkningen när\r\nföreteelsen är så litet förekommande i första\r\ninstansen. Att då säga att det inte skall bli\r\ntillnärmelsevis lika mycket i andra instansen är\r\nmärkligt. På den här punkten är det verkligen\r\nangeläget att säga att om inte de gällande reglerna\r\nföljs, måste de förstärkas och förbättras.</pre><pre>Jag vill också gärna säga att jag instämmer i\r\ndiskrimineringsombudsmannens förslag rörande\r\noffentliga biträden. Den ordning som har gällt nu\r\nhar alls inte fungerat väl. Jag utgår ifrån att\r\nregeringen snart kommer med ett förslag på den här\r\npunkten.</pre><pre>Det är också nödvändigt och mycket angeläget, på\r\ngrund av de brister som socialstyrelsen har\r\nkonstaterat då det gäller flyktingbarnen -- kritik har\r\näven kommit från annat håll --, att det nu snarast\r\nkommer ett förslag som förbättrar flyktingbarnens\r\nställning. Det kan inte accepteras att\r\nförvarstagandet får fortgå på det sätt som har skett.</pre><pre>Anf. 40 PÄR GRANSTEDT (c):</pre><pre>Fru talman! Jag vill göra en liten kommentar när\r\ndet gäller frågan om lokaliseringen. Jag instämmer\r\nmed Anita Johansson om vikten av att\r\nmyndigheten lokaliseras utanför Stockholms\r\ninnerstad.</pre><pre>Staten är en viktig och dominerande arbetsgivare i\r\nStockholmsregionen och har ett mycket stort\r\nansvar för att arbetstillfällen i regionen är så ojämt\r\nfördelade. Det får stora konsekvenser i form av\r\ntröttande arbetsresor. Vi måste bygga upp en\r\ntrafikapparat som för in massor av människor till\r\ninnerstaden varje morgon och ut från innerstaden\r\nvarje kväll, vilket innebär stora sociala\r\npåfrestningar och mycket stora\r\nsamhällsekonomiska kostnader.</pre><pre>I och med regeringsskiftet år 1982 avbröts tyvärr\r\nden strävan att få en bättre fördelning av statliga\r\narbetsplatser inom regionen som den tidigare icke-\r\nsocialistiska regeringen hade haft. När det gäller\r\nstatlig verksamhet i förortsområdena har tvärtom\r\nskett en utarmning. Nedläggningen av\r\nförsäkringsrätten i Handen är ett av många\r\nexempel på detta. Men det innebär också att det nu\r\nfinns bra lokaler i Handen som skulle kunna\r\nanvändas för detta ändamål.</pre><pre>Lokaler i litet mindre centrala lägen är dessutom\r\nbilligare än lokaler i Stockholms innerstad. I det\r\npressade statsfinansiella läge som vi befinner oss i\r\nfinns det ytterligare skäl för att se till att denna\r\nmyndighet inte placeras i innerstaden utan en bit ut,\r\noch Handen är ett mycket bra förslag. Jag har också\r\nunder hand försökt att framföra den synpunkten till\r\nregeringen, och jag hoppas att den återknyter till\r\ntidigare traditioner och verkligen ser till att det blir\r\nen bättre fördelning av den statliga sysselsättningen\r\ni Stockholmsregionen.</pre><pre>Anf. 41 INGELA MÅRTENSSON (fp):</pre><pre>Fru talman! Jag vill först och främst svara på den\r\nfråga Hans Göran Franck ställde i sitt anförande.\r\nDen 11 december kommer vi här i kammaren att ta\r\nställning till frågan om resurserna. Då kommer\r\nnämligen socialförsäkringsutskottets förslag till\r\ntilläggsbudget, som belöper sig på över 24 milj.kr.,\r\natt behandlas.</pre><pre>Det är bra att vi alla är överens om att det blir en\r\nbättre ordning med den nya nämnden. Det känns\r\nbra att alla ställer upp så helhjärtat bakom detta,\r\näven om vi har litet olika uppfattning om hur det\r\nskall gå till. Det är viktigt att man följer upp denna\r\nverksamhet, ser hur det fungerar och kan göra\r\njusteringar i de fall som behövs.</pre><pre>När det gäller frågan om muntlig förhandling\r\nframgår av utskottets betänkande att utskottet\r\nanser att sådan kan vara bra ur\r\nrättsäkerhetssynpunkt. Jag kan hålla med Hans\r\nGöran Franck om att det kanske låter litet konstigt\r\nmed tanke på att förfarandet inte varit särskilt\r\nfrekvent inom invandrarverket. Men riksdagen har\r\ngenom konstitutionsutskottet uttalat att muntlig\r\nförhandling borde ha utnyttjats oftare inom\r\ninvandrarverket och kritiserat verket på just den\r\npunkten med tanke på hur viktigt det kan vara att\r\nman också får framföra sina synpunkter muntligen.\r\nJag utgår ifrån att man också inom denna nämnd\r\nkommer att ta till vara den möjligheten.</pre><pre>Anf. 42 ANITA JOHANSSON (s):</pre><pre>Fru talman! Det är bra, Pär Granstedt, att vi nu\r\narbetar tillsammans när det gäller frågan om\r\nlokaliseringen. Det är också sant att många statliga\r\narbeten har försvunnit från Stockholmsregionen,\r\nmen den utvecklingen har vi också varit eniga om.\r\nVi har varit överens om att hela landet skall leva.\r\nDet jag talat om är vikten av att vi nu inte återigen\r\nskall få en lokalisering mitt i centrala Stockholm,\r\nutan en lokalisering till söderkommunerna, som så\r\nväl behöver en sådan. Jag kommer att följa denna\r\nfråga mycket noga.</pre><pre>Anf. 43 PÄR GRANSTEDT (c):</pre><pre>Fru talman! Jag vill bara uppmärksamma Anita\r\nJohansson på att det jag kritiserade inte var att det\r\nförsvann statliga arbetstillfällen från\r\nStockholmsregionen utan att det i så stor\r\nutsträckning var de arbetstillfällen som fanns ute i\r\nförorterna som försvann. Haninge har t.ex.\r\ndrabbats hårt. Det är därför viktigt att nu åter\r\nlokalisera statliga arbetstillfällen till förorterna.\r\nDetta är då ett mycket bra tillfälle, och det är vi\r\ntydligen ense om.</pre><pre>Överläggningen var härmed avslutad.</pre><pre>(Beslut fattades efter 19 §.)</pre><pre>6 § Trädgårdsnäringen</pre><pre>Föredrogs</pre><pre>jordbruksutskottets betänkande</pre><pre>1991/92:JoU6 Trädgårdsnäringen.</pre><pre>Talmannen konstaterade att ingen talare var\r\nanmäld.</pre><pre>(Beslut fattades efter 19 §.)</pre><pre>7 § Riksdagens revisorers verksamhet under\r\nbudgetåret 1990/91</pre><pre>Föredrogs</pre><pre>finansutskottets betänkande</pre><pre>1991/92:FiU5 Riksdagens revisorers verksamhet\r\nunder budgetåret 1990/91 (redog. 1991/92:2).</pre><pre>Talmannen konstaterade att ingen talare var\r\nanmäld.</pre><pre>(Beslut fattades efter 19 §.)</pre><pre>8 § Vissa ändringar i aktiebolagslagen</pre><pre>Föredrogs</pre><pre>lagutskottets betänkande</pre><pre>1991/92:LU10 Vissa ändringar i aktiebolagslagen\r\n(1975:1385) (prop. 1990/91:198).</pre><pre>Talmannen konstaterade att ingen talare var\r\nanmäld.</pre><pre>(Beslut fattades efter 19 §.)</pre><pre>9 § Förverkande av rätt att ta arv, m.m.</pre><pre>Föredrogs</pre><pre>lagutskottets betänkande</pre><pre>1991/92:LU11 Förverkande av rätt att ta arv, m.m.\r\n(prop. 1990/91:194).</pre><pre>Talmannen konstaterade att ingen talare var\r\nanmäld.</pre><pre>(Beslut fattades efter 19 §.)</pre><pre>10 § Atomansvarighetslagen m.m.</pre><pre>Föredrogs</pre><pre>lagutskottets betänkande</pre><pre>1991/92:LU12 Atomansvarighetslagen m.m. (prop.\r\n1991/92:31).</pre><pre>Anf. 44 JOHN ANDERSSON (v):</pre><pre>Fru talman! Detta betänkande från lagutskottet\r\nbehandlar frågan om att godkänna ett protokoll\r\nrörande tillämpningen av två internationella\r\növerenskommelser på atomansvarighetsområdet\r\noch vidare en ändring i den svenska\r\natomansvarighetslagen. Regeringen har i\r\npropositionen föreslagit att det högsta\r\nskadeståndsbelopp för vilket innehavaren av en\r\nkärnkraftsanläggning svarar höjs från 800 milj.kr.\r\ntill 1,2 miljarder kronor. I anledning av\r\npropositionen har två motioner väckts, en från\r\nvänsterpartiet och en från centern.</pre><pre>När det gäller vänsterpartiets motion framhåller vi\r\natt det för företag som bedriver farlig verksamhet\r\nnormalt gäller ett s.k. strikt ansvar. Det betyder att\r\nden som bedriver en viss verksamhet skall ersätta\r\nskador av densamma även om uppsåt eller\r\nvårdslöshet ej förelegat, och ansvaret är dessutom\r\nobegränsat. Men när det gäller konsekvenser av\r\nkärnkraftsolyckor är det emellertid annorlunda.\r\nHär finns ett begränsat ansvar för\r\nkärnkraftsindustrin, och det gäller även det statliga\r\nansvaret. Om en stor olycka skulle hända, får\r\nkanske allmänheten själv stå sitt kast.</pre><pre>Vi delar också de synpunkter som framförts i\r\ncentermotionen, bl.a. om det anstötliga i att vid en\r\neventuell allvarlig olycka i ett kärnkraftverk skulle\r\ntusentals företag och enskilda förlora egendom och\r\ntvingas i konkurs, medan reaktorägarna skulle\r\ninkassera försäkringarna.</pre><pre>Självfallet inser vi att inget försäkringsbolag eller\r\ngrupp av bolag kan åta sig att teckna försäkringar i\r\nden storleksordning som det här kan bli fråga om.\r\nDet gör att man måste överväga andra lösningar på\r\nproblemet. En lösning kan vara att staten tar på sig\r\ndet fulla skadeståndsansvaret, eller också får man\r\nse till att verksamheten upphör. Vi tycker det är\r\nmärkligt att inte marknadskrafterna skall gälla även\r\nnär det handlar om kärnkraften.</pre><pre>Fru talman! Med detta vill jag yrka bifall till den\r\nmeningsyttring som finns fogad till betänkandet.\r\nDen meningsyttringen omfattar även de\r\nsynpunkter som finns framförda i centermotionen.</pre><pre>Anf. 45 BENGT KINDBOM (c):</pre><pre>Fru talman! Ansvaret vid en atomolycka kan inte\r\növerblickas, och det får även internationella\r\nkonsekvenser. Det faktumet är en del av\r\nbakgrunden till att man i detta sammanhang har en\r\ninternationell reglering på samma sätt som för\r\noljeskador och annat som kan vara av\r\ngränsöverskridande karaktär.</pre><pre>I betänkandet finns en redogörelse för bakgrunden\r\ntill det ärende som behandlas i dag och de\r\nkonventioner, protokoll och annat som gäller. Jag\r\nber, fru talman, att få hänvisa till betänkandet, och\r\njag går inte närmare in på den bakgrunden.</pre><pre>När energiuppgörelsen träffades mellan\r\nsocialdemokraterna, folkpartiet liberalerna och\r\ncentern togs även denna fråga upp. Inriktningen\r\nvar att man även skulle höja gränsen för det högsta\r\nskadeståndsbelopp som anläggningsinnehavarna\r\nskall svara för.</pre><pre>Man konstaterade också att det inte var förenligt\r\nmed Pariskonventionen att ålägga\r\nanläggningsinnehavaren ett obegränsat ansvar,\r\nmen man sade att regeringen med hänsyn till\r\nfrågans vikt aktivt bör driva frågan om ett vidgat\r\nansvar i internationella sammanhang. I\r\nbetänkandet finns också redovisat att andra länder,\r\nt.ex. Tyskland, Nederländerna och Frankrike, har\r\nhögre skadeståndsbelopp.</pre><pre>De två motioner som lagutskottet har behandlat i\r\nsamband med propositionen tar fasta på detta med\r\nett höjt belopp. Det har också utskottet gjort när\r\nman har besvarat motionerna. Man har där lagt fast\r\natt det inte är fråga om att ställa sig utanför det\r\nersättningssystem som gäller i Västeuropa. På den\r\npunkten är vi eniga. Vi måste alltså ha den här\r\nformen av reglering.</pre><pre>Men när det gäller den framtida regleringen och de\r\nframtida skadeståndsbeloppen -- det är ju det\r\ndiskussionen gäller i motionerna -- säger utskottet\r\natt regeringen noga måste följa den här\r\nutvecklingen och efter hand som förhållandena\r\nändras och medger ett ökat skadeståndsansvar skall\r\nman återkomma till riksdagen med förslag. Vi har\r\nockså sagt att det kan se egendomligt ut att en så\r\nstor del av försäkringskapaciteten tas i anspråk för\r\nsjälva atomkraftsanläggningen och inte för de\r\nmänniskor och deras egendom som kan komma att\r\ndrabbas av en olycka. Utskottet säger att det mot\r\nden bakgrunden finns all anledning för regeringen\r\natt ta upp överläggningar med kärnkraftsindustrin\r\noch att man skall arbeta med frågan om att höja\r\nbeloppen. Med detta konstaterar vi också att det\r\ninte behövs något särskilt tillkännagivande till\r\nregeringen. Vi utgår ifrån att regeringen tar fasta på\r\nvad utskottet har sagt. Det är alltså regeringens\r\nuppgift nu att följa denna fråga.</pre><pre>Därmed, fru talman, yrkar jag bifall till hemställan\r\ni utskottets betänkande.</pre><pre>När det gäller meningsyttringen från John\r\nAndersson ansluter han sig där till att anta det\r\npropositionsförslag som ligger. Han har sedan, i\r\nsamma riktning som motionerna, utvecklat vad\r\nregeringen vidare bör göra och talar i\r\nmeningsyttringen om den framtida höjningen av\r\nbeloppsgränsen. Detta gör ju utskottet också. Jag\r\nyrkar avslag på yrkandet från John Andersson.</pre><pre>Anf. 46 JOHN ANDERSSON (v) replik:</pre><pre>Fru talman! Jag kan hålla med Bengt Kindbom\r\nom att det finns mycket av vänlig skrivning i\r\nbetänkandet. Det handlar om att det finns all\r\nanledning att följa, utskottet understryker,\r\nutskottet framhåller och utskottet säger att det skall\r\nägnas all uppmärksamhet, men faktum kvarstår att\r\nman inte tillkännager till regeringen det önskvärda\r\ni en förändring på det här området. Det händer ju\r\ningenting. Det är endast välvilliga skrivningar från\r\nutskottets sida.</pre><pre>Anf. 47 LENNART DALÉUS (c):</pre><pre>Fru talman! Det sägs att detta är en konstig och\r\nunderlig lagstiftning. Det är inte hela sanningen.\r\nVerkligheten är att den lagstiftning som finns i dag\r\nnär det gäller atomansvaret är sjuk. Skälet till att\r\nden är sjuk är naturligtvis dess tillkomst. Den\r\ntillkom på den tiden när man oreserverat hyllade\r\nkärnkraften. Detta illustreras tydligt av den text\r\nsom fanns i atomansvarighetsutredningen när den\r\npresenterade sitt förslag i slutet av 50-talet.</pre><pre>Där talade man om att man var nödgad att ta\r\natomkraften i anspråk, kosta vad det kosta vill.\r\nMan talade om att det var orimligt att kärnkraften\r\nålades stora kapitalkostnader, eftersom man skulle\r\nta kärnkraften i anspråk. Man sade att det inte var\r\nsannolikt att någon, bortsett möjligen från staten,\r\nskulle vilja satsa kapital i en atomanläggning utan\r\nansvarighetsbegränsning. Det var nog ett riktigt\r\nkonstaterande.</pre><pre>Vi har ju dess bättre haft en förändring i\r\nsamhällsdebatten sedan dess och även en\r\nförändring i synen på kärnkraften. Men detta finns\r\nalltså kvar som en kvarleva.</pre><pre>Det kan var och en som vill se hur sjuk den här\r\nlagstiftningen är förvissa sig om, genom att gå hem\r\noch titta i sin hemförsäkring. Där kan man finna att\r\nen bra hemförsäkring täcker det allra mesta som\r\nkan drabba en rent materiellt sett. Den täcker\r\njordbävningar från, jag tror, 4,4 på Richterskalan.\r\nDen täcker vattendammras, för att nu ta en\r\nenergianläggning som ett exempel. Det täcks i en\r\nvanlig hemförsäkring. Men hemförsäkringen gör\r\nundantag på två punkter. Den ena är världskrig och\r\nden andra är kärnkraftsolyckor. Där kan man till att\r\nbörja med se i vilket sällskap kärnkraften befinner\r\nsig när professionella riskvärderare som\r\nförsäkringsbolag skall titta på den.</pre><pre>Skälet till att de här undantagen finns i våra\r\nhemförsäkringar är att det finns en\r\nundantagslagstiftning i form av\r\natomansvarighetslagen. Den härstammar, som jag\r\nsade tidigare, fru talman, från en tid som är så\r\nuppenbart förlegad. När vi nu har riksdagsbeslut\r\nom att kärnkraften skall avvecklas är det ju rimligt\r\natt man ser till att lagstiftningen fortsättningsvis\r\ninte innebär ett ekonomiskt gynnande av\r\nkärnkraften. Det nya majoritetsförhållandet i\r\nriksdagen borde också ge stöd för en reform som\r\ninnebär att man stärker skyddet för äganderätten\r\noch ersätter en politisk värdering av kärnkraften\r\nmed en marknadsvärdering. Då minskar\r\nbetydelsen av statliga garantier för den här i stora\r\nstycken privatekonomiska verksamheten.</pre><pre>Detta har man nu gjort i andra länder. I Tyskland\r\nt.ex. har man gått utöver det som är golv i de\r\ngällande konventionerna och också förbehållit sig\r\nregressrätt gentemot reaktorägarna på belopp som\r\nblir större än vad det bottenliggande ansvaret skulle\r\nkunna tänkas vara.</pre><pre>Det finns som sagt försäkringar, och som har\r\npåpekats här tidigare är det man kallar\r\nförsäkringsutrymmet begränsat, eftersom\r\nreaktorägarna på grund av krav från sina långivare\r\nhar tagit höga försäkringar på den egna\r\negendomen. Därmed har man liksom betat av en\r\nstor del av det försäkringsutrymme som finns. Kvar\r\nblir alltså väsentligt mindre för dem som kan\r\nkomma att drabbas, dvs. för tredje man.</pre><pre>Fru talman, konsekvenserna av detta blir att om\r\nman tar en osannolik, men tänkbar, mycket\r\nallvarlig olycka i t.ex. Forsmark, skulle tusentals\r\nföretag och enskilda förlora egendom och tvingas i\r\nkonkurs medan reaktorägarna skulle inkassera\r\nförsäkringar på verket som uppgår till 9 miljarder\r\nkronor. På detta sätt skulle de själva gå helt\r\nskadeslösa ur händelsen. Det är uppenbart\r\nanstötligt att de som genom sin verksamhet orsakar\r\nen katastrof skall ha förtur till tillgängliga resurser.\r\nFrån rättvisesynpunkt är det anstötligt. Nu har\r\nutskottet dess bättre behandlat den här frågan mer\r\nseriöst än vid tidigare hantering. Utskottet har\r\nockså instämt i de bedömningar vi har gjort i vår\r\nmotion om att det förhållande som råder i dag inte\r\när bra utan måste ändras.</pre><pre>Fru talman! Jag skulle vilja gå så långt som att säga\r\natt om man hyllar en sund och riktig\r\nmarknadsekonomi, måste man rimligen ta avstånd\r\nfrån denna kvarleva av ett\r\nplanhushållningstänkande när det gäller att skydda\r\nden här typen av verksamhet genom att staten och\r\nytterst medborgaren måste hålla verksamheten\r\nunder armarna för att den skall bära sig. Litet av\r\ndet återspeglas alltså i utskottets betänkande, men\r\njag tycker inte att det är riktigt.</pre><pre>Det är frestande att i det här fallet yrka bifall till\r\nmotionen, men jag tycker att det fall framåt som\r\nfrågan har fått i betänkandet ändå tyder på att man\r\nfrån riksdagens sida fortsättningsvis kan sätta\r\nordentlig press på regeringen att komma till skott\r\nmed en förändring på det här området som just\r\ninnebär att kärnkraften får bära alla sina kostnader.\r\nGör man det, skall man också till slut, tror jag,\r\nkunna konstatera att kärnkraften är sakligt död,\r\ndöd som risk och död som politisk idé.</pre><pre>Överläggningen var härmed avslutad.</pre><pre>(Beslut fattades efter 19 §.)</pre><pre>11 § Ändring i utsökningsbalken, m.m.</pre><pre>Föredrogs</pre><pre>lagutskottets betänkande</pre><pre>1991/92:Lu13 Ändring i utsökningsbalken, m.m.\r\n(prop. 1991/92:24).</pre><pre>Talmannen konstaterade att ingen talare var\r\nanmäld.</pre><pre>(Beslut fattades efter 19 §.)</pre><pre>12 § Vissa skadeståndsfrågor</pre><pre>Föredrogs</pre><pre>lagutskottets betänkande</pre><pre>1991/92:Lu8 Vissa skadeståndsfrågor.</pre><pre>Talmannen konstaterade att ingen talare var\r\nanmäld.</pre><pre>(Beslut fattades efter 19 §.)</pre><pre>13 § Godmanskap m.m.</pre><pre>Föredrogs</pre><pre>lagutskottets betänkande</pre><pre>1991/92:Lu9 Godmanskap m.m.</pre><pre>Talmannen konstaterade att ingen talare var\r\nanmäld.</pre><pre>(Beslut fattades efter 19 §.)</pre><pre>14 § Vissa grundlagsfrågor m.m.</pre><pre>Föredrogs</pre><pre>konstitutionsutskottets betänkande</pre><pre>1991/92:10 Vissa grundlagsfrågor m.m.</pre><pre>Anf. 48 JOHAN LÖNNROTH (v):</pre><pre>Fru talman! Jag vet inte om det är tillåtet att citera\r\nicke närvarande ledamöter när det gäller sådant\r\nsom de inte har sagt i officiella protokoll, men jag\r\nskall ändå återge det som jag uppfattade att tredje\r\nvice talman Bertil Fiskesjö sade -- jag tror att det\r\nvar i konstitutionsutskottet -- att man inte kan\r\nskriva in ditten eller datten i en grundlag. I ett\r\ninlägg i pressen har han också tagit upp och delvis\r\nkritiserat regeringens tankegångar om att stärka\r\näganderätten i grundlagen, och han efterlyser\r\nkonkreta förslag om hur de grundlagsändringarna\r\nskulle se ut.</pre><pre>Utskottet vill att riksdagen skall avslå förslaget om\r\natt skriva in allemansrätten i grundlagen, med\r\nhänvisning till att det är oklart vad begreppet i\r\nsjälva verket innebär. Men vi har redan\r\nallemansrätten inskriven i naturvårdslagen. I dess\r\n1 § står det så här:</pre><pre>''Naturen utgör en nationell tillgång som skall\r\nskyddas och vårdas. Den är tillgänglig för alla enligt\r\nallemansrätten.</pre><pre>Envar skall visa hänsyn och varsamhet i sitt\r\numgänge med naturen.</pre><pre>Kan vid arbetsföretag eller eljest skada å naturen ej\r\nundvikas, skola de åtgärder vidtagas som behövas\r\nför att begränsa eller motverka skadan.''</pre><pre>Då tycker jag att det skulle kunna vara naturligt att\r\nman helt enkelt skrev in i grundlagen just passusen\r\nom att naturen utgör en nationell tillgång som skall\r\nskyddas och vårdas och att den är tillgänglig för alla\r\nenligt allemansrätten. Det är en formulering på\r\nungefär samma abstraktionsnivå som dem vi redan\r\nhar i grundlagen när det gäller rätten till arbete,\r\nosv. Sedan är det klart att man på något sätt måste\r\nprecisera de här rättigheterna.</pre><pre>Det finns också en passus i regeringsformen -- 2\r\nkap. 18 § -- där det står: ''Varje medborgare vilkens\r\negendom tages i anspråk genom expropriation eller\r\nannat sådant förfogande skall vara tillförsäkrad\r\nersättning för förlusten enligt grunder som\r\nbestämmes i lag.'' Man kanske kan tänka sig ett\r\ntillägg där som handlar om allemansrätten. Om\r\nnågon åsamkas omfattande skador, skall denne\r\nvara tillförsäkrad ersättning enligt lag, och så får\r\nman ha en särskild lag som preciserar detta\r\nnärmare. Jag tycker inte att det är så väldigt\r\nkonstigt.</pre><pre>Nu har jag också sett ett utkast till direktiv för den\r\nutredning som skall syssla med frågan om\r\näganderätten. Där sägs det att den enskildes\r\näganderätt i princip skall vara orubblig, och\r\ninskränkningar skall endast få ske i klart angivna\r\nfall. Jag kan för mitt liv inte tycka att det är\r\nformuleringar som är mera precisa eller mera\r\nmöjliga att precisera än när det gäller\r\nallemansrätten, snarare tvärtom.</pre><pre>Man säger också i utkastet till direktiv att\r\nnäringsfriheten skall skrivas in i grundlagen. Jag\r\ntycker faktiskt att svenska folkets urgamla\r\nallemansrätt är en betydligt mer grundläggande\r\ndemokratisk allmän fri- och rättighet än\r\näganderätten.</pre><pre>I den socialdemokratiska motionen, där det\r\nföreslås att allemansrätten skall skrivas in i\r\ngrundlagen, betonas väldigt mycket vikten av att\r\ninformera, att tala om för inte minst dem som\r\nkommer från andra länder vad den svenska\r\nallemansrätten innebär. Vi har ju fått en debatt om\r\ndetta, och det har t.o.m. föreslagits att\r\nallemansrätten skulle reserveras enbart för svenska\r\nmedborgare. Jag tror att det är omöjligt med den\r\ntypen av lagstiftning, men jag tror samtidigt att den\r\nhär debatten visar hur oerhört viktigt det är att hitta\r\nnya former för att tala om för alla dem som kommer\r\ntill vårt land -- och som är mycket välkomna att göra\r\ndet -- att vi har denna gamla sedvanerätt som är\r\nväldigt starkt förankrad i Sverige.</pre><pre>Ni som har rest t.ex. i södra Europa, längs Rivieran\r\noch tittat på alla kåkarna som ligger alldeles vid\r\nstranden -- ofta är det glassplitter uppe på muren,\r\noch det är nästan hopplöst att komma ner och\r\nbada --, kan förstå att de som har bott i de länderna\r\nhar svårt att förstå bl.a. den svenska strandlagen\r\noch vad den innebär.</pre><pre>Jag tror att det är oerhört viktigt, inte minst nu när\r\nvi skall få någon form av ökad internationalisering,\r\natt vi verkligen stärker vaktslåendet om den\r\nsvenska allemansrätten. Jag tror att allemansrätten\r\när en av de sedvänjor som är allra djupast rotade i\r\nden svenska folksjälen. Respekten här i landet för\r\nnaturen bygger på den. Vi har fostrats i den andan.</pre><pre>Med det här vill jag yrka bifall till vänsterpartiets\r\nmeningsyttring i konstitutionsutskottet.</pre><pre>Anf. 49 THAGE G PETERSON (s):</pre><pre>Fru talman! Jag ber att få yrka bifall till vad\r\nkonstitutionsutskottet enhälligt har hemställt i sitt\r\nbetänkande nr 10.</pre><pre>Anf. 50 Tredje vice talman BERTIL FISKESJÖ\r\n(c):</pre><pre>Fru talman! Johan Lönnroth hade vänligheten att\r\nhänvisa till mig i sitt anförande. Det gör att jag tar\r\ntillfället i akt att säga några ord om hur jag ser på\r\nde frågor som han mera principiellt berörde\r\ninledningsvis.</pre><pre>Jag tycker att vi skall vara noga med vad vi för in i\r\ngrundlagen. Grundlagen får inte bli ett slags\r\nuppsamlingsplats för alla möjliga välvilliga\r\nönskemål, som sedan blir väldigt svåra att realisera\r\nnär det kommer till kritan. En särskild fara ligger i\r\natt man har för mycket målsättningsstadganden av\r\nolika slag, vilkas syften inte är klart definierade. Då\r\nhamnar vi i den situation som vi har gjort några\r\ngånger redan i riksdagen, att vi får mycket\r\nupphetsade debatter i frågan om lagstiftning som\r\nföreslås är förenlig med grundlagen eller ej, och\r\nsedan uppstår ett osäkerhetstillstånd om vad som\r\nverkligen gäller.</pre><pre>Allemansrätten tycker jag är ett typfall.\r\nAllemansrätten är en gammal sedvanerätt, som\r\npraktiskt taget inte alls är definierad. Det skulle\r\nleda till stora svårigheter om vi, utan ett omfattande\r\nkartläggningsarbete om vad allemansrätten kan\r\ntänkas innebära, förde in denna i grundlagen. Jag\r\ntycker rent allmänt, inte bara i detta fall utan även\r\nnär det gäller andra propåer, att vi skall vara\r\nmycket nogranna med vad vi kan tänka oss föra in\r\ni grundlagen. Vi skall inte få en grundlag som\r\nhandlar om det jag sade vid ett slutet sammanträde\r\ni konstitutionsutskottet, dvs. en grundlag som\r\ninnehåller ''ditten och datten''.</pre><pre>Anf. 51 JOHAN LÖNNROTH (v):</pre><pre>Fru talman! Jag har läst på diskussionen som\r\nföregick beslutet om strandlagen. Jag tror att det\r\nvar 1952. Det gäller också beslutet om\r\nnaturvårdslagen 1964. Det var denna typ av\r\nargument som anfördes av dem som inte ville skriva\r\nin allemansrätten i vanlig lag, t.ex.\r\nnaturvårdslagen. Det var dåvarande högerns\r\nrepresentant som gick emot strandlagen 1952. Jag\r\nminns inte hur det var 1964. Men det var dessa\r\nargument som användes. Ändå skrevs\r\nformuleringen om allemansrätten in i\r\nnaturvårdslagen. Jag tror att det har varit viktigt för\r\natt förankra och stärka allemansrätten att\r\nbegreppet faktiskt finns med i lagen -- trots att det\r\när litet diffust vad det innebär.</pre><pre>När vi skriver in allemansrätten i grundlagen blir\r\ndet naturligtvis fråga om en formulering ungefär på\r\nsamma allmänna nivå som rätten till arbete, bostad\r\noch utbildning. Begreppet finns redan inskrivet i\r\nvanlig lag, och jag kan inte se var den\r\ngrundläggande skillnaden finns just på denna\r\npunkt. Varför inte skriva in allemansrätten också i\r\ngrundlagen och därmed stärka dess ställning?</pre><pre>Anf. 52 Tredje vice talman BERTIL FISKESJÖ\r\n(c):</pre><pre>Fru talman! Jag kan förutse att det kan bli\r\nsvårigheter redan med den kortfattade reglering\r\nsom finns i naturvårdslagen av allemansrätten, om\r\nfall skulle komma upp till prövning.</pre><pre>Om vi för in allemansrätten i grundlagen\r\ntillkommer ytterligare ett moment. Man kan hävda\r\natt viss lagstiftning som vi i vår klokhet här i\r\nriksdagen vill genomföra står i strid med\r\nbestämmelserna om allemansrätten i grundlagen.\r\nDå är det en fråga som bl.a. kan bli först och främst\r\nföremål för diskussion men också för ett\r\nutnyttjande av lagprövningsrätten. Då kan det bli\r\nknepiga tvister på ett område där sedvanerätten i\r\nrealiteten har fungerat, såvitt jag förstår, tämligen\r\nbra.</pre><pre>Anf. 53 JOHAN LÖNNROTH (v):</pre><pre>Fru talman! Diskussionen om tvisterna om\r\nallemansrätten har vi redan fått och kommer att få\r\noavsett om den skrivs in i grundlagen eller ej.\r\nEffekterna av att skriva in allemansrätten i\r\ngrundlagen är att vi i debatten och tvisterna stärker\r\nde krafter som verkar för att slå vakt om\r\nallemansrätten. Jag tror inte heller att det är fel att\r\nprecisera vad allemansrätten innebär, vilka\r\nrättigheter den egentligen omfattar, vilka\r\nskadestånd som kan utdömas osv. Detta kommer\r\natt tvingas fram oavsett om allemansrätten skrivs in\r\ni grundlagen eller ej.</pre><pre>Anf. 54 Tredje vice talman BERTIL FISKESJÖ\r\n(c)</pre><pre>Fru talman! Det kan mycket väl tänkas att behovet\r\nuppkommer så småningom. Vi vet inte hur stor\r\nträngseln kommer att bli i vårt kära fosterland. Men\r\nden riktiga vägen måste vara att först klara av en\r\nlagstiftning på området innan vi diskuterar att föra\r\nin allemansrätten i allmänna ordalag i grundlagen.</pre><pre>Överläggningen var härmed avslutad.</pre><pre>(Beslut fattades efter 19 §.)</pre><pre>15 § Övergripande kulturmiljöfrågor</pre><pre>Föredrogs</pre><pre>kulturutskottets betänkande</pre><pre>1991/92:KrU6 Övergripande kulturmiljöfrågor.</pre><pre>Talmannen konstaterade att ingen talare var\r\nanmäld.</pre><pre>(Beslut fattades efter 19 §.)</pre><pre>16 § Skadeinventering på\r\nkulturmiljöområdet</pre><pre>Föredrogs</pre><pre>kulturutskottets betänkande</pre><pre>1991/92:KrU7 Skadeinventering på\r\nkulturmiljöområdet.</pre><pre>Talmannen konstaterade att ingen talare var\r\nanmäld.</pre><pre>(Beslut fattades efter 19 §.)</pre><pre></pre><pre>17 § Tornedalsfrågor</pre><pre>Föredrogs</pre><pre>kulturutskottets betänkande</pre><pre>1991/92:KrU8 Tornedalsfrågor.</pre><pre>Anf. 55 BRUNO POROMAA (s):</pre><pre>Fru talman! När det svensk-ryska kriget 1808--1809\r\ntog slut upptogs fredsförhandlingarna mellan\r\nSverige och det dåvarande tsarriket Ryssland i den\r\nfinska staden Fredrikshamn, eller Hamina som den\r\nheter på finska.</pre><pre>Två alternativa gränsdragningar diskuterades vid\r\ndet tillfället. Från svensk sida föreslogs Kemi älv\r\nsom ny gräns mellan de båda länderna, medan\r\nryssarna för sin del endast kunde acceptera Kalix\r\nälv.</pre><pre>Eftersom enighet inte kunde uppnås i\r\nförhandlingarna så fick krigets segerherre, den\r\nryske tsaren, avgöra frågan. En kurir sändes till\r\ntsareni den dåvarande ryska huvudstaden S:t\r\nPetersburg. Den ryske tsaren studerade de två\r\nalternativa förslagen på kartan, tog fram en\r\nrödpenna, drog ett streck ungefär från nuvarande\r\nTreriksröset längs Könkämä-, Muonio- och\r\nslutligen Torneälven ner till Torneå.</pre><pre>Detta så kallade ''Tsarens röda streck'' skulle vara\r\ndet enda alternativet som gräns enligt hans mening\r\nmellan de båda länderna.</pre><pre>Området på ömse sidor av dessa älvar kallas för\r\nTornedalen. Området har sedan urminnes tider\r\nhaft en finsktalande befolkning, och på grund av\r\ntsarens röda streck så delades församlingar, byar\r\noch t.o.m. familjer att tillhöra två olika nationer. På\r\ngrund av tsarens röda streck skapades det också en\r\ninhemsk kulturminoritet i vårt land, nämligen\r\ntornedalingarna, till vilken jag hör.</pre><pre>Modersmålet för de flesta är fortfarande\r\ntornedalsfinska, eller ''Meän kieli'' vårt språk, som\r\ndet populärt kallas. Meän kieli är även mitt\r\nmodersmål, och jag har i likhet med så många\r\nandra tornedalingar bittert fått erfara bestraffning\r\nunder min skolgång för att jag exempelvis under\r\nrasterna använt mitt eget modersmål. De kända\r\ntornedalsförfattarna Gunnar Kieri, Gerda Antti\r\noch Bengt Pohjanen har återgett detta i sitt\r\nförfattande och det har också återgetts från\r\nriksdagens talarstol av ledamöter som Ragnar\r\nLassinantti och Lennart Wanhainen.</pre><pre>Genom detta tryck från majoritetskulturen, den\r\ns.k. försvenskningen av Tornedalen, så har många\r\ntornedalingar haft problem med sin egen identitet.\r\nDet har i vissa fall gått så långt att man velat\r\nförneka sitt eget ursprung genom att byta bort\r\ntraditionella finskklingande efternamn till nya\r\nsvenska.</pre><pre>Ingen organisation eller någon institution har\r\nnågonsin försvarat den tornedalska kulturen och\r\nspråket. Det är först nu på 1980-talet som det skett\r\nen nytändning för den tornedalska medvetenheten.\r\nTioårsjubilerande Svenska Tornedalingarnas\r\nriksförbund -- Torniolaaksolaiset arbetar nu med\r\nutgångspunkten att tornedalingarna är en inhemsk\r\nminoritetsgrupp. En aktiv verksamhet pågår inom\r\nolika kulturområden på svenska och\r\ntornedalsfinska om, av och för tornedalingar.</pre><pre>Den negativa självuppfattningen har nu på mycket\r\nkort tid förändrats. Allt fler tornedalingar känner\r\nstolthet över sin kultur, och en tornedalsk identitet\r\nhåller nu på att formas.</pre><pre>Vi har i vårt land två inhemska minoritetsgrupper,\r\nnämligen den samiska och den tornedalska. Till\r\nskillnad från de samiska organisationerna har STR-\r\nT inte blivit erkänd som organisation för en\r\ninhemsk minoritet. Vår organisation hamnar även i\r\njämförelse med invandrarorganisationerna i en s.k.\r\nmarginell ställning. Kulturbärarna existerar och\r\nminoriteten finns, men dess offentliga existens\r\nkräver enligt min mening samhällets erkännande.</pre><pre>I Norge finns ett likartat förhållande med två\r\nminoritetsgrupper, nämligen samerna och de s.k.\r\nkvänerna. Kvänerna är i Norge benämningen på\r\nden befolkning i Nordnorge som är finsktalande\r\noch har sina rötter i 1700- och 1800-talens\r\nTornedalen. Norge har i september 1989 erkänt\r\nNorske Kveners Forbund som minoritetsförbund\r\noch också tagit upp stöd för organisationen i\r\nstatsbudgeten.</pre><pre>År efter år har jag genom motioner under den\r\nallmänna motionstiden aktualiserat frågan om ett\r\nerkännande av STR-T. Varje år har kulturutskottet\r\nsom svar på min motion sagt samma sak. Av detta\r\nkan man dra slutsatsen att kulturutskottet är inte\r\nberett att göra något för den tornedalska kulturens\r\nfortlevnad. Man är icke beredd att medverka till\r\nbl.a. tvåspråkighetens fortlevnad i Tornedalen. Jag\r\nhoppas att ej behöva uppleva den dag då man är\r\ntvungen att tillgripa ett tredje språk, nämligen\r\nengelskan, för att kommunicera mellan människor\r\növer ''tsarens röda streck''.</pre><pre>Fru talman! Jag har icke i avsikt att yrka något, men\r\njag vill ändock för utskottet deklarera att jag\r\nåterkommer, och jag vill också uttala en\r\nförhoppning om ett annat ställningstagande från\r\nutskottets sida vid nästa tillfälle.</pre><pre>Anf. 56 ÅKE GUSTAVSSON (s):</pre><pre>Fru talman! Låt mig först till Bruno Poromaa säga\r\natt jag känner mycket stor respekt för hans\r\nengagemang i denna fråga. Jag vill också säga att\r\nBruno Poromaa, liksom alla andra tornedalingar,\r\nhar all anledning att känna stolthet över sin kultur.\r\nDäremot kan jag inte hålla med Bruno Poromaa\r\nnär han säger att kulturutskottet eller riksdagen\r\ninte är beredd att göra någonting för den\r\ntornedalska kulturens fortlevnad.</pre><pre>Utskottet skriver ju i sitt betänkande bl.a. att\r\nutskottet utgår från att redovisning av det stöd som\r\nhar utgått även fortsättningsvis kommer att lämnas\r\nav ansvariga myndigheter. Man kan fråga sig vad\r\ndet är för typ av stöd som har lämnats till den\r\ntornedalska kulturen. Kulturrådet har stött\r\nutgivningen av STR-Ts tidskrift. Utgivningsstöd\r\nhar lämnats till tornedalska boktitlar. Bidrag har\r\nlämnats till Tornedalens bibliotek. Det har utgått\r\nstöd till Tornedalsteatern. Haparandabladet, som\r\ninnehåller en helsida på tornedalsfinska varje\r\nvecka, erhåller stöd från presstödsnämnden.</pre><pre>Bruno Poromaa hänvisar till bestraffningar under\r\nsin skolgång och tidigare förtryck från\r\nmajoritetskulturen, inte minst när det gäller\r\nskolan. Jag vill understryka att i dag har, genom\r\nsärskilt beslut, de tornedalsfinska eleverna en\r\nsärställning när det gäller hemspråksundervisning.\r\nDet finns inga planer på att ändra på den delen.</pre><pre>Det är mycket av en diskussionsfråga hur man skall\r\ndefiniera etniska minoriteter. Utskottet har försökt\r\natt titta extra på detta. Vi har kontaktat Centrum\r\nför multietnisk forskning vid Uppsala universitet.\r\nDär har man konstaterat att tornedalingarna i\r\nSverige är en ursprungsbefolkning i lika hög grad\r\nsom svenskarna i övrigt. Finsktalande och\r\nsvensktalande bodde i samma land fram till 1809,\r\ndå det som Bruno Poromaa kallar för tsarens röda\r\nstreck kom att förändra förhållandena något. Med\r\ndet som utgångspunkt har utskottet haft en korrekt\r\nbeskrivning av verkligheten.</pre><pre>Jag vill gärna understryka att det är viktigt att\r\nsamhällets stöd till och engagemang för det\r\ntornedalsfinska kulturarvet fortsätter även\r\nframgent. Inte minst Bruno Poromaas eget\r\nengagemang här i riksdagen är en god garanti för\r\natt så kommer att ske. Utskottet kommer självfallet\r\natt följa denna fråga noggrant. Om några\r\nförändringar sker kommer utskottet, om så anses\r\nnödvändigt, att göra ställningstaganden som en\r\nkonsekvens av detta.</pre><pre>Fru talman! Med detta ber jag att få yrka bifall till\r\nutskottets enhälliga hemställan i betänkandet.</pre><pre>Anf. 57 BRUNO POROMAA (s):</pre><pre>Fru talman! Jag vill starkt betona att om inga\r\nkraftfulla åtgärder vidtas i den riktning som jag har\r\nangett i min motion, kommer vi att bli kulturellt\r\nsett fattigare. Språket är den viktigaste\r\nkulturbäraren. Jag är inte ute efter att medverka till\r\natt Tornedalen skall bli förfinskat eller försvenskat.\r\nVad jag vill är att Tornedalen även framdeles skall\r\nvara tvåspråkigt, och därmed också en bro i det\r\nframtida samarbetet -- en bro mellan två olika\r\nkulturer, den finska och den svenska.</pre><pre>Det var en bra redovisning som kulturutskottets\r\nordförande lämnade, och det är en stark skrivning\r\ni betänkandet. Men jag betraktar ändå den starka\r\nskrivningen som till intet förpliktande. Det fattas\r\nett steg. Jag efterlyser det steg som norska\r\nstortinget har tagit gentemot kvänerna.\r\nErfarenheterna visar att vi också i andra\r\nsammanhang har kommit efter norrmännen. Se\r\nexempelvis hur man har behandlat de samiska\r\nfrågorna! Vi har många gånger kommit efter\r\nnorrmännen i den delen.</pre><pre>Vad jag kräver är helt enkelt en kompensation för\r\nden brutalitet som många svenskar utsatte\r\ntornedalingarna för på grund av skräcken för ryssen\r\neller, som det heter i utskottets betänkande, av\r\nsäkerhetspolitiska skäl.</pre><pre>Överläggningen var härmed avslutad.</pre><pre>(Beslut fattades efter 19 §.)</pre><pre>18 § Yrkestrafikfrågor och riksfärdtjänst</pre><pre>Föredrogs</pre><pre>trafikutskottets betänkande</pre><pre>1991/92:TU3 Yrkestrafikfrågor och riksfärdtjänst\r\n(prop. 1991/92:12).</pre><pre>Anf. 58 BARBRO SANDBERG (fp):</pre><pre>Fru talman! Jag vill bara säga några ord med\r\nanledning av motion T1, som rör\r\nkommunaliseringen av riksfärdtjänsten. Jag tror att\r\ndet kommer att skapa vissa problem för dem som\r\nmåste åka på mer kostnadskrävande sätt på grund\r\nav handikapp. Den åsikten har jag framfört\r\nmotionsvägen vid ett flertal tillfällen.</pre><pre>Jag tycker att utskottet alltför lättvindigt avfärdar\r\nmotionen. Det hade inte skett någon som helst\r\nskada om man följt motionens förslag. I stället\r\navslår man den, som jag ser det utan att reflektera\r\növer konsekvenserna för dem som bor i kommuner\r\nsom anser att kostnaderna blir för höga. Vi vet att\r\ndet finns pensionärer som fått höra att pengarna är\r\nslut när de vill boka sin julresa.</pre><pre>Att staten vill bli av med ansvaret för\r\nriksfärdtjänsten är förståeligt med hänsyn till de\r\nstigande kostnaderna. Men kostnaderna blir inte\r\nlägre för att kommunerna skall ta över.</pre><pre>Det stora misstaget är att 1979 års beslut om\r\nhandikappanpassning av kollektivtrafiken inte har\r\ngenomförts. Hade det skett skulle många fler\r\nhandikappade ha kunnat åka kollektivt. Nu får de\r\nsitta emellan för att ett riksdagsbeslut inte har\r\nfullföljts.</pre><pre>Varför har överläggningar med kommunförbunden\r\ninte givit resultat? Jag har inte deltagit i några\r\növerläggningar, men en god gissning torde vara\r\nhänsynen till kostnaderna. Kommunerna står redan\r\ninför ganska stora kostnadsökningar det\r\nkommande årsskiftet till följd av ÄDEL-reformen.</pre><pre>Riksfärdtjänst tillkom en gång i tiden -- det var\r\nunder den förra borgerliga regeringstiden -- för att\r\ngarantera handikappade möjligheter att resa längre\r\nsträckor till normal kostnad. Vid upprepade\r\ntillfällen har förslag om olika begränsningar\r\ndiskuterats.</pre><pre>Jag beklagar att utskottet inte tillstyrkt motionen,\r\nmen hoppas att den nya regeringen ändå skall\r\nlyssna på argumenten för att frågan om\r\nhuvudmannaskapet för färdtjänst bör lösas i\r\nsamband med handikapputredningens förslag. Jag\r\nförutsätter också att regeringen ser till att\r\nkollektivtrafiken handikappanpassas. Då blir\r\nbehovet av främst taxiresor mindre, med ty\r\nåtföljande besparingar.</pre><pre>Man kan inte föreslå differentierade egenavgifter\r\nberoende på färdmedel eller begränsa antalet resor,\r\nså länge de handikappade inte har några\r\nvalmöjligheter.</pre><pre>Anf. 59 BO NILSSON (s):</pre><pre>Fru talman! Riksdagen beställde det här förslaget\r\nbeträffande riksfärdtjänsten redan under\r\nvårriksdagen i år. Beslutet fattades då med stor\r\nmajoritet. Betänkandet från trafikutskottet, som vi\r\nnu behandlar, är också följdriktigt helt enhälligt.</pre><pre>Skälet för den här föreslagna förändringen är först\r\noch främst att transportrådet avvecklas. Det\r\nbetyder att någon ny tillfällig myndighet måste ta\r\növer ansvaret för riksfärdtjänsten vid årsskiftet.\r\nUppdraget för den nya, tillfälliga styrelsen för\r\nriksfärdtjänsten blir att under en kortare period\r\nadministrera riksfärdtjänsten men också, enligt min\r\nuppfattning, att underlätta genomförandet av\r\nriksdagens beslut att kommunalisera\r\nriksfärdtjänsten.</pre><pre>Nu sade motionären att man vid ett och samma\r\ntillfälle bör ta hela beslutet om hur färdtjänsten\r\nskall organiseras, och att man därför bör vänta tills\r\nhandikapputredningens slutbetänkande föreligger.</pre><pre>Barbro Sandberg har rätt i att\r\nhandikapputredningen också behandlar vissa\r\nfärdtjänstfrågor. Jag har varit i kontakt med en\r\nrepresentant för handikapputredningen.\r\nUtredningen räknar med att kunna lägga fram sitt\r\nslutbetänkande under våren 1992. Det blir alltså\r\nmöjligt, om det då anses lämpligt, att samordna\r\nolika färdtjänstfrågor.</pre><pre>Fru talman! Med hänsyn till att vi måste ha en ny\r\nmyndighet för riksfärdtjänsten redan vid årsskiftet,\r\noch med hänsyn till riksdagens tidigare beslut,\r\nyrkar jag bifall till trafikutskottets hemställan i\r\nbetänkande nr 3.</pre><pre>Anf. 60 BARBRO SANDBERG (fp):</pre><pre>Fru talman! Trafikrådet avvecklas, och det blir då\r\nen ny myndighet. I en tidigare motion hade jag\r\nföreslagit att det skall vara en central myndighet\r\nsom har hand om riksfärdtjänsten, eller att det skall\r\nfinnas någon inom kommunikationsdepartementet\r\nsom har detta ansvar. Som jag har sagt tidigare tror\r\njag inte att det är lämpligt att kommunalisera\r\nriksfärdtjänsten. Det har jag inte trott någon gång,\r\noch jag har alltså motionerat varje gång dessa\r\nförslag lagts fram.</pre><pre>Det får ju inte bero på i vilken kommun jag bor om\r\njag skall få möjlighet att resa eller inte. Om man\r\nlägger över kostnaderna på kommunerna, så\r\nkommer det att bli så. Vissa kommuner kommer att\r\ngöra andra prioriteringar. Vi ser ju redan i dag hur\r\ndet skiftar när det gäller den kommunala\r\nfärdtjänsten. I vissa kommuner åker man helt\r\ngratis, och i andra kommuner får man betala nästan\r\ndubbelt så mycket som det kostar i vanlig\r\nkollektivtrafik. Jag är rädd för att det kommer att\r\ngå samma väg med riksfärdtjänsten, om inte staten\r\ngaranterar dessa resor. Jag tror att det vore bättre\r\nmed en central myndighet.</pre><pre>Anf. 61 BO NILSSON (s):</pre><pre>Fru talman! Jag uppfattar det så, att det förslag\r\nsom nu läggs fram skapar möjligheter för\r\ndiskussioner i den här frågan. Jag tycker inte alls att\r\nman skall utgå ifrån att loppet är kört på något sätt,\r\nutan jag tror att man under nästa år kan diskutera\r\noch komma fram till en vettig lösning. Beslutet\r\nöppnar alltså för sådana möjligheter</pre><pre>Anf. 62 BARBRO SANDBERG (fp):</pre><pre>Fru talman! Det var just dit jag ville komma, och\r\ndärför är det litet märkligt att man avstyrker\r\nmotionen. Man hade alltså kunnat tillstyrka\r\nmotionen, för vad den vill framhålla är ju just att\r\nman skall avvakta och fatta ett beslut i dess helhet,\r\nnär handikapputredningen ändå håller på att arbeta\r\näven med vissa av dessa frågor.</pre><pre>Anf. 63 BO NILSSON (s):</pre><pre>Fru talman! Jag vill ännu en gång understryka att\r\neftersom transportrådet avvecklas måste vi ha en ny\r\ntillfällig myndighet. Det är bl.a. det som beslutet\r\ninnebär.</pre><pre>Överläggningen var härmed avslutad.</pre><pre>(Beslut fattades efter 19 §.)</pre><pre>19 § Återvinning</pre><pre>Föredrogs</pre><pre>näringsutskottets betänkande</pre><pre>1991/92:NU7 Återvinning.</pre><pre>Anf. 64 ROLF L NILSON (v):</pre><pre>Fru talman! I detta betänkande redovisas hur den\r\nförra riksdagen såg på frågor om återvinning. Här\r\nhar behandlats ett antal motioner som i stort och\r\nsmått har tagit upp en oerhört väsentlig fråga. Man\r\nkan kanske tycka att det är ett magert betänkande,\r\nmen det kan ha sina förklaringar. En förklaring är\r\natt förpackningsutredningen under den här\r\nperioden arbetade med dessa frågor, och man\r\navvaktade vad den skulle komma fram till.</pre><pre>Jag vill ändå ta upp några saker i samband med det\r\nhär betänkandet. Vi har efter valet fått en regering\r\nsom innebär att det finns anledning att känna oro\r\nför hur miljöfrågorna -- och återvinningsfrågorna --\r\nskall hanteras. Det är en regering som i sin\r\nregeringsdeklaration bland fyra prioriterade\r\nområden sätter omtanken om miljön på sista plats,\r\noch på första plats att vi skall få fart på\r\nproduktionen.</pre><pre>Det är ett gammalt och föråldrat synsätt som den\r\nhär regeringen presenterar, och det är ett farligt\r\nsynsätt. Att behandla produktion och produktivitet\r\nutan att koppla samman detta med miljöhänsyn,\r\nmed resurshushållning och återvinning, utan att\r\nmarkera en inriktning mot cyklisk produktion, är\r\noansvarigt.</pre><pre>Man kan också konstatera att samtliga partier i den\r\nförra riksdagen, förutom det i den nuvarande\r\nregeringen tongivande -- kanske allt\r\ndominerande -- moderata samlingspartiet, har\r\nansett att återvinningsfrågorna har varit viktiga.\r\nDet är en annan anledning till att man kan känna\r\noro inför framtiden.</pre><pre>Vänsterpartiet har liksom centern och s-\r\nrepresentanter motionerat -- givetvis varje parti för\r\nsig -- om returpappersproblemen. När motionerna\r\nskrevs, befann sig det svenska\r\nreturpapperssystemet i akut kris. Speciellt\r\nuppmärksammades förhållandena i Norrland. Där\r\nfanns returpapper lagrat som inte kom till\r\nanvändning, som inte gick in i återvinningssystemet\r\npå ett bra sätt. Detta är givetvis ett problem som\r\nmåste lösas.</pre><pre>I vår motion har vi ett antal förslag, som finns\r\nvidareförda i min meningsyttring. För att man skall\r\nfå fart på pappersåtervinningen föreslås att staten\r\nskall gå in och garantera ett minimipris, att\r\npappersbruken skall åläggas att använda en viss del\r\nreturpapper i produktionen, att man skall ha\r\nåtervinningsavgifter på tidningar, och liknande\r\nåtgärder.</pre><pre>De förslagen står vi fortfarande bakom. Jag\r\nkommer dock inte i dag att yrka bifall till\r\nmeningsyttringen utan fullfölja ett arbetssätt som vi\r\ntillämpade under förra riksdagen, då vi sorterade\r\nbland våra yrkanden och yrkade bifall till vissa av\r\ndem som var särskilt viktiga och lät bli att yrka bifall\r\ntill andra -- utan att nedvärdera dem eller frånträda\r\nståndpunkter.</pre><pre>Nu säger man i betänkandet att regeringen utreder\r\npappersåtervinningssystemet. Då förutsätter jag att\r\nman skall återkomma med förslag under våren i\r\ndessa frågor. Det är också ett skäl till att jag inte\r\nyrkar bifall till alla våra förslag.</pre><pre>En annan sak som vi tar upp är att Sverige bör\r\nintensifiera sitt arbete internationellt för att få fram\r\ninternationell standard för förpackningar. Detta är\r\nhelt i enlighet med förpackningsutredningens\r\nförslag, där man också betonar vikten av ett\r\nintensifierat internationellt samarbete i den här\r\nfrågan. Det sker mycket intressanta saker när det\r\ngäller återvinning ute i Europa och i världen i\r\növrigt. Tyskland är ett föregångsland genom sin\r\nmycket aktive miljöminister.</pre><pre>Frågan om ökade internationella insatser anser jag\r\ninte behöver vänta på att förpackningsutredningens\r\nbetänkande skall remissbehandlas och därefter leda\r\nfram till en proposition. Riksdagen kan redan nu\r\ngöra en markering genom att visa en viljeinriktning\r\nsom understryker detta.</pre><pre>Fru talman! Med detta ber jag att få yrka bifall till\r\nförslaget i meningsyttringen mom. 4 beträffande\r\ninternationell standard för returförpackningar.</pre><pre>Anf. 65 GÖRAN HÄGGLUND (kds):</pre><pre>Fru talman! Vi behandlar nu ett betänkande från\r\nnäringsutskottet som bl.a. behandlar frågor om\r\nforskning och utveckling av återvunna produkter,\r\nSystembolagets återtagande av tomburkar, frågan\r\nom internationell standard för returförpackningar\r\noch åtgärder för att främja\r\nreturpappershanteringen.</pre><pre>Jag tror att vi alla är överens om att målsättningen\r\nför hanteringen av avfall måste vara att minimera\r\navfallets volym och innehåll av farliga ämnen.\r\nUnder senare år har utvecklingen lett till att det i\r\ndag finns en mycket stor medvetenhet och vilja hos\r\nenskilda människor att göra sitt när det gäller val av\r\nförpackningar och återvinning.</pre><pre>För ett par månader sedan överlämnade, som också\r\nRolf L Nilson sade, förpackningsutredningen sitt\r\nslutbetänkande. Utredningen föreslår ett\r\nproducentansvar för förpackningar. Producenterna\r\nskall alltså få det ekonomiska ansvaret för\r\nåtertagning och materialåtervinning. Systemet är\r\ntänkt att finansieras med en särskild\r\nförpackningsavgift. Materialåtervinning skall alltså\r\nvara ledstjärna för hanteringen av förpackningar.\r\nAnvändare skall ha ett principiellt ansvar för att\r\nmedverka vid sortering av förpackningar, och en\r\nstatlig avfallsavgift föreslås som styrmedel för att\r\nstimulera minskande materialanvändning,\r\nåteranvändning och återvinning.</pre><pre>Förpackningsutredningen förordar i sitt\r\nbetänkande att statsmakterna skall fastställa en\r\növergripande miljöpolicy för förpackningar och\r\nförordar vidare ett brett upplagt program som\r\nbelyser återvinning av förpackningsmaterial.\r\nUtredningen lämnar också förslag till den\r\nåtervinningsgrad som bör vara uppnådd för olika\r\nförpackningsmaterial vid sekelskiftet.</pre><pre>Utskottet anser att det är mycket angeläget att det\r\ngörs satsningar på forskning och utveckling\r\navseende återvunna produkter. Det måste skapas\r\nnya avsättningsområden för återvunnet material för\r\natt avfallets volym skall kunna minimeras.\r\nUtskottet utgår, som det står i betänkandet, från att\r\ndetta kommer att uppmärksammas i den\r\nkommande forskningspolitiska propositionen.</pre><pre>Även Systembolagets roll behandlas i ett avsnitt i\r\nbetänkandet. Man har en försäljning på ca 150\r\nmiljoner ölburkar per år. Det förvånar säkerligen\r\nmånga att detta företag i dag inte har någon\r\nåtertagning av tomburkar. Man överlåter den\r\nhanteringen på den övriga handeln. Systembolaget\r\nborde enligt utskottet anse sig skyldigt att delta i\r\nåtertagandet av tomburkar. Utskottet förutsätter\r\nemellertid att detta kommer att lösas med de\r\nförslag som förpackningsutredningen har\r\npresenterat. Dessa förslag har jag tidigare refererat\r\nhär.</pre><pre>Beträffande det i betänkandet behandlade förslaget\r\nom en internationell standard för\r\nreturförpackningar kan jag nämna att det nyligen\r\ninom ramen för det europeiska\r\nstandardiseringsarbetet har påbörjats ett arbete för\r\nen sådan standardisering.\r\nFörpackningsutredningen har också föreslagit att\r\ndetta arbete skall intensifieras från svensk sida.\r\nDärmed anser man att de motionskrav som\r\nbehandlas i detta avseende inte bör föranleda\r\nnågon åtgärd från riksdagen, utan kan betraktas\r\nsom verkställda.</pre><pre>I fråga om returpappershanteringen har det precis\r\nsom på många andra områden skett en glädjande\r\nutveckling. Insamlingen av returpapper har\r\nfördubblats under den senaste 15-årsperioden, och\r\npappersbrukens användning har tredubblats. För\r\natt denna utveckling skall få fortsätta bereds för\r\nnärvarande frågan om returpapperssystemet inom\r\nregeringskansliet. Det kommer under våren 1992\r\natt resultera i en rapport, som kommer att utgöra\r\nunderlag för vidare överväganden.</pre><pre>Motionskravet om att Sverige på det\r\ninternationella planet skall verka för ökad\r\npappersåtervinning anser utskottet får betraktas\r\nsom uppfyllt. Både inom OECD och inom EG\r\npågår arbeten med den inriktning som motionären\r\nönskar.</pre><pre>I betänkandet behandlas också en motion om\r\nlokalisering av återvinningsföretag till norra\r\ndelarna av vårt land. Även om utskottet anser att\r\ndet är väsentligt att främja återvinning i hela landet,\r\nså säger man att det inte är möjligt eller lämpligt att\r\ngenom ett riktat stöd särbehandla vissa företag i en\r\nsärskild bransch.</pre><pre>Fru talman! Med detta yrkar jag bifall till utskottets\r\nhemställan i betänkandet NU7 och avslag på\r\nmeningsyttringen från vänsterpartiet.</pre><pre>Anf. 66 ROLF L NILSON (v):</pre><pre>Fru talman! Jag önskar få en klar markering om att\r\nregeringsskiftet inte innebär en nedprioritering av\r\ndessa frågor. Det finns, som jag sade i mitt\r\ninledningsanförande, anledning att misstänka detta\r\nmed utgångspunkt i vad som står i\r\nregeringsdeklarationen. Det finns också anledning\r\natt förvänta sig att industrin reflexmässigt reagerar\r\npå kostnader, avgifter och system som antingen\r\nlägger en arbetsbörda eller en ekonomisk börda på\r\nden. På samma sätt har man reagerat mot\r\nmiljömässigt väl motiverade avgifter och skatter på\r\nenergiområdet. Därför vore det klädsamt med en\r\nmarkering från majoritetsföreträdaren om att detta\r\när högprioriterade frågor även inom den nya\r\nregeringen.</pre><pre>Anf. 67 GÖRAN HÄGGLUND (kds):</pre><pre>Fru talman! Jag kan försäkra Rolf L Nilson att\r\nregeringsskiftet inte innebär någon nedprioritering\r\nav dessa viktiga frågor. Om Rolf L Nilson tar sig tid\r\natt läsa regeringsförklaringen, så hittar han nog\r\ntydliga markeringar på detta område vilka jag tror\r\nkommer att tillfredsställa honom.</pre><pre>Överläggningen var härmed avslutad.</pre><pre>Beslut</pre><pre>Företogs till avgörande socialförsäkringsutskottets\r\nbetänkanden 1991/92:SfU3 och SfU4,\r\njordbruksutskottets betänkande 1991/92:JoU6,\r\nfinansutskottets betänkande 1991/92:FiU5,\r\nlagutskottets betänkanden 1991/92:LU10, LU11,\r\nLU12, LU13, LU8 och LU9,\r\nkonstitutionsutskottets betänkande 1991/92:KU10,\r\nkulturutskottets betänkanden 1991/92:KrU6,\r\nKrU7 och KrU8, trafikutskottets betänkande\r\n1991/92:TU3 samt näringsutskottets betänkande\r\n1991/92:NU 7.</pre><pre>Socialförsäkringsutskottets betänkande SfU3</pre><pre>Mom. 1 (förändringar i ersättningssystemet)</pre><pre>Utskottets hemställan med godkännande av\r\nutskottets motivering bifölls med 175 röster mot\r\n135 för utskottets hemställan med godkännande av\r\nden i reservation 1 av Doris Håvik m.fl. anförda\r\nmotiveringen.</pre><pre>Mom. 13 (indexreglerat högkostnadsskydd, tak och\r\nfamiljekort)</pre><pre>Utskottets hemställan bifölls med 293 röster mot\r\n15 för meningsyttringen av Berith Eriksson i\r\nmotsvarande del.</pre><pre>Mom. 22 (kostnadsansvar för läkemedel)</pre><pre>Utskottets hemställan bifölls med 172 röster mot\r\n140 för reservation 4 av Doris Håvik m.fl.</pre><pre>Övriga moment</pre><pre>Utskottets hemställan bifölls.</pre><pre>Socialförsäkringsutskottets betänkande SfU4</pre><pre>Mom. 1 (överlämnande av ärenden till regeringen)</pre><pre>Utskottets hemställan bifölls med 295 röster mot\r\n15 för meningsyttringen av Berith Eriksson i\r\nmotsvarande del.</pre><pre>(forts.)</pre><pre>Ajounering</pre><pre>På grund av fel på voteringsanläggningen beslöt\r\nkammaren kl. 12.22 på förslag av talmannen att\r\najounera förhandlingarna under fem minuter.</pre><pre>Återupptagna förhandlingar</pre><pre>Förhandlingarna återupptogs kl. 12.27.</pre><pre>Socialförsäkringsutskottets betänkande SfU4\r\n(forts.)</pre><pre>Mom. 4 (handläggningsordning för\r\nutlänningsärenden)</pre><pre>Utskottets hemställan bifölls med 264 röster mot\r\n17 för meningsyttringen av Berith Eriksson i\r\nmotsvarande del.</pre><pre>Övriga moment</pre><pre>Utskottets hemställan bifölls.</pre><pre>Jordbruksutskottets betänkande JoU6</pre><pre>Utskottets hemställan bifölls.</pre><pre>Finansutskottets betänkande FiU5</pre><pre>Utskottets hemställan bifölls.</pre><pre>Lagutskottets betänkande LU10</pre><pre>Utskottets hemställan bifölls.</pre><pre>Lagutskottets betänkande LU11</pre><pre>Utskottets hemställan bifölls.</pre><pre>Lagutskottets betänkande LU12</pre><pre>Mom. 1</pre><pre>Utskottets hemställan bifölls.</pre><pre>Mom. 2 (framtida höjning av beloppsgränsen)</pre><pre>Utskottets hemställan -- som ställdes mot\r\nmeningsyttringen av John Andersson -- bifölls med\r\nacklamation.</pre><pre>Lagutskottets betänkande LU13</pre><pre>Utskottets hemställan bifölls.</pre><pre>Lagutskottets betänkande LU8</pre><pre>Utskottets hemställan bifölls.</pre><pre>Lagutskottets betänkande LU9</pre><pre>Utskottets hemställan bifölls.</pre><pre>Konstitutionsutskottets betänkande KU10</pre><pre>Mom. 1 (allemansrätten)</pre><pre>Utskottets hemställan bifölls med 288 röster mot 15\r\nför meningsyttringen av Johan Lönnroth.</pre><pre>Mom. 2 och 3</pre><pre>Utskottets hemställan bifölls.</pre><pre>Kulturutskottets betänkande KrU6</pre><pre>Utskottets hemställan bifölls.</pre><pre>Kulturutskottets betänkande KrU7</pre><pre>Utskottets hemställan bifölls.</pre><pre>Kulturutskottets betänkande KrU8</pre><pre>Utskottets hemställan bifölls.</pre><pre>Trafikutskottets betänkande TU3</pre><pre>Utskottets hemställan bifölls.</pre><pre>Näringsutskottets betänkande NU7</pre><pre>Mom. 4 (internationell standard för\r\nreturförpackningar)</pre><pre>Utskottets hemställan bifölls med 286 röster mot\r\n16 för meningsyttringen av Rolf L Nilson i\r\nmotsvarande del.</pre><pre>Övriga moment</pre><pre>Utskottets hemställan bifölls.</pre><pre>20 § Meddelande om manifestation om de\r\nmänskliga rättigheterna</pre><pre>Anf. 68 TALMANNEN:</pre><pre>Vid inledningen av kammarsammanträdet nästa\r\nonsdg den 11 december hålls en manifestation i\r\nanslutning till årsdagen av FN-förklaringen om de\r\nmänskliga rättigheterna. Förutom några korta\r\nanföranden blir det sång av Rinkebyskolans\r\nbarnkör.</pre><pre>21 § Anmälan om interpellation</pre><pre>Anmäldes att följande interpellationer framställts</pre><pre>den 3 december</pre><pre>1991/92:65 av Barbro Westerholm (fp) till\r\nutbildningsministern om kvinno- och\r\njämställdhetsforskning:</pre><pre>Våren 1990 väckte kvinnor från de sex\r\nriksdagspartierna en motion med anledning av\r\nregeringens proposition 1989/90:90 om forskning.\r\nVi yrkade på en förstärkning av kvinnoforskningen\r\noch satsning på den tvärvetenskapliga forskningen\r\noch undervisningen vid de centra/fora för\r\nkvinnoforskning som finns vid olika högskolor i\r\nSverige. Vi yrkade på fler forskartjänster,\r\ndoktorandtjänster och professurer. Vi förde fram\r\natt kvinnoforskning måste utgöra ett prioriterat\r\nområde vid forskningsområden. Vi yrkade också på\r\nforskning om kvinnliga forskares och\r\nforskarstuderandes villkor.</pre><pre>I det sammanhanget konstaterade vi att\r\növerflyttandet av det centrala ansvaret för kvinno-\r\noch jämställdhetsforskningen till FRN innebar ett\r\nsteg i rätt riktning, i synnerhet som FRN ''skall\r\nsärskilt beakta behovet av tvär- och\r\nmångvetenskaplig forskning''. Vi ansåg att detta\r\nansvar också borde omfatta informationen. Vi\r\nskrev: ''Bästa sättet att förverkliga regeringens\r\nambitioner beträffande kvinno- och\r\njämställdhetsforskningen torde vara att en särskild\r\ngrupp inom FRN sammansatt av företrädare för\r\nforskningsrådet får till uppgift att både initiera och\r\nstödja kvinno- och jämställdhetsforskningen och\r\ninformera om dess resultat.''</pre><pre>Riksdagen beslöt i enlighet med motionen. En\r\nkommitté för kvinno- och jämställdhetsforskning\r\nunder FRN inrättades. Nu avser regeringen lägga\r\nner FRN.</pre><pre>Hur tänker regeringen uppfylla riksdagens beslut\r\nom kvinno- och jämställdhetsforskning och därmed\r\nsammanhängande information vid en nedläggning\r\nav FRN?</pre><pre>22 § Anmälan om frågor</pre><pre>Anmäldes att följande frågor framställts</pre><pre>den 3 december</pre><pre>1991/92:238 av Sigrid Bolkéus (s) till\r\njustititeministern om innehav av ammunition utan\r\ntillstånd:</pre><pre>I justitieutskottets betänkande 1990/91:JuU33 s. 30\r\nbehandlas frågan om innehav av enstaka patroner\r\nsom ej passar till de vapen man har tillstånd till.\r\nUtskottet betonar vikten att inte betunga\r\nrättsapparaten med onödiga ingripanden.\r\nDessutom anser utskottet att det bör krävas att det\r\nstraffbara området klarare framgår i lagen. Från\r\ndetta bör undantas innehav av enstaka patroner\r\neller ett helt obetydligt souvenirinnehav och\r\nliknande bagatellartade innehav, om inte särskilda\r\nomständigheter motiverar något annat. Utskottet\r\ntänker på ammunition som påträffas i t.ex.\r\nknarkkvartar eller under liknande omständigheter.\r\nJustitieutskottet förordar således med anledning av\r\nmotion Ju38 att det från straffbestämmelsen i 38 §\r\ngörs undantag för ringa fall av innehav av\r\nammunition.</pre><pre>I tidningsartiklar står nu ''att det blir förbjudet att\r\nha så mycket som en patron som inte passar till\r\nvapnen och det bekräftas av polisindentent Per-\r\nÅke Wiberg, som är RPS vapenspecialist''. Nu\r\nbefarar landets 900 000 vapenägare att de trots\r\nriksdagsbeslut skall kunna dömas till dagsböter\r\neller fängelse upp till sex månader.</pre><pre>Kan justitieministern klargöra vad som kommer att\r\ngälla efter den 1 januari 1992 angående innehav av\r\nenstaka patroner, som ej passar till de vapen man\r\nhar tillstånd till?</pre><pre>1991/92:239 av Margitta Edgren (fp) till\r\narbetsmarknadsministern om\r\nkostnadsöverväganden vid beslutet att hemförlova\r\nvissa värnpliktiga:</pre><pre>Nyligen kortades militärtjänsten för ett stort antal\r\nunga pojkar med mycket kort förvarning. Det visar\r\nsig nu att de flesta pojkarna har inget arbete att\r\nåtergå till.</pre><pre>Till detta fanns det olika förklaringar. Det finns ofta\r\nvikarier på deras jobb. En del hade ej sökt jobb\r\neftersom de visste att de skulle göra sin\r\nmilitärtjänst. Många av de värnpliktiga hade tänkt\r\nutbilda sig vidare efter militärtjänsten.</pre><pre>I dagens läge är det svårt att få tag på ett arbete inte\r\nminst med tanke på att de helt plötsligt har blivit\r\narbetssökande utan förvarning. Ansökningstiden\r\ntill vårens utbildningar vid högskolan har gått ut, så\r\nde som vill påbörja en utbildning kan ej göra det\r\njust nu. De är således hänvisade till ekonomiskt\r\nsamhällsstöd av något slag.</pre><pre>Med anledning av det ovan anförda vill jag fråga\r\narbetsmarknadsministern:</pre><pre>När beslutet togs om att avkorta tiden för\r\nmilitärtjänsten vilka överväganden gjordes om\r\nt.ex. kostnaderna inför möjligheterna att\r\nungdomarna skulle bli arbetslösa?</pre><pre>1991/92:240 av Lena Öhrsvik (s) till\r\nutbildningsministern om studiemedelsnämnderna\r\nm.m.:</pre><pre>Enligt uppgifter i pressen kommer regeringen att\r\nföreslå att samtliga studiemedelsnämnder och\r\nvuxenutbildningsnämnder avskaffas. Samtidigt har\r\nen översyn av studiestödens framtida utformning\r\naviserats. Rimligen borde riksdagen först få ta\r\nställning till studiestödens utformning innan man\r\nger sig in på att förändra organisation och\r\nadministration.</pre><pre>Vilka motiv har regeringen för sitt förslag?</pre><pre>23 § Kammaren åtskildes kl. 12.34.</pre><pre>Förhandlingarna leddes</pre><pre>av förste vice talmannen från sammanträdets\r\nbörjan t.o.m. 5 § anf. 39 (delvis och</pre><pre>av talmannen därefter till sammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}