{"dokumentstatus":{"dokument":{"hangar_id":"2439016","dok_id":"GE09130","rm":"1990/91","beteckning":"130","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"130","slutnummer":"0","datum":"1991-06-12 00:00:00","systemdatum":"2010-02-17 00:00:00","publicerad":"1991-06-12 00:00:00","titel":"Riksdagens snabbprotokoll 1990/91:130 Onsdagen den 12 juni","subtitel":null,"status":null,"htmlformat":null,"relaterat_id":null,"source":"webbnav","sourceid":"{724DA7FB-6158-4CE3-A941-F1135AAD472A}","dokument_url_text":"http://data.riksdagen.se/dokument/GE09130/text","dokument_url_html":"http://data.riksdagen.se/dokument/GE09130","dokumentstatus_url_xml":"http://data.riksdagen.se/dokumentstatus/GE09130","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:130</div>\r\n<div class=\"sidhuvud_datum\">Onsdagen den 12 juni</div>\r\n<div class=\"sidhuvud_klockslag\">Kl. x 9.00</div>\r\n<hr class=\"sidhuvud_linje\">\r\n<pre>1 § Förnyad bordläggning</pre><pre>Föredrogs men bordlades åter</pre><pre>Finansutskottets betänkande 1990/91:FiU30</pre><pre>2 § Beslut rörande utskottsbetänkanden som\r\nslutdebatterats den 11 juni</pre><pre>Företogs till avgörande näringsutskottets\r\nbetänkande 1990/91:NU40, skatteutskottets\r\nbetänkande 1990/91:SkU26, socialutskottets\r\nbetänkande 1990/91:SoU23 och trafikutskottets\r\nbetänkande 1990/91:TU29 (beträffande debatten i\r\ndessa ärenden, se prot. 129).</pre><pre>Näringsutskottets betänkande NU40</pre><pre>Mom. 1 (riktlinjer för den långsiktiga\r\nenergipolitiken)</pre><pre>Först biträddes reservation 2 av Rolf L Nilson\r\nmed 20 röster mot 19 för reservation 3 av Lars\r\nNorberg. 274 ledamöter avstod från att rösta.</pre><pre>Härefter biträddes reservation 1 av Per Westerberg\r\nm.fl. med 61 röster mot 16 för reservation 2 av Rolf\r\nL Nilson. 235 ledamöter avstod från att rösta.</pre><pre>Slutligen bifölls utskottets hemställan med 219\r\nröster mot 61 för reservation 1 av Per Westerberg\r\nm.fl. 36 ledamöter avstod från att rösta.</pre><pre>Mom. 3 (kärnkraftsavvecklingens inledning)</pre><pre>Först biträddes reservation 6 av Rolf L Nilson\r\nmed 24 röster mot 17 för reservation 7 av Lars\r\nNorberg. 275 ledamöter avstod från att rösta.</pre><pre>Härefter bifölls utskottets hemställan med 218\r\nröster mot 18 för reservation 6 av Rolf L Nilson. 80\r\nledamöter avstod från att rösta.</pre><pre>Mom. 4 (lagstiftning om en nioårig avvecklingstid\r\nför kärnkraften)</pre><pre>Utskottets hemställan bifölls med 277 röster mot\r\n18 för reservation 8 av Lars Norberg. 19 ledamöter\r\navstod från att rösta.</pre><pre>Mom. 5 (lagstiftning om kärnkraftsavveckling\r\nsenast år 2010)</pre><pre>Utskottets hemställan bifölls med 280 röster mot\r\n36 för reservation 9 av Lars Norberg.</pre><pre>Mom. 6 (avstängning av reaktorer i Barsebäck som\r\nen inledning av kärnkraftsavvecklingen)</pre><pre>Utskottets hemställan bifölls med 280 röster mot\r\n36 för rerservation 10 av Rolf L Nilson och Lars\r\nNorberg.</pre><pre>Mom. 17 (förbud mot investeringer i svensk och\r\nutländsk kärnkraft)</pre><pre>Utskottets hemställan bifölls med 238 röster mot\r\n36 för reservation 24 av Rolf L Nilson och Lars\r\nNorberg. 40 ledamöter avstod från att rösta.</pre><pre>Mom. 19 (handlingsplan för att minska utsläppen\r\nav växthusgaser)</pre><pre>Utskottets hemställan bifölls med 365 röster mot\r\n19 för reservation 29 av Lars Norberg. 30 ledamöter\r\navstod från att rösta.</pre><pre>Mom. 27 (effekthöjningar i kärnkraftverk)</pre><pre>Utskottets hemställan med godkännande av\r\nutskottets motivering bifölls med 181 röster mot 98\r\nför utskottets hemställan med godkännande av den\r\ni reservation 36 av Hadar Cars m.fl. anförda\r\nmotiveringen. 36 ledamöter avstod från att rösta.</pre><pre>Mom. 30 (kärnkraftens försäkringskostnader)</pre><pre>Utskottets hemställan -- som ställdes mot\r\nreservation 40 av Lars Norberg -- bifölls med\r\nacklamation.</pre><pre>Mom. 36 (överförande i statlig ägo av\r\nkärnkraftverken)</pre><pre>Utskottets hemställan bifölls med 294 röster mot\r\n18 för reservation 46 av Lars Norberg. 1 ledamot\r\navstod från att rösta.</pre><pre>Mom. 40 (ökad rätt till transitering av elenergi)</pre><pre>Utskottets hemställan bifölls med 230 röster mot\r\n36 för reservation 51 av Lars Norberg. 48 ledamöter\r\navstod från att rösta.</pre><pre>Mom. 41 (elbörs)</pre><pre>Utskottets hemställan bifölls med 296 röster mot\r\n17 för reservation 52 av Lars Norberg. 1 ledamot\r\navstod från att rösta.</pre><pre>Mom. 42 (marginalkostnadsprissättning)</pre><pre>Utskottets hemställan -- som ställdes mot dels\r\nreservation 53 av Rolf L Nilson, dels reservation 54\r\nav Lars Norberg -- bifölls med acklamation.</pre><pre>Mom. 44 (internationalisering av elmarknaden)</pre><pre>Utskottets hemställan -- som ställdes mot\r\nreservation 57 av Lars Norberg -- bifölls med\r\nacklamation.</pre><pre>Mom. 45 (landsbygdens elektrifiering)</pre><pre>Utskottets hemställan -- som ställdes mot\r\nreservation 58 av Per-Ola Eriksson och Roland\r\nLarsson -- bifölls med acklamation.</pre><pre>Mom. 47 (den allmänna inriktningen av\r\nprogrammet för effektivare energianvändning)</pre><pre>Först biträddes reservation 63 av Rolf L Nilson\r\nmed 29 röster mot 18 för reservation 64 av Lars\r\nNorberg. 266 ledamöter avstod från att rösta.</pre><pre>Härefter bifölls utskottets hemställan -- som\r\nställdes mot reservation 63 av Rolf L Nilson --\r\ngenom uppresning.</pre><pre>Mom. 50 (kommunal energirådgivning, m.m.)</pre><pre>Först biträddes reservation 69 av Per-Ola\r\nEriksson och Roland Larsson -- som ställdes mot\r\nreservation 71 av Lars Norberg -- med\r\nacklamation.</pre><pre>Härefter bifölls utskottets hemställan med 243\r\nröster mot 54 för reservation 69 av Per-Ola\r\nEriksson och Roland Larsson. 18 ledamöter avstod\r\nfrån att rösta.</pre><pre>Mom. 56 (anslag för kompensation till svensk\r\nindustri för försämrad konkurrensförmåga till följd\r\nav höjda energipriser)</pre><pre>Utskottets hemställan -- som ställdes mot\r\nreservation 81 av Lars Norberg -- bifölls med\r\nacklamation.</pre><pre>Mom. 64 (anslag m.m. för Huvudprogram\r\nEnergiforskning)</pre><pre>Utskottets hemställan -- som ställdes mot dels\r\nreservation 87 av Per Westerberg m.fl., dels\r\nreservation 88 av Lars Norberg -- bifölls med\r\nacklamation.</pre><pre>Mom. 75 (vinstmedel från\r\nvattenkraftsproduktionen)</pre><pre>Utskottets hemställan bifölls med 254 röster mot\r\n53 för reservation 96 av Per-Ola Eriksson m.fl. 5\r\nledamöter avstod från att rösta.</pre><pre>Mom. 76 (finansiering av infrastrukturen genom\r\növervinster från vattenkraftsproduktionen)</pre><pre>Utskottets hemställan med godkännande av\r\nutskottets motivering bifölls med 279 röster mot 18\r\nför utskottets hemställan med godkännande av den\r\ni reservation 98 av Lars Norberg anförda\r\nmotiveringen. 18 ledamöter avstod från att rösta.</pre><pre>Mom. 77 (riktlinjer för stöd till\r\nkraftvärmeproduktion med biobränslen)</pre><pre>Utskottets hemställan -- som ställdes mot dels\r\nreservation 99 av Per Westerberg m.fl., dels\r\nreservation 100 av Lars Norberg -- bifölls med\r\nacklamation.</pre><pre>Mom. 78 (åtgärder för att förbättra\r\nkonkurrenskraften för befintliga anläggningar för\r\nkraftvärmeproduktion med biobränslen)</pre><pre>Utskottets hemställan -- som ställdes mot\r\nutskottets hemställan med den ändring däri som\r\nföranleddes av bifall till motion N90 yrkande 2 av\r\nArne Kjörnsberg m.fl. -- bifölls med acklamation.</pre><pre>Mom. 82 (förutsättningar för\r\nvindkraftsproduktion)</pre><pre>Utskottets hemställan -- som ställdes mot dels\r\nreservation 104 av Rolf L Nilson, dels reservation\r\n105 av Lars Norberg -- bifölls med acklamation.</pre><pre>Mom. 91 (strategi för minskad användning av\r\nfossila bränslen)</pre><pre>Utskottets hemställan bifölls med 223 röster mot\r\n37 för reservation 119 av Rolf L Nilson och Lars\r\nNorberg. 56 ledamöter avstod från att rösta.</pre><pre>Mom. 93 (nya förbränningsanläggningar för kol\r\noch olja)</pre><pre>Utskottets hemställan bifölls med 280 röster mot\r\n36 för reservation 121 av Lars Norberg.</pre><pre>Mom. 96 (förgasade restoljor)</pre><pre>Utskottets hemställan -- som ställdes mot\r\nreservation 125 av Rolf L Nilson och Lars\r\nNorberg -- bifölls med acklamation.</pre><pre>Mom. 99 (naturgasens roll i den svenska\r\nenergiförsörjningen)</pre><pre>Utskottets hemställan med godkännande av\r\nutskottets motivering bifölls med 222 röster mot 18\r\nför utskottets hemställan med godkännande av den\r\ni reservation 128 av Lars Norberg anförda\r\nmotiveringen. 75 ledamöter avstod från att rösta.</pre><pre>Mom. 102 (de långsiktiga förutsättningarna för\r\nutveckling av biobränsleteknik)</pre><pre>Först biträddes reservation 131 av Rolf L\r\nNilson -- som ställdes mot reservation 132 av Lars\r\nNorberg -- med acklamation.</pre><pre>Härefter bifölls utskottets hemställan med 218\r\nröster mot 35 för reservation 131 av Rolf L Nilson.\r\n62 ledamöter avstod från att rösta.</pre><pre>Mom. 109 (användning av åkermark för\r\nproduktion av energiskog, m.m.)</pre><pre>Utskottets hemställan bifölls med 297 röster mot\r\n18 för reservation 137 av Lars Norberg.</pre><pre>Mom. 115 (riktlinjer för stöd till\r\nsolvärmeanläggningar)</pre><pre>Utskottets hemställan -- som ställdes mot\r\nreservation 143 av Lars Norberg -- bifölls med\r\nacklamation.</pre><pre>Övriga moment</pre><pre>Utskottets hemställan bifölls.</pre><pre>Skatteutskottets betänkande SkU26</pre><pre>Mom. 1 (riktlinjerna för energibeskattningen)</pre><pre>Först biträddes reservation 2 av Rolf Kenneryd\r\noch Martin Olsson -- som ställdes mot reservation 4\r\nav Gösta Lyngå -- med acklamation.</pre><pre>Härefter biträddes reservation 1 av Bo Lundgren\r\nm.fl. med 66 röster mot 34 för reservation 2 av Rolf\r\nKenneryd och Martin Olsson. 215 ledamöter\r\navstod från att rösta.</pre><pre>Slutligen bifölls utskottets hemställan med 184\r\nröster mot 60 för reservation 1 av Bo Lundgren\r\nm.fl. 70 ledamöter avstod från att rösta.</pre><pre>Mom. 5 (fjärrvärme)</pre><pre>Först biträddes reservation 11 av Rolf Kenneryd\r\noch Martin Olsson med 52 röster mot 18 för\r\nreservation 12 av Maggi Mikaelsson. 243 ledamöter\r\navstod från att rösta.</pre><pre>Härefter bifölls utskottets hemställan med 185\r\nröster mot 68 för reservation 11 av Rolf Kenneryd\r\noch Martin Olsson. 61 ledamöter avstod från att\r\nrösta.</pre><pre>Mom. 6 (energiintensiv industri)</pre><pre>Utskottets hemställan -- som ställdes mot\r\nreservation 13 av Rolf Kenneryd och Martin\r\nOlsson -- bifölls med acklamation.</pre><pre>Övriga moment</pre><pre>Utskottets hemställan bifölls.</pre><pre>Socialutskottets betänkande SoU23</pre><pre>Mom. 1 (allmänna mål för folkhälsopolitiken)</pre><pre>Utskottets hemställan bifölls med 272 röster mot\r\n38 för reservation 1 av Daniel Tarschys och Barbro\r\nWesterholm. 1 ledamot avstod från att rösta.</pre><pre>Mom. 7 (höjda alkohol- och tobaksskatter)</pre><pre>Utskottets hemställan bifölls med 199 röster mot\r\n106 för reservation 3 av Daniel Tarschys m.fl. 8\r\nledamöter avstod från att rösta.</pre><pre>Mom. 11 (inrättande av ett folkhälsoinstitut)</pre><pre>Utskottets hemställan bifölls med 221 röster mot\r\n89 för reservation 5 av Sten Svensson m.fl. 3\r\nledamöter avstod från att rösta.</pre><pre>Mom. 23 (lokaliseringen av folkhälsoinstitutet)</pre><pre>Först biträddes reservation 10 av Anita Stenberg\r\nmed 32 röster mot 20 för reservation 9 av Gudrun\r\nSchyman. 256 ledamöter avstod från att rösta.</pre><pre>Härefter bifölls utskottets hemställan med 193\r\nröster mot 30 för reservation 10 av Anita Stenberg.\r\n90 ledamöter avstod från att rösta.</pre><pre>Mom. 24 och 25 (en alkoholkommission, m.m.)</pre><pre>Utskottets hemställan bifölls med 245 röster mot\r\n70 för reservation 11 av Daniel Tarschys m.fl.</pre><pre>Mom. 52 (åldersgränsen på Systembolaget)</pre><pre>Utskottets hemställan bifölls med 250 röster mot\r\n45 för reservation 21 av Per Stenmarck. 12\r\nledamöter avstod från att rösta.</pre><pre>Mom. 53 (kommunalisering av tillståndsgivningen)</pre><pre>Utskottets hemställan bifölls med 253 röster mot\r\n62 för reservation 22 av Sten Svensson m.fl.</pre><pre>Mom. 58 (maskrosvin)</pre><pre>Utskottets hemställan bifölls med 249 röster mot\r\n42 för reservation 26 av Anita Stenberg. 18\r\nledamöter avstod från att rösta.</pre><pre>Mom. 63 (en tobaksproposition)</pre><pre>Utskottets hemställan bifölls med 204 röster mot\r\n103 för reservation 30 av Daniel Tarschys m.fl. 5\r\nledamöter avstod från att rösta.</pre><pre>Mom. 64 (rökfria miljöer)</pre><pre>Utskottets hemställan bifölls med 232 röster mot\r\n37 för reservation 31 av Gudrun Schyman och\r\nAnita Stenberg. 40 ledamöter avstod från att rösta.</pre><pre>Mom. 66 (tobaksreklam)</pre><pre>Utskottets hemställan bifölls med 198 röster mot\r\n108 för reservation 33 av Daniel Tarschys m.fl. 8\r\nledamöter avstod från att rösta.</pre><pre>Mom. 70 (åldersgräns för inköp av tobak)</pre><pre>Utskottets hemställan -- som ställdes mot\r\nreservation 36 av Gudrun Schyman m.fl. -- bifölls\r\nmed acklamation.</pre><pre>Mom. 74 (WHOs mål på tobaksområdet)</pre><pre>Utskottets hemställan bifölls med 255 röster mot\r\n58 för reservation 39 av Daniel Tarschys m.fl. 2\r\nledamöter avstod från att rösta.</pre><pre>Mom. 80 (alternativmedicinska frågor)</pre><pre>Utskottets hemställan bifölls med 289 röster mot\r\n20 för reservation 42 av Anita Stenberg. 2\r\nledamöter avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Trafikutskottets betänkande TU29</pre><pre>Mom. 2 (inriktning av översynen på fortsatt\r\nheltäckande postservice)</pre><pre>Först biträddes reservation 3 av Viola Claesson\r\nmed 22 röster mot 19 för reservation 4 av Roy\r\nOttosson. 273 ledamöter avstod från att rösta.</pre><pre>Härefter biträddes reservation 2 av Elving\r\nAndersson och Karin Starrin med 35 röster mot 17\r\nför reservation 3 av Viola Claesson. 262 ledamöter\r\navstod från att rösta.</pre><pre>Därpå biträddes reservation 1 av Hugo Bergdahl\r\noch Ingrid Hasselström Nyvall med 40 röster mot\r\n38 för reservation 2 av Elving Andersson och Karin\r\nStarrin. 232 ledamöter avstod från att rösta.</pre><pre>Slutligen bifölls utskottets hemställan med 204\r\nröster mot 39 för reservation 1 av Hugo Bergdahl\r\noch Ingrid Hasselström Nyvall. 69 ledamöter\r\navstod från att rösta.</pre><pre>Mom. 16 (postverkets nästa treårsplan)</pre><pre>Utskottets hemställan bifölls med 290 röster mot\r\n17 för reservation 15 av Viola Claesson. 1 ledamot\r\navstod från att rösta.</pre><pre>Övriga moment</pre><pre>Utskottets hemställan bifölls.</pre><pre>3 § Viss fråga om traktamente till riksdagens\r\nledamöter</pre><pre>Föredrogs</pre><pre>konstitutionsutskottets betänkande</pre><pre>1990/91:KU49 Viss fråga om traktamente till\r\nriksdagens ledamöter.</pre><pre></pre><pre>Kammaren biföll utskottets framställning om att\r\nbetänkandet skulle avgöras efter endast en\r\nbordläggning.</pre><pre>Andre vice talmannen konstaterade att ingen talare\r\nvar anmäld.</pre><pre>Beslut</pre><pre>Utskottets hemställan bifölls.</pre><pre></pre><pre>4 § Fast förbindelse över Öresund</pre><pre>Föredrogs</pre><pre>trafikutskottets betänkande</pre><pre>1990/91:TU31 Fast förbindelse över Öresund\r\n(prop. 1990/91:158).</pre><pre>Anf. 1 ELVING ANDERSSON (c):</pre><pre>Herr talman! Inför förra valet lovade\r\nsocialdemokraterna att man skulle bli ett\r\nmiljöparti. Affischer och annonser trumpetade ut\r\ndetta budskap. Men när de döende sälarna\r\nförsvann ur TV-rutan och valet var över slocknade\r\nockså det socialdemokratiska intresset för miljön.\r\nFörslaget om Öresundsbron som vi skall debattera\r\nhär i dag talar sitt tydliga språk och nu skrivs\r\nytterligare ett dystert kapitel i svensk miljöpolitiks\r\nhistoria.</pre><pre>Jag har tyvärr ingen förhoppning om att\r\nmajoriteten här i kammaren kommer att bli\r\nannorlunda än den blev i trafikutskottet när vi där\r\nbehandlade frågan om Öresundsbron. Partipiskan\r\nviner alltför hårt för att beslutet skall bli\r\nannorlunda.</pre><pre>Därför är det en sorgens dag då majoriteten\r\nbeslutar bygga ett monument för fortsatt\r\nbetongpolitik, rovdrift på naturen och\r\nmiljöförstöring.</pre><pre>Socialdemokrater, moderater och folkpartister\r\ntycks tro att betong, asfalt, ökad biltrafik och\r\navgasutsläpp är viktigare för vårt och våra barns\r\nvälstånd än frisk luft, levande hav och gröna skogar.</pre><pre>Från centerns sida har vi en annan miljösyn som\r\nbygger på ekologisk balans. En bra miljö med frisk\r\nluft, levande hav, gröna skogar och där markens\r\nproduktionsförmåga bibehålles är enligt vår\r\nuppfattning den enda förutsättningen för en\r\nlångsiktigt hållbar positiv utveckling. Ekonomi och\r\nekologi hör ihop. Miljökostnaderna måste betalas.\r\nFrågan är när de skall betalas, hur de skall betalas\r\noch av vem de skall betalas. Vi kan aldrig komma\r\nundan dessa miljökostnader, men vi kan möjligtvis\r\nskjuta dem framför oss och låta kommande\r\ngenerationer betala. För centerns del är detta\r\nomoraliskt och oacceptabelt.</pre><pre>Från centerns sida säger vi nej till en Öresundsbro.\r\nVi säger nej för att vi värnar Sydvästskånes miljö,\r\nvi säger nej för att vi värnar om Östersjöns ekologi,\r\nvi säger nej av ekonomiska skäl och vi säger nej av\r\ntransporttekniska skäl.</pre><pre>Dessa skäl är var för sig klart tillräckliga för att\r\navslå regeringens förslag till avtal med den danska\r\nstaten om byggande av en fast förbindelse över\r\nÖresund. Sammantaget är skälen överväldigande,\r\noch den som på allvar analyserar skälen måste\r\nrimligtvis komma fram till samma slutsats. Tyvärr\r\när gamla låsningar och prestige så dominerande för\r\nmånga att sakskälen inte tillåts spela den roll de\r\nrimligen borde göra.</pre><pre>Herr talman! Sydvästra Sverige är en region som\r\nredan är mycket hårt miljöbelastad. Situationen är\r\nså allvarlig att ingen ytterligare påspädning av\r\nutsläpp i luften kan tolereras. Tvärtom måste\r\nutvecklingen inriktas på att minska\r\nluftföroreningarna.</pre><pre>Öresundsdelegationen har understrukit att varje\r\nytterligare tillskott av utsläpp, om än marginellt,\r\nkan medföra allvarliga miljökonsekvenser i\r\nregionen. Halterna av kväveoxider liksom nedfallet\r\nav kväve ligger redan väsentligt över de nivåer som\r\nnaturen långsiktigt tål. Nedfallet måste kraftigt\r\nnedbringas i området för att rädda naturen från\r\nlångsiktiga skador. Enligt Svenska\r\nnaturskyddsföreningen krävs en minskning av\r\nnedfallet med 90 % i denna region. Det\r\nåstadkommer man definitivt inte med ökad\r\nbiltrafik som ett byggande av Öresundsbron\r\nkommer att generera.</pre><pre>Redan i dag är skogsskadorna ett faktum i Skåne.\r\nBokskogen är starkt hotad och börjar i vissa\r\nområden att dö i förtid. Svampar och lavar\r\nförsvinner, vegetationen blir monoton genom att\r\nmångfalden och artrikedomen utarmas, och\r\nskadeangreppen på träden ökar i omfattning.\r\nSveriges skogsvårdsförbund menar att situationen i\r\ndag är så allvarlig att en ökad bilism kommer att få\r\nförödande konsekvenser för skogen. Om inte\r\nluftföroreningarna minskar radikalt kommer\r\nnäringen i marken att ta slut om 50 år och då är det\r\nkanske omöjligt att reparera skadan.</pre><pre>Alla beräkningar visar att en Öresundsbro kommer\r\natt resultera i kraftigt ökad biltrafik i regionen.\r\nTrots detta görs i propositionen det smått\r\nfantastiska påståendet att ''de merutsläpp som kan\r\nuppkomma till följd av en fast förbindelse över\r\nÖresund inte rimligen bör tas till intäkt för att avstå\r\nfrån en utbyggnad''. Centerns slutsatser är precis\r\ntvärtom. Dessa skäl är i sig tillräckligt tunga för att\r\navfärda hela förslaget.</pre><pre>Östersjön är i dag världens mest föroreningshotade\r\nbräckvattenområde. Det är allmänt bekant att\r\nsituationen i hela Östersjön är bekymmersam när\r\ndet gäller det ekologiska tillståndet. En avgörande\r\nfråga för Östersjöns tillstånd är utbytet med vatten\r\nfrån Västerhavet genom Öresund och genom\r\nBälten. Att detta vattenutbyte inte försvåras är helt\r\navgörande för att salthalten kan hållas uppe.\r\nSalthalten är av avgörande betydelse för bl.a.\r\ntorskens reproduktionsförmåga. Redan i dag är\r\nsalthalten så låg att torsken lever på gränsen för vad\r\nden kan klara. En minskning av bara en halv\r\npromille är tillräckligt för att torskbeståndet i\r\nÖstersjön skall utplånas. Detta utgör ett stort hot\r\nmot livet i havet, liksom för de människor som har\r\nsin utkomst från det.</pre><pre>Den tröskel i Öresund där bron skall byggas ligger\r\npå 6--8 meters djup. På denna tröskel skall det\r\nställas bortåt 200 tjocka betongfundament med 30--\r\n40 meters avstånd. Kring pelarkonstruktionerna för\r\nhögbroarna över segelrännorna skall det byggas\r\nskyddsöar mot påsegling. Väster om Saltholm skall\r\nman spränga en jättelik, 2 kilometer lång, ränna i\r\nbotten för att placera en sänktunnel. Till\r\nsänktunneln blir det kilometerlånga upp- och\r\nnedfartsramper.</pre><pre>Den uppbromsning av genomströmmande vatten\r\nsom brobygget ger kommer att leda till ca 20 %\r\nmindre vattenflöde.</pre><pre>För att i viss mån kompensera detta föreslås stora\r\nmuddringar. För det första är det ytterst tveksamt\r\nom det över huvud taget är möjligt att åstadkomma\r\nen s.k. nollösning genom sådana åtgärder och för\r\ndet andra innebär muddringarna i sig ett mycket\r\nstort hot mot hela det marina livet i Öresund. Detta\r\nfrämst på grund av den omfattande uppslamning av\r\nbottensediment som kan förutses.</pre><pre>Herr talman! De ekonomiska kalkylerna som\r\npresenterats för brobygget är undermåliga. Den av\r\nregeringen presenterade kostnaden uppgår till ca\r\n15 miljarder kronor. Till detta skall läggas stora\r\nkostnader för investeringar i infrastrukturen i\r\nSverige resp. Danmark för anslutningar m.m. Om\r\nman dessutom räknar ränta på pengarna torde\r\nkostnaden totalt uppgå till 40--50 miljarder kronor.\r\nDe tillkommande kostnaderna för\r\nanslutningsvägar, tunnlar m.m. skall inte bekostas\r\nav broavgifter, utan finansieras av stat och\r\nkommun. Det kommer alltså att bli en oerhörd\r\nkoncentration av de redan alltför små anslag som\r\nfinns i statsbudgeten till infrastrukturinvesteringar\r\ntill en region som inte på något vis tillhör de svagare\r\ni vårt land.</pre><pre>Själva bron skall dock inte bekostas av\r\nskattebetalarna utan av brukarna i form av\r\nbroavgifter. För att få underlag till propositionen\r\nbeställde regeringen ett beräknings- och\r\nprognosunderlag från konsultföretaget Transek.\r\nDessa beräkningar avseende trafikvolymer visar på\r\nen stor priskänslighet hos personbilstrafiken.\r\nIntäkterna från denna kan ökas med 24 % om\r\ntrafikavgiften sänks från 190 kr. till 37:50. Antalet\r\nbilar ökar då från ca 5 000 per dygn till 30 000.</pre><pre>En utgångspunkt för avgiftssättningen har varit att\r\navgiften skall ligga på ungefär samma nivå som det\r\ni dag kostar att åka färja.</pre><pre>Regeringen har därför i propositionen utgått från\r\nen avgift på 160 kr. per personbil i 1990 års prisnivå\r\noch en trafikvolym på 8 000--10 000 bilar per dygn\r\når 2000. Det finns inga beräkningar, såvitt vi har\r\nkunnat finna, som stöder regeringens uppfattning\r\nom att trafikvolymen skall bli så stor vid den\r\navgiftssättningen. Enligt Transeks beräkningar\r\nmåste avgiften ligga på 100--120 kr. för att uppnå\r\nden trafikvolymen.</pre><pre>Det är alltså det konsultföretag regeringen själv\r\nanlitat som redovisat dessa siffror. Min slutsats är\r\natt regeringen har valt att efter eget skön frisera\r\nsiffrorna så att de skall passa. Med regeringens\r\nutgångspunkter går det helt enkelt inte att\r\nekonomiskt räkna hem projektet.</pre><pre>Regeringen och utskottsmajoriteten sitter i en\r\nrävsax mellan att å ena sidan försöka få ekonomi i\r\nbroprojektet genom att skapa så stora\r\ntrafikvolymer som möjligt samtidigt som miljön\r\nkräver att trafikvolymen blir så låg som möjligt.\r\nEkvationen går inte ihop, och miljön får än en gång\r\nge vika för kortsiktigt ekonomiskt tänkande.\r\nBetongpolitiken firar nya triumfer.</pre><pre>Skälen för en Öresundsbro varierar över tiden.\r\nIbland är det Sveriges förbindelser til kontinenten\r\nsom är den viktigaste, ibland är det för att skapa\r\npositiva utvecklingsförutsättningar för\r\nMalmöregionen. Att satsa 40--50 miljarder kronor\r\nsom regionalpolitiskt stöd till Malmöregionen faller\r\npå sin egen orimlighet.</pre><pre>När det gäller att skapa goda förbindelser mellan\r\nSverige och resten av kontinenten kan detta ske på\r\nandra sätt som är bättre ur både miljö-, ekonomisk\r\noch transportteknisk synpunkt.</pre><pre>För att nå de centrala delarna av Europa innebär\r\nvägen över Danmark en omväg. Till detta skall\r\nläggas den trafikinfarkt som finns i norra Tyskland\r\noch som kommer att inom överskådlig tid innebära\r\nstora trafikstörningar för både landsvägs- och\r\njärnvägstrafiken.</pre><pre>Genom de politiska förändringar som skett i\r\nEuropa under de senaste åren öppnas också nya\r\nintressanta marknader för det svenska näringslivet.\r\nFör att nå de nya marknaderna i de östra delarna i\r\nEuropa ter sig omvägen över Danmark än mer\r\norealistisk.</pre><pre>Centern vill se en utveckling med en kraftigt\r\nutvecklad färjetrafik utefter hela Sydsveriges kust\r\ntill både nya och gamla destinationer.\r\nFärjeförbindelser med miljövänliga färjor skall\r\nutgöra kärnan i våra förbindelser med kontinenten.\r\nPå detta sätt åstadkommer vi ett verkligt närmande\r\ntill hela Europa. Samtidigt sprids\r\nutvecklingsmöjligheterna över hela den sydsvenska\r\nkusten till följd av dessa förbindelser.</pre><pre>Från åkerinäringens sida, som ju är en viktig\r\nintressent i sammanhanget, visar man ett mycket\r\nljumt intresse för Öresundsbron, men desto större\r\nintresse för utvecklade färjeförbindelser.</pre><pre>Enligt en utredning gjord av Kulturgeografiska\r\ninstitutionen i Lund skulle åkerinäringen förlora\r\nmellan 500 och 700 milj.kr. per år på att ta vägen\r\növer Öresund och Stora bält i stället för att ta\r\nfärjorna direkt till kontintenten. Dessutom\r\ntillgodoses förarnas lagstadgade dygnsvila på\r\ndirektfärjorna. Redare, SJ-strateger och\r\ntransportköpare är i stort sett ense: En\r\nÖresundsbro kommer inte nämnvärt att påverka\r\ngodsströmmarna.</pre><pre>Centern vill se en fast förbindelse över, eller rättare\r\nsagt under, Öresund som komplement till\r\nfärjetrafiken. En borrad järnvägstunnel är det enda\r\nvettiga alternativet för fasta förbindelser mellan\r\nSverige och Danmark. Ur miljösynpunkt är\r\ntunneln överlägsen en bro. Tunnelalternativet har\r\ndock avfärdats alltför lättvindigt med hänvisning till\r\natt det inte skulle gå att få ekonomi på ett sådant\r\nprojekt. Kostnadsutredningarna är dock behäftade\r\nmed stora brister och det finns många experter både\r\ninom entreprenadbranschen och bankvärlden som\r\nhävdar att en tunnel är lönsammare än en bro.</pre><pre>Herr talman! Låt mig också litet kommentera\r\nhandläggningen av denna fråga. Detta är som alla\r\ninser en mycket stor fråga som påverkar våra\r\ninternationella förbindelser, har stor\r\nmiljöpåverkan och är ett av de största enskilda\r\ninvesteringsbeslut som någonsin fattats. Trots\r\ndenna dignitet på frågan ville majoriteten i\r\nutskottet inte gå med på att ordna en offentlig\r\nhearing för att ytterligare belysa olika\r\nkonsekvenser. Dessutom var arbetssituationen\r\nsådan i riksdagen att vårt eget expertorgan på\r\nmiljöfrågor, nämligen jordbruksutskottet, inte\r\nansåg sig ha tid att yttra sig över förslagen. Detta är\r\ningen kritik mot jordbruksutskottet, utan mot den\r\ntotala handläggningsordningen av frågan. Jag\r\ntycker det är en otillständigt bristfällig\r\nhandläggning som skett.</pre><pre>Herr talman! Centern står inte ensam i kampen mot\r\nen Öresundsbro. Förutom vänsterpartiet och\r\nmiljöpartiet här i riksdagen finns också en samlad\r\nmiljörörelse i hela Norden. Skogsnäringen,\r\nredarnäringen, fackliga organisationer, som\r\nTransport och de sjöfackliga organisationerna,\r\nvetenskapliga institutioner, många forskare och\r\nviktiga delar av näringslivet står på samma sida i\r\nkampen mot en bro över Öresund.</pre><pre>Dagens beslut är inte bara en fråga om bro över\r\nÖresund eller inte. Det är ett viktigt vägval inför\r\nframtiden. Det är fråga om vi skall prioritera asfalt,\r\nbetong och miljöförstöring, eller om vi skall inrikta\r\nframtiden på ren luft, levande hav, gröna skogar\r\noch ekologisk balans. För centern är valet\r\nsjälvklart. Därför yrkar vi på att regeringens\r\nproposition skall avslås.</pre><pre>Jag vill med detta yrka bifall till reservation 2.</pre><pre>Anf. 2 VIOLA CLAESSON (v):</pre><pre>Herr talman! ''Vår stund på jorden kamrater, skall\r\nbli den stund då vi återupprättar respekten för\r\nmänniskan och naturen i samspel. Vi skall, under\r\nvår livstid, återskapa vår barndoms gröna skogar,\r\nrena friska luft och klara källsprång.''</pre><pre>Birgitta Dahls ord från SAP-kongressen 1987 blev\r\nklassiska inte för miljöministerns förföriskt lyriska\r\nanslag, utan för appellens falskt löftesrika innehåll.\r\nKongressens största fråga var Öresundsbron.\r\nBeslutet innebar att Birgitta Dahls alla kamrater i\r\ndemokratins namn skulle få säga sitt om bron i ett\r\nrådslag. Nära 500 partiorganisationer deltog i\r\nrådslaget om en fast förbindelse över Öresund.\r\nFramgången för de socialdemokratiska\r\nbromotståndarna var uppseendeväckande. 80 %\r\nville inte ha någon bro. 50 % ansåg att en\r\njärnvägstunnel var bäst.</pre><pre>De socialdemokratiska medlemmarna gav klara\r\nbesked. Men det dög inte för regeringen och den\r\nsocialdemokratiska partiledningen. Jag frågar\r\nGeorg Andersson, som finns här: Var finns den\r\npolitiska heligheten i statsrådens hantering av\r\nmänniskor och miljö?</pre><pre>Regeringens proposition om Öresundsbron\r\nassocierar inte till några klara källsprång. Snarare\r\navger den en unken doft av gammal betong. Ändå\r\när det ett ofärdigt och tunt dokument. Det saknar\r\nhelhetssyn. Det saknar en vetenskapligt godtagbar\r\nanalys av miljökonsekvenserna. Det nonchalerar\r\nhelt det faktum att brobygget och dess följder angår\r\nsamtliga Östersjöstater. Det presenterar en\r\norealistisk och motsägelsefull kalkyl av de\r\nsamhällsekonomiska konsekvenserna för Sverige\r\noch medborgarna.</pre><pre>Om riksdagens majoritet trots detta beslutar att\r\nÖresundsbron skall byggas kommer projektet för\r\nall framtid att framstå som Dimmornas bro. I\r\nfilmen med samma namn blev Godnattvalsen den\r\nödesmättade temamelodi som spreds över världen.\r\nFör livet i Östersjön spelas kanske sista strofen av\r\nGodnattvalsen redan under detta årtionde. Man\r\nkan uttrycka det med Miljöförbundets ord: Bron\r\nkan kosta ett hav.</pre><pre>''Medan de flesta människor tror, att det nu på\r\nallvar skall göras något åt jordens miljöproblem,\r\nhar en grupp europeiska industriledare lagt ut\r\nkursen mot ett nytt Europa. Grundtanken är att\r\nanvända högteknologin till ett kolossalt\r\ntillväxtsprång. Visionen är så komplicerad att den\r\nbara är fullt tillgänglig för en liten grupp\r\nindustrichefer och EG-politiker. Genom att samla\r\nnågra av brickorna kan man skönja konturerna av\r\nEuropas framtid.''</pre><pre>Jag tycker nästan att det ser ut som om Georg\r\nAndersson och hans medarbetare har läst detta\r\ncitat. Dock kanske jag betvivlar det. Jag\r\nrekommenderar dem att läsa denna artikel. Den\r\nhar varit publicerad i den danska tidskriften Press.\r\nArtikeln har rubriken Den skandinaviske\r\nforbindelse. Det är i sitt slag en av de mer\r\ninsiktsfulla artiklarna. I kombination med den\r\noansvarigt ytliga behandlingen av\r\nmiljökonsekvenserna för Öresund, Östersjön och\r\nÖstersjöländerna slår nog det odemokratiska\r\nförspelet till regeringens broavtal med Danmark de\r\nflesta politiska rekord. Men de ansvariga inom\r\nregeringen vägrar att ens diskutera sitt samröre\r\nmed Round Table of European Industrialists. Det\r\ninleddes redan 1983/84 och fullbordades efter\r\npåtryckningar från Scandinavian Links olika\r\nlobbygrupper.</pre><pre>Några få statsråd och departementssekreterare var\r\ntidigt invigda i de topphemliga ScanLink-planerna.\r\nIndustriledarnas krav var att Öresundsbron -- plus\r\nett antal nya motorvägar -- skulle byggas samt att\r\nett för Sverige främmande system med vägavgifter\r\nskulle införas. I syfte att stötta bil- och\r\nelektronikindustrin i Sverige och Västeuropa\r\nhamnade också Prometheussatsningarna -- och så\r\nsmåningom även Drive-satsningarna -- inom det\r\njättelika projektets ramar.</pre><pre>För att öka den ekonomiska tillväxten skulle\r\nSverige enligt regeringens trafikpolitiska\r\nproposition 1988 -- man har talat om denna som den\r\nstora förändringen under senare år i svensk\r\ntransportpolitik -- satsa på ''bilismens andra\r\nutvecklingsvåg''. Än en gång skulle den numera\r\nomfångsrika bilindustrin fungera som ekonomins\r\nmotor. Enligt denna politiska ekonomi måste\r\nvägtrafiken öka ytterligare. Då krävs det fler\r\nmotorvägar och motorvägsbroar, mer av just-in-\r\ntime-trafik och fritt fram för ännu tyngre lastbilar.\r\nMen eftersom det inte går att asfaltera hela Sverige\r\nmåste dessutom bilarna packas tätare samman med\r\nhjälp av avancerad elektronik och\r\nsatellitövervakning. Det är dessa projekt som\r\nkallas Prometheus och Drive. Västsverige -- det\r\nförsta ScanLink-området -- fungerar redan i dag\r\nsom ett försöksområde för Volvo, Saab och\r\nvägverkets experiment.</pre><pre>En förutsättning för ett sådant kvantitativt\r\ntillväxtsprång i bilindustrins smak var vidare att\r\nvägpolitiken i Sverige länkades in i EGs nya system\r\nför infrastrukturen. Därför har Round Table-\r\ngruppen inte enbart fått diktera EGs vitbok, utan\r\nockså dess kommunikationspolitik. Den största\r\ndelen av bilindustrins forskning och utveckling\r\nkring Prometheus och Drive i Sverige betalas av\r\nteleverket, vägverket och\r\nTransportforskningsberedningen. Men regeringen\r\nvägrar tala klarspråk. Den aktar sig för att\r\ninformera allmänheten om att den bekostar ett\r\nvägsystem som mer än något annat kränker\r\ntrafikanternas integritet.</pre><pre>En del i samma EG-anpassade historia -- som också\r\nÖresundsbron är en del av -- är att regeringen\r\n1986/87 bestämde sig för att statens offentliga\r\nförpliktelser för järnvägen skulle minska.\r\nResultatet ser vi i dag. Persontrafiken på\r\ninlandsbanan skall läggas ner, momsen på\r\nkollektivtrafik har lett till att många turer lagts ner,\r\nkonkurrensen på stomjärnvägsnätet skall släppas\r\nfri och parallell busstrafik skall tillåtas konkurrera\r\nut järnvägslinjer. Med nuvarande politik befarar\r\nt.o.m. Stig Larsson, som för en tid sedan besökte\r\ntrafikutskottet, att SJ på sikt bara kan rädda\r\nsnabbtåget Stockholm--Göteborg. Stig Larsson\r\nbrukar annars vara den ständige optimisten. Jag vet\r\ngenom en debatt här i kammaren för några veckor\r\nsedan att Georg Andersson är informerad om\r\ndetta.</pre><pre>Men statens offentliga förpliktelser för\r\nÖresundsbron har däremot ökat. Enligt\r\nursprunsplanerna var det näringslivet som skulle\r\növerträffa staten genom att plocka fram pengar till\r\nbron. Men när den socialdemokratiska\r\npartikongressens majoritet 1990 sagt ja till bron\r\navvecklade näringslivet ScanLink-konsortiet.\r\nLobbyisterna hade gjort sitt, och nu behövde de\r\ninte ens riskera sitt eget kapital för att projektet\r\nskulle gå i lås.</pre><pre>Öresundsbron är en nyckel inom ScanLink-\r\nsystemet. Det är det strategiskt intressantaste\r\nbyggprojektet för Gyllenhammar, Curt Nicolin\r\nm.fl. Ovetande om det som pågick bakom\r\nregeringens kulisser konstaterade i januari 1984\r\nregeringens egen enmansutredare, Lennart\r\nJohansson, att en Öresundsbro skulle bli alltför\r\nolönsam att bygga. Det var med andra ord -- med\r\nde ord som användes i en tidningsrubrik i tidningen\r\nArbetet -- ''tummen ned'' för Öresundsbron. Men\r\nefter det att Volvochefens topphemliga planer\r\navslöjats av tidningen Arbetet smälte Lennart\r\nJohansson snart in i nya statliga broutredningar\r\nmed en mer positiv inställning till Öresundsbron.\r\nMakten har talat, och makten styr över miljön i\r\nSverige. Den styr också över det svenska\r\nkommunikationsdepartementet. Det är den\r\nekonomiska makten.</pre><pre>Vi vet i dag att merparten av allt utredningsmaterial\r\nom motorvägsbron och tillhörande vägsystem har\r\nproducerats på uppdrag av ScanLink-konsortiet.\r\nEG-kommissionen har betalat 8 milj.kr. av\r\nlobbyisternas budget, som omfattar\r\nmångmiljonbelopp. De utredningar som svenska\r\nstaten officiellt stått för är till stor del uppdateringar\r\nav gammalt material. En del utredningsmaterial\r\nhar hemligstämplats av regeringen. Denna fråga\r\nhar jag -- under mina sex år i riksdagen -- vid det\r\nhär laget tagit upp vid ganska många tillfällen.</pre><pre>Nyligen diskuterades frågan om förspelet och\r\nregeringens hantering sett ur konstitutionell\r\nsynvinkel av frågorna om motorvägsbygget i\r\nBohuslän, ScanLink, och senare också\r\nÖresundsbron. En av de personer som fick\r\nförmånen att se det hemliga materialet och som\r\nockså har deltagit i debatten här i kammaren\r\nupptäckte att det saknades sidor i de\r\nhemligstämplade dokumenten, som då fanns på\r\nMinisterrådets kontor i Köpenhamn. Det är ganska\r\nanmärkningsvärt, och i andra sammanhang brukar\r\ndet faktiskt bli ett stort rabalder när man upptäcker\r\nsådana ting.</pre><pre>Av de offentliga handlingar som ändå finns framgår\r\ninte hur regeringens beslutsprocess eller\r\nkontakterna med Round Table-gruppen och\r\nScanLink-konsortiet hanterats.</pre><pre>Många avgörande frågor är dolda i de politiska\r\ndimmorna. De danska socialdemokraternas\r\nordförande Svend Auken, som jag förmodar att\r\nGeorg Andersson har träffat vid flera tillfällen, ville\r\nha en järnvägstunnel i stället för en bro, och han har\r\nviss rutin på att umgås med sina svenska kolleger.\r\nSvend Auken säger: ''De svenska finans- och\r\nkommunikationsdepartementen verkar ha gjort\r\nupp på ett mycket tidigt stadium om att inte\r\ndiskutera järnvägen seriöst.''</pre><pre>Det är litet lustigt men säkert ingen tillfällighet att\r\nnäringslivet och män som Curt Nicolin har sagt nej\r\ntill en järnvägstunnel.</pre><pre>Curt Nicolin besökte för en tid sedan\r\ntrafikutskottet. Detta gjorde också\r\nmiljöorganisationer från landet, som ville diskutera\r\nfrågan om Öresundsbron med trafikutskottet. Av\r\nNicolin fick vi veta att näringslivet kräver\r\nkonkurrens mellan tåg och bil. Konkurrensen blir\r\ninte tillräckligt hård om det byggs en tågtunnel, dvs.\r\nden miljövänliga trafiken får inte gynnas, eftersom\r\nprivatkapitalet kan förlora på det. Så enkelt är det!</pre><pre>Georg Andersson sade i ett program i TV att\r\nÖresundsbron ''är ett fascinerande projekt''. På\r\nden senaste socialdemokratiska partikongressen\r\ntalade han om Öresund som en ''vallgrav''. Herr\r\ntalman! Med sådana djupsinnigheter i bagaget\r\nundertecknade han broavtalet tillsammans med\r\nkollegan i Danmark. Georg Andersson vill hellre\r\nbli ihågkommen som broskapare än som\r\nbroderskapare.</pre><pre>Inser inte Georg Andersson att det finns liv i\r\nÖstersjöns och ''vallgravens'' vatten? Det är ett\r\nunikt ekologiskt system med både söt- och\r\nsaltvattenarter. Det handlar om världens största\r\nbrackvattenområde, något som Sverige har\r\ndelansvar för, något som måste värnas. Regeringen\r\n''återupprättar inte respekten för människan och\r\nnaturen i samspel'' -- för att använda Birgitta Dahls\r\nord -- utan ni skymfar den respekten med era\r\nplaner.</pre><pre>Det här är ett av de största och viktigaste beslut som\r\nriksdagen har att fatta. Därför måste statsrådets\r\nlättsinniga fascination ställas mot den massiva\r\nmiljöopinionens farhågor. Jag är en av dem som\r\ntillsammans med miljöorganisationer i Sverige har\r\ndeltagit i försöken att stoppa bl.a.\r\nScanLinkmotorvägsbygget i Bohuslän. Jag har,\r\nprecis som många andra här i kammaren, god\r\nkontakt med den miljöopinion som i dag är mer\r\nkunnig än någonsin. Jag vet också att Birgitta Dahls\r\nord på kongressen 1987 aldrig någonsin hade fällts\r\nom inte opinionen ute i landet då hade varit så\r\nenormt stark mot motorvägsbygget ScanLink och\r\näven mot Öresundsbron.</pre><pre>Även forskarna, som ser problemen i ett längre\r\nperspektiv än regeringen och Curt Nicolin, har\r\nuttryckligen och enträget varnat regeringen för alla\r\ningrepp i havet och för den ökande bilismen.\r\nBiltrafiken och utsläppen har redan gått över\r\ngränsen för vad naturen tål. De marginaler och den\r\nnollösning som regeringen talar om för att försvara\r\nÖresundsbron existerar inte i praktiken.</pre><pre>Regeringen är beredd att offra såväl människor och\r\nmiljö som samhällsekonomin på den\r\nvästeuropeiska Round Table-gruppens altare. När\r\ntrafikutskottets ordförande Birger Rosqvist --\r\nsocialdemokrat och bromotståndare -- i dag måste\r\ngå i spetsen för Öresundsbron, är det bara ett av\r\nmånga bevis på regeringens betonghårda\r\nhantering. Jag vill vädja till alla socialdemokratiska\r\nkvinnoklubbister, broderskapare och övriga\r\nbrokritiker: Visa civilkurage innan det är för sent!\r\nVotera efter ert miljösamvete -- hjälp till att stoppa\r\nmotorvägsbron, som kan kosta ett hav!</pre><pre>Herr talman! Vänsterpartiet är lika stark\r\nmotståndare till motorvägsbron, Öresundsbron,\r\nsom till ScanLink-projekten, Prometheus- och\r\nDriveprojekten i övrigt. Vi menar att det inte\r\nbehövs någon bro. Vi vill rädda miljön, och vi vill\r\nförbättra miljön i det här landet. Vi står på\r\nmiljöopinionens sida. Jag yrkar bifall till samtliga\r\nreservationer till trafikutskottets betänkande som\r\njag står bakom som vänsterpartiets ledamot i\r\nutskottet.</pre><pre></pre><pre>Anf. 3 ROY OTTOSSON (mp):</pre><pre>Herr talman! Några kvarter härifrån, vid kajen\r\nnedanför slottet, ligger en fiskekutter från Gilleleje\r\ni Danmark. Den här båten kallas miljökuttern\r\nAnton. Den hyrs av Föreningen Norden för att\r\nanvändas i samband med avslutningen på det\r\nnordiska miljö- och biologiåret här i Stockholm. På\r\nkajen har besättningen såväl ett fiskekök som en fin\r\nutställning om Östersjöns miljö.</pre><pre>När jag besökte dem i går kunde de visa att mer än\r\n30 vetenskapliga, miljöinriktade och andra\r\nframstående organisationer från alla länder runt\r\nÖstersjön skrivit på en appell för Östersjöns miljö.\r\nApellen kräver konkret att en internationell\r\nutfrågning -- eller hearing som man säger numera --\r\nom miljöeffekterna av en Öresundsbro skall\r\ngenomföras. Finland, Ryssland, Estland, Lettland,\r\nLitauen, Polen och Tyskland berörs av de effekter\r\nsom en Öresundsbro ofrånkomligen för med sig.\r\nDet är rimligt att de också får med ett ord i laget\r\ninnan något definitivt beslut fattas. Man har\r\ntidigare skickat apellen till både den svenska och\r\nden danska regeringen, men ingen av dem har\r\nsvarat.</pre><pre>Vi har i tidningarna kunnat läsa att Finland anmält\r\nDanmark till internationella domstolen i Haag för\r\nbygget av en bro över Stora Bält. Bron hindrar\r\nuttransporter av oljeplattformar och högre fartyg\r\nfrån finska varv. Liksom i fallet med den\r\nÖresundsbro som vi debatterar här nu, underlät\r\nDanmark att rådgöra med Finland innan man\r\nfattade sitt beslut om att bygga en bro över Stora\r\nBält.</pre><pre>Tycker ni socialdemokrater, moderater och\r\nfolkpartister att det är bra utrikespolitik att\r\nfullkomligt strunta i att rådgöra med våra\r\ngrannländer om ett stort byggnadsföretag, som på\r\nett betydande sätt påverkar deras varvsindustri,\r\nfiskenäring och miljö? Anser ni att det står i\r\növerensstämmelse med Helsingforskonventionen,\r\nsom skall skydda vårt gemensamma innanhav från\r\nfortsatt miljöförstöring? Anser ni att det står i\r\növerensstämmelse med andra överenskommelser\r\nsom skall säkra Östersjöländernas tillgång till\r\nfarleder ut till Kattegatt?</pre><pre>Vi i miljöpartiet de gröna anser att ett beslut här i\r\ndag i Sveriges riksdag om att bygga en Öresundsbro\r\nskulle vara ett flagrant övergrepp på våra\r\ngrannländer runt Östersjön. Det vore att\r\nfullkomligt strunta i avsikten och andan i en rad\r\nkonventioner. Det vore rena stormaktsfasonerna.</pre><pre>Vi ställer oss bakom miljökuttern Antons apell. Vi\r\nanser att det borde vara ett minimikrav att låta våra\r\ngrannländer runt Östersjön få säga sitt och påverka\r\nbeslutet om de framtida Öresundsförbindelserna.\r\nEn internationell hearing skulle vara ett bra sätt att\r\nåstadkomma detta.</pre><pre>Herr talman! Frågan om fasta förbindelser över\r\nÖresund har diskuterats mycket länge. Det betyder\r\ninte att beslutsunderlaget vi har framför oss i dag är\r\nbra. De långa och många diskussionerna har gällt\r\nvar en bro skall ligga, vem som skall betala den, vad\r\nden kan tänkas kosta, den tekniska utformningen\r\noch kanske framför allt hur man skall kunna\r\nkomma överens mellan Sverige och Danmark.</pre><pre>Däremot är det märkvärdigt tunt med både seriösa\r\ntrafikprognoser och seriösa\r\nkonsekvensbeskrivningar för miljö, bebyggelse och\r\nsamhällsutveckling.</pre><pre>Ta trafikprognoserna som exempel. Den enda\r\nofficiella trafikprognos vi har här i dag fanns med i\r\n1987 års Öresundsutredning. Detta är en mycket\r\nlåg siffra. Den kan jämföras med Ölandsbron som\r\ntrafikeras med 12 000 bilar per dygn. Det är inte\r\nsärskilt underligt att många har ifrågasatt den.\r\nLikväl har denna trafikprognos utgjort underlag för\r\nbl.a. miljöanalyserna.</pre><pre>I propositionen har regeringen övergett prognosen\r\npå 6 500 bilar per dygn. I stället talar man om\r\n8 000--10 000 bilar per dygn. Något sakligt\r\nunderlag för denna reviderade uppfattning\r\nredovisas emellertid inte. Siffran framstår snarare\r\nsom ett hugskott. Man kan naturligtvis fråga sig\r\nvarför regeringen inte i stället valde siffran 20 000,\r\neller varför inte 30 000 bilar per dygn. Det skulle i\r\nvart fall stämma bättre med de gissningar som jag\r\nhar hört från olika trafikforskare. Den långsiktiga\r\nsiffran, dvs. trafiken efter några år, torde enligt\r\ndessa källor hamna på det dubbla eller tredubbla --\r\ndvs. 60 000--90 000 fordon per dygn. Det förefaller\r\nmig vara betydligt mer trovärdiga gissningar för en\r\nca 2 mil lång motorväg som förbinder en miljonstad\r\nmed en kvartsmiljonstad.</pre><pre>Om vi nu antar att regeringen verkligen tror på en\r\ntrafikmängd på 8 000--10 000 bilar per dygn, vilket\r\ni och för sig är osannolikt, så borde den också utgå\r\nfrån detta tal i miljökonsekvensanalysen. Men så är\r\ndet icke. När man räknar på miljöeffekterna är det\r\nfortfarande bara 6 500 bilar, trots att det rör sig om\r\n10 000 bilar när man räknar på ekonomin och\r\nannat.</pre><pre>Anser ni socialdemokrater, moderater och\r\nfolkpartister att det är trovärdigt och seriöst att\r\nräkna med en lägre trafikprognos när det gäller\r\nmiljön och en högre när det gäller ekonomin -- för\r\nen och samma bro? Anser ni verkligen, om ni vågar\r\nvara ärliga, att propositionens trafikprognos på\r\n10 000 bilar per dygn skall tas på allvar?</pre><pre>Vi i miljöpartiet de gröna anser att en mer seriös\r\noch trovärdig trafikprognos måste tas fram. Även\r\nmiljökonsekvensutredningen måste göras om med\r\nhänsyn till den ändrade trafikprognosen. Detta\r\nmåste naturligtvis göras innan vi här i riksdagen tar\r\ndefinitiv ställning till en eventuell Öresundsbro. Vi\r\nanser att riksdagen bör veta vad den beslutar om!</pre><pre>Miljökonsekvensutredningen behöver göras om\r\nockså av en rad andra skäl.</pre><pre>I utredningen från 1987, som utgör det\r\nbeslutsunderlag vi har här i dag, har man jämfört\r\nutsläpp från moderna och delvis framtida\r\navgasrenade bilar och lastbilar med dagens och\r\ngårdagens utsläpp från färjetrafiken. Man har inte\r\ntagit hänsyn till att även färjor utvecklas ur\r\nmiljösynpunkt.</pre><pre>Under de allra senaste åren har miljödebatten gällt\r\näven sjöfarten, och det har redan börjat ge effekter.\r\nDet visar sig att utsläppen från sjöfarten kan renas\r\ntill 90 % eller mer. Detta är möjligt dels genom att\r\nanvända bättre bränslen, dels genom\r\nreningsutrustning på fartygen. De första fartygen\r\nmed sådana egenskaper uppges nyligen ha kommit\r\ni trafik. Med tanke på att sjöfarten är vida\r\növerlägsen vägtrafiken ur energisynpunkt och att\r\nsjövägen till kontinenten är betydligt kortare än\r\nomvägen genom Köpenhamn och Danmark, så\r\ninnebär detta att en utvecklad färjetrafik ur\r\nmiljösynpunkt är betydligt bättre än en\r\nmotorvägsbro.</pre><pre>Den gjorda miljökonsekvensanalysen visar också\r\nstora brister när det gäller alternativet en ren\r\njärnvägstunnel. Visserligen visar utredningen att en\r\njärnvägstunnel är bäst ur miljösynpunkt. Men den\r\ntar inte hänsyn till att en sådan tunnel skulle\r\nmedföra en totalt sett ökad järnvägstrafik på\r\nvägtrafikens bekostnad i stora delar av vårt land\r\noch därigenom också medföra en betydligt större\r\npositiv miljöeffekt än vad som redovisas.</pre><pre>Från miljöpartiets sida anser vi att alternativet en\r\nren järnvägstunnel borde utretts på ett betydligt\r\nmer ingående och seriöst sätt. Vi menar att en\r\nsådan förbindelse som en del av en medveten och\r\ngenomgripande trafikpolitisk strategi för ökad och\r\nbättre järnvägstrafik skulle medföra mycket stora\r\nmiljövinster. Till vinsterna skulle också minskad\r\nvägtrafik kunna räknas, vilket i sig också leder till\r\nmindre trafikolyckor, mindre vägslitage och bättre\r\nframkomlighet på vägarna. De sammantagna\r\nsamhällsekonomiska vinsterna eller besparingarna\r\nskulle bli mycket stora.</pre><pre>Även när det gäller vattengenomströmningen i\r\nÖresund är beslutsunderlaget mycket bristfälligt.\r\nDet är så, som ni alla säkert vet vid det här laget,\r\natt hela Östersjöns biologi och miljö är beroende av\r\ninflöde av syrerikt saltvatten genom Öresund.\r\nEftersom saltvattnet är tyngre än sötvattnet som\r\nströmmar ut ur Sundet så är vattendjupet och\r\ntvärsnittsarean i sundet av avgörande betydelse. En\r\nbros alla pelare bromsar vattnet och försämrar på\r\nså vis genomströmningen. Det leder till att de\r\nsyrefria och döda bottnarna breder ut sig ytterligare\r\ni Östersjön och att saltvattensberoende djur och\r\nväxter slås ut. Dit hör t.ex. den värdefulla torsken.</pre><pre>Nu föreslår regeringen att man skall\r\nkompensationsmuddra i Sundet för att på så vis\r\nförbättra vattengenomströmningen. I\r\nÖresundsutredningen uppges att 3,1 miljoner\r\nkubikmeter slam behöver tas upp ur Sundet för att\r\nåstadkomma en oförändrad genomströmning. I den\r\ndanska miljörapporten från i år uppges däremot att\r\n9,2 miljoner kubikmeter måste tas upp för att\r\ngenomströmningen inte skall försämras. Eftersom\r\nslamtjockleken i sundet endast är knappt 1 meter\r\nbetyder det att man måste gräva ner sig i\r\nkalkberggrunden.</pre><pre>Självklart skulle dessa synnerligen omfattande\r\nmuddringar medföra en rad nya miljöproblem.\r\nVattnet skulle slammas upp vilket förändrar\r\nlivsbetingelserna till det sämre i området.\r\nTungmetaller och andra miljögifter som finns i\r\nslammet skulle spridas i vattnet och utöva sin\r\nmiljöpåverkan vida omkring. Det är mycket\r\nosäkert hur pass väl syresatt vattnet skulle bli i ett\r\nkraftigt muddrat Öresund. Det skulle också bli\r\nmycket dyrt, och muddringarna skulle behöva\r\ngöras om gång på gång eftersom nytt slam hela\r\ntiden avsätts på bottnen. Därtill kan läggas att det\r\nrör sig om mycket delikata och endast delvis\r\nförstådda ekologiska förhållanden som är intimt\r\nberoende av en endast delvis förstådd vattenbalans\r\ni främst Öresund. Osäkerheten är alltså mycket\r\nstor.</pre><pre>Ni socialdemokrater, moderater och folkpartister\r\nborde lyssna till och ta varning av professor Bengt-\r\nOve Jansson, chefen för Stockholms\r\nhavsforskningscenter. Han sade vid utfrågningen vi\r\nhade här i riksdagen för några veckor sedan att det\r\när omöjligt att fatta något förnuftigt beslut på det\r\nunderlag vi nu har om vattenförhållandena i\r\nÖresund. Det är omöjligt att fatta något förnuftigt\r\nbeslut eftersom det saknas ett underlag som duger\r\ntill att fatta beslut på.</pre><pre>Ni borde ta varning av alla de andra forskare som\r\nhar dömt ut beslutsunderlaget. Se till exempel den\r\nskrivelse som danska forskare från\r\nhandelshögskolan, tekniska högskolan och\r\nuniversitetet i Köpenhamn skickat till det danska\r\nfolketinget. Där visar de på en lång rad brister i\r\nbeslutsunderlaget som faktiskt gör det omöjligt att\r\nfatta ett förnuftigt beslut. Dessutom är det faktiskt\r\nså att den utformning och sträckning av\r\nförbindelsen som regeringen nu föreslår inte är\r\ndensamma som utretts i Öresundsutredningen. Det\r\nbetyder att konsekvensanalyserna i utredningen\r\ninte är tillämpliga på det förslag vi nu har att ta\r\nställning till.</pre><pre>Ni borde också påminna er själva om\r\nförsiktighetsprincipen som svenska regeringen\r\nutomlands vill hävda som grundläggande för\r\nmiljöarbetet. Försiktighetsprincipen påbjuder att\r\nman inte skall spela hasard med miljön. Den\r\npåbjuder i stället att man skall avstå från\r\nexploateringar och utsläpp där risken för\r\nmiljöeffekter är betydande. Skulle\r\nförsiktighetsprincipen tillämpas vad gäller\r\nÖresundsförbindelserna så kan omöjligen en bro\r\naccepteras i nuläget.</pre><pre>Herr talman! Med tanke på de mycket omfattande\r\nbrister som jag påtalat i beslutsunderlaget, främst\r\nvad gäller miljöeffekterna men också vad gäller\r\ntrafikprognoserna, ekonomin i projektet och andra\r\nsamhällseffekter, så yrkar jag på att ärendet\r\nåterförvisas till utskottet för vidare beredning.</pre><pre>Med tanke på att det är osäkert om en tillräcklig del\r\nav kammarens ledamöter kommer att stödja kravet\r\npå återförvisning yrkar jag också bifall till\r\nreservation 1, som innebär att beslutsunderlaget\r\nmåste förbättras innan vi kan gå till beslut i ärendet.</pre><pre>Jag lämnar därmed diskussionen om\r\nbeslutsunderlaget och övergår till själva sakfrågan.\r\nVad skall vi med en Öresundsbro till? Det är en\r\nfråga som våra vänner på miljökuttern Anton har\r\nfått från många stockholmare de sista två dagarna.\r\nUppenbarligen upplever den överväldigande\r\nmajoriteten av Antons besökare att det är onödigt\r\nmed en Öresundsbro. Den behövs inte för trafiken\r\nner till Tyskland och längre ner i Europa. Då är ju\r\nfärjetrafiken överlägsen. Samma uppfattning har\r\nen rad tunga intressenter, som t.ex. SJ och\r\nÅkeriförbundet, redovisat i sina remissvar och i\r\nmånga andra sammanhang. Omvägen över\r\nKöpenhamn och Danmark är just en omväg.</pre><pre>Öresundsutredningens ordförande Gunnel Ferm\r\nsade i tidskriften Ny Teknik nr 10/1989 följande:\r\n''Jag tycker inte att den här frågan har något med\r\nSveriges förhållande till EG att göra. Öresund är\r\nfaktiskt inte den närmaste vägen till kontinenten.''</pre><pre>Men i regeringens proposition förs ett resonemang\r\nom att just närmandet till EG motiverar en\r\nÖresundsbro. Där hävdas t.o.m. att bron är av\r\nstörsta betydelse för industrins\r\nkonkurrensförmåga. Detta kan inte betecknas som\r\nannat än en kovändning, som dessutom står i skarp\r\nkontrast mot vad som rent sakligt har anförts från\r\nsåväl experthåll som från de närmast berörda. Det\r\när ett flummigt resonemang som bottnar i\r\nirrationella och känslomässiga förhoppningar om\r\nen bekymmersfri och obegränsad tillväxt. Detta är\r\nvärldsfrånvänt och farligt. Det leder till\r\nfelinvesteringar, miljöförstöring och regional\r\nobalans.</pre><pre>Miljösituationen i södra Sverige och central-\r\nEuropa försämras stadigt. Häromdagen kunde vi i\r\ntidningarna läsa att försurningen har gått betydligt\r\nlängre än vad som tidigare antagits. Det betyder att\r\nmarkens förmåga att bära både grödor och skog\r\nsnabbt har försämrats. Den kväveförsurning som\r\nbiltrafikens utsläpp orsakar är värre än den mer\r\nvälbekanta svavelförsurningen. Kvävet drar med\r\nsig mer av giftiga aluminiumföreningar ur marken\r\noch skadar växternas fina rottrådar. Redan nu kan\r\nman beräkna att förluserna i form av mindre\r\nskogstillväxt i södra Sverige motsvarar\r\nmiljardbelopp varje år. Nedfallet av kväve är\r\nflerfalt större än vad som skogsmarkerna klarar.</pre><pre>Kvävet hamnar sedermera i havet, antingen direkt\r\nfrån luften eller via vattendrag. I havet fungerar det\r\nsom ett växtnäringsämne som stimulerar\r\nalgtillväxten. Algerna dör så småningom och faller\r\ntill bottnen där de bryts ner av syreförbrukande\r\nbakterier. Effekten blir minskad syrehalt i vattnet.\r\nDetta leder i sin tur till att fisk och andra\r\nhavslevande djur får en försämrad livsmiljö. De\r\nsyrefria bottnarna i Östersjön är redan nu mycket\r\nomfattande, och i många kustnära områden har\r\nmycket av det biologiska livet utarmats eller slagits\r\nut helt.</pre><pre>Att i denna situation för tiotals miljarder kronor\r\nbygga en motorvägsbro som allvarligt förvärrar en\r\nredan katastrofal miljösituation kan enbart\r\nbetecknas som vansinnigt. Den positiva effekt som\r\navgasreningen har förtas av ökad biltrafik, och\r\nmiljöproblemen förvärras alltmer.</pre><pre>Herr talman! Ofta hävdas att växthuseffekten är\r\ndet största miljöhotet. Den orsakas främst av\r\nkoldioxidutsläppen från förbränning av fossila\r\nbränslen. I Sverige står biltrafiken för en tredjedel\r\nav dessa utsläpp. De påverkas inte alls av katalytisk\r\navgasrening. Tvärtom leder denna\r\navgasreningsmetod till kraftigt ökade utsläpp av\r\ndikväveoxid som också bidrar till ökad\r\nväxthuseffekt. Ökar vägtrafiken så ökar utsläppen\r\nav både koldioxid och dikväveoxid. Byggandet av\r\nen motorvägsbro över Öresund kommer alltså\r\nytterligare att förvärra växthuseffekten.</pre><pre>Jag vill också i sammanhanget peka på att riksdagen\r\ntidigare har beslutat om konkreta miljömål för\r\nkoldioxidutsläppen och kväveoxidutsläppen. I\r\ninternationella avtal har vi också förbundit oss att\r\nklara bestämda miljömål vad gäller kvävetillförseln\r\ntill Östersjön. Samtliga dessa miljömål är akut\r\nhotade av den ökande biltrafiken. En Öresundsbro\r\nkommer att göra det än mer besvärligt, ja kanske\r\ndirekt omöjligt, att med politiskt rimliga medel\r\nklara miljömålen. Dessutom är det så, att dessa\r\nmiljömål ingalunda är tillräckliga för att verkligen\r\nstoppa miljöförstöringen.</pre><pre>Sverige och Europa skulle behöva en ny\r\ntrafikpolitik som verkligen tog hänsyn till miljön.\r\nEn sådan politik måste gå ut på att minska\r\nbiltrafiken, bygga ut järnvägstrafik och\r\nmiljöanpassad kollektivtrafik samt att snabbt\r\nstimulera en övergång från fossila bränslen till\r\nbiobränslen. En Öresundsbro är uppenbarligen ett\r\nstort steg i motsatt riktning.</pre><pre>Därför säger vi i miljöpartiet de gröna bestämt nej\r\ntill varje form av fast förbindelse för väg- och\r\nbiltrafik över Öresund. Vi säger nej till en\r\ntrafikpolitik som leder till en accelererande\r\nmiljökollaps och ökad regional obalans. I stället vill\r\nvi utveckla sjöfart och järnvägstrafik så att vi den\r\nvägen kan klara våra transportbehov.</pre><pre>Jag yrkar därför bifall till reservation 2, som\r\ninnebär ett avslag på regeringens förslag om fast\r\nÖresundsförbindelse.</pre><pre>Herr talman! Till betänkandet finns ett antal\r\nreservationer fogade som gäller den fortsatta\r\nbehandlingen om riksdagen, mot allt förnuft, skulle\r\ngodta regeringens avtal med den danska regeringen\r\natt bygga en Öresundsbro. I reservation 4 kräver vi\r\natt ett särskilt handlingsprogram mot\r\nluftföroreningar då måste utarbetas -- främst för\r\nsödra Sveriges del men också resten av landet.\r\nMålsättningarna för ett sådant program måste vara\r\nnaturens krav. Programmet måste innehålla\r\nverkningsfulla och konkreta åtgärdskrav som\r\nrimligen leder till att naturens krav uppfylls inom\r\nrimlig tid. Regeringen bör återkomma till\r\nriksdagen före årets utgång med ett förslag till\r\nsådant program.</pre><pre>Om ni socialdemokrater, moderater och\r\nfolkpartister menar något med alla era yviga löften\r\nom att stoppa miljöförstöring och anpassa er till\r\nnaturens krav så borde även ni ställa upp på den\r\nreservationen. Men jag vågar slå vad om att ni inte\r\nvågar. För ni har aldrig vågat. För ni menar inte\r\nallvar med alla era yviga miljölöften. Det har alltid\r\nvarit tomt prat och kommer att så förbli.</pre><pre>Herr talman! Jag yrkar bifall till reservation 4.</pre><pre>I reservation 5 tar vi fasta på enigheten bakom den\r\ns.k. nollösningen, dvs. att\r\nvattengenomströmningen i Öresund inte skall få\r\nförsämras av brobygget. Vi kräver i reservationen\r\natt ytterligare, mer realistiska och noggranna\r\nutredningar skall göras i denna fråga. Visar de att\r\nrisken är betydande för att nollösningen inte skall\r\ngå att uppnå måste Öresundsbron i rimlighetens\r\nnamn stoppas. Det är också helt i enlighet med vad\r\nfolkpartiets landsmöte och socialdemokraternas\r\nkongress har sagt.</pre><pre>Menar ni socialdemokrater, moderater och\r\nfolkpartister allvar med det ni skriver om\r\nnollösningen så borde ni ställa upp även på den\r\nreservationen. Men det gör ni inte. I stället hycklar\r\nni.</pre><pre>Herr talman! Jag yrkar bifall till reservation 5.</pre><pre>Regeringen har i propositionen föreslagit att\r\nbrobygget skall tillåtlighetsprövas enligt\r\nnaturresurslagen. Men om ett beslut enligt den\r\nlagstiftningen överklagas, så hamnar det hos\r\nregeringen för avgörande. Som bekant har\r\nregeringen redan skrivit på ett avtal som i praktiken\r\ninnebär att regeringen förbundit sig att tillåta\r\nbrobygget. En tillåtlighetsprövning enligt\r\nnaturresurslagen blir därför fullkomligt\r\nmeningslös, en skenmanöver ägnad att förvirra den\r\nfolkliga opinionen.</pre><pre>Vi har därför i reservation 6 krävt att tillåtligheten\r\ni stället skall prövas enligt miljöskyddslagen. Då\r\nskulle vi få en någorlunda seriös miljöprövning av\r\nbrobygget. Dess värre står vi helt ensamma bakom\r\ndetta egentligen ganska blygsamma krav. Det\r\ndemonstrerar än en gång ointresset från de andra\r\npartierna att ta någon riktig miljöhänsyn.</pre><pre>Herr talman! Jag yrkar därför bifall till reservation\r\n6.</pre><pre>Jag vill också peka på att det avtal som regeringen\r\nvill att riksdagen skall godkänna innebär att SJ skall\r\nåderlåtas på 150 miljoner om året för att få trafikera\r\nbron. Med hänsyn till att järnvägstrafiken redan nu\r\när kraftigt missgynnad samhällsekonomiskt sett och\r\natt SJ nyligen drabbats av en rad nya pålagor, anser\r\nvi att SJ helt skall kompenseras för detta.</pre><pre>Det finns en lång rad andra frågor av stor betydelse\r\nför huruvida en motorvägsbro över Öresund kan\r\naccepteras. Dit hör ekonomin i projektet, effekter\r\npå den regionala balansen i vårt land, aspekter på\r\nvår förmåga att försvara oss i tider av ofred,\r\neffekter på näringslivet osv. En rad andra\r\nledamöter i mitt parti kommer att ta upp dessa\r\nfrågor i den fortsatta debatten. Jag avstår därför nu\r\nifrån att ta upp dem.</pre><pre>Herr talman! Vi i miljöpartiet de gröna står\r\nnaturligtvis bakom alla de övriga reservationer som\r\nvi står med på men som jag inte har yrkat bifall till.</pre><pre>I detta anförande instämde Lars Norberg, Carl\r\nFrick, Marianne Samuelsson, Eva Bengtsson,\r\nAnita Stenberg, Kjell Dahlström, Kaj Nilsson, Eva\r\nGoe s, Krister Skånberg och Paul Ciszuk (alla mp).</pre><pre>Anf. 4 ANDERS CASTBERGER (fp)\r\nreplik:</pre><pre>Herr talman! Folkpartiet liberalerna förordar en\r\nkraftig satsning på infrastrukturen under 1990-\r\ntalet. Investeringar i infrastrukturen utgör en\r\nhävstång för den ekonomiska tillväxten. Ibland har\r\nhistoriska språng på andra samhällsområden\r\npåverkat transporterna, och ibland har påverkan\r\ngått också i andra riktningen: nya typer av fartyg\r\nfick nya hamnstäder och kulturer att blomstra,\r\njärnvägarnas utbyggnad skapade helt nya städer\r\noch samhällen. Att bygga broar är en både\r\nsymbolisk och verklig åtgärd för att i handling visa\r\nöppenhet för en ny tid, en ny historia, nya\r\nmöjligheter och sammanflätning av människor och\r\nsinnen.</pre><pre>För folkpartiet liberalerna kan därför visionen\r\növersättas i vårt arbete för ett svenskt medlemskap\r\ni EG. För oss är en infrastrukturell vision för 90-\r\ntalet och början av nästa sekel också en\r\nnordeuropeisk marknad, präglad av intensivt varu-\r\noch tjänsteutbyte, tillväxt, framtidstro och\r\nmiljöhänsyn -- det som kallas den nya Hansan.</pre><pre>Vi måste utnyttja vårt geografiska läge till att bygga\r\nupp och bygga ut förbindelserna med våra grannar:\r\nTyskland, Polen, Baltikum, Ryssland och\r\nDanmark. Vi kommer senare att i ett\r\ntrafikutskottsbetänkande behandla ett\r\nvänsterpartiförslag om att bygga en bro över\r\nÖstersjön. För vår del vill vi i denna tidsålder ännu\r\nnöja oss med täta, miljövänliga färjeförbindelser\r\noch kraftigt utbyggda telekommunikationer när det\r\ngäller Östersjön samt en bro över Öresund.</pre><pre>Herr talman! Folkpartiet liberalerna har sedan lång\r\ntid haft en positiv grundsyn till tanken på en fast\r\nförbindelse över Öresund. Det är naturligt för ett\r\nparti som bygger på en ideologi präglad av\r\ninternationalism, öppna gränser, tro på fri handel\r\nmellan länder och på teknikens och\r\nmänniskotankens möjligheter att övervinna\r\nproblem.</pre><pre>En fast förbindelse över Öresund kommer att spela\r\nen ökad roll för kommunikationerna med det\r\növriga Europa, om också en fast förbindelse över\r\nFehmarn i läget R dby--Puttgarden byggs. Vi i\r\nfolkpartiet liberalerna anser att det är angeläget att\r\nså sker också.</pre><pre>En fast förbindelse över Öresund får i ett första\r\nskede störst betydelse regionalt och ger dynamiska\r\neffekter för södra Sverige. Den kommer att\r\ninnebära en stor förändring, och det kommer att\r\nfläta samman Skåne och Själland. Den skapar\r\nvidgade marknader för industri, handel, service och\r\nbostäder, något som faktiskt de flesta människor\r\nverkar efterfråga.</pre><pre>Med en fast förbindelse blir transporterna\r\nsnabbare -- det går trots allt inte att förneka -- och\r\nmer tillförlitliga. Det vet var och en som har försökt\r\natt ta sig över till Danmark vid minsta lilla\r\nväderförsämring. Köer vid färjelägen kan\r\nundvikas. Det är ju inget självändamål att ha\r\nsådana. Transporterna blir mer oberoende av väder\r\noch isförhållanden. Möjligheterna att bo och verka\r\npå valfria platser inom hela den sammanhållna nya\r\nregionen öppnar sig på ett helt nytt sätt.</pre><pre>Ett brobygge är, enligt vår uppfattning, något som\r\nunderlättar kontakterna också mellan universiteten\r\ni Lund, Köpenhamn och Roskilde. Forskning och\r\nutbildning kan utnyttjas integrerat mellan dessa tre\r\norter, och därmed skapas ett nordligt\r\nkonkurrenskraftigt och kreativt alternativ till övrig\r\neuropeisk högre utbildning.</pre><pre>Inte bara näringsliv och forskning utan också\r\nkulturlivet får betydande fördelar. Det är också\r\nnågot som bör räknas in på pluskontot. Vi kan\r\nkanske med detta förbättra\r\nkonkurrensförutsättningarna för en av våra bland\r\nEGs strategiskt intressanta regioner. För EG-\r\nmotståndarna är detta naturligtvis ett skäl att inte\r\nbygga en bro, för att därigenom kunna fullfölja en\r\ntraditionell isolationistisk linje.</pre><pre>Möjligheterna att skapa en bropendelförbindelse\r\nmellan Sturup och Kastrup kan få stor betydelse för\r\nen framtida mer avreglerad flygtrafik. Närhet till\r\ninternationella storflygplatser är en viktig faktor\r\nvid företagsetableringar. Det kanske blir möjligt att\r\nbehålla den på Kastrup.</pre><pre>Fru talman! Tågalternativet kan också uppnå en\r\nbetydande slagkraft jämfört med biltrafik och även\r\ni viss mån flygtrafik av i dag, nämligen om en bro\r\nbyggs. Redan nu marknadsför faktiskt de\r\nnationella järnvägsförvaltarna i Danmark och i\r\nSverige gemensamt en fast förbindelse som\r\ninkluderar dubbelspårig järnväg, varvid också\r\nredovisas tänkta tidtabeller för såväl pendelsystem\r\ni regionen som fjärrtågtransporter -- inte alls\r\nointressant för många människor. Det borde inte\r\nheller vara ointressant för dem som här talar mot\r\nbron. Förbättrade kommunikationer kan t.ex. få\r\npositiva effekter i form av turism.</pre><pre>Vid redovisning av vad SJ-chefen har sagt redovisar\r\nman bara en del av vad han har sagt. Han har\r\nfaktiskt samtidigt sagt att summan 150 milj.kr., som\r\nman kom fram till i avtalet, var helt acceptabel för\r\nSJ. De 100 miljoner som han hade satt som ett\r\nmaximum var ett förhandlingsupplägg. Så talar\r\nnaturligtvis en affärsman, men sådant begriper inte\r\nViola Claesson och socialister.</pre><pre>Fru talman! Ibland anförs i debatten att färjetrafik\r\nerbjuder en stunds avkoppling,\r\nshoppingmöjligheter, m.m. och att detta från\r\nallmän synpunkt skulle vara så önskvärt, att en fast\r\nförbindelse skulle vara både onödig och oönskad av\r\ntrafikanterna. Det har vi hört antydningar om\r\ntidigare. För den som övertygas av sådana\r\nargument utgör en fast förbindelse rimligen inte\r\nnågot hot. Färjetrafiken kommer säkert också i\r\nfortsättningen att kunna hävda ett visst trafikutbud\r\ni Öresund, men människors fria val leder nog till att\r\nen betydande mängd resenärer i stället kommer att\r\nanvända en fast förbindelse. Det är min\r\növertygelse. Detta är ett irrelevant argument för\r\nden som inte bryr sig om fria människors val och\r\ninte heller människors fria val, för den som tror sig\r\nveta bättre och som med åberopande av än det ena\r\nän det andra skälet försöker med politiska beslut\r\nförbjuda människor att använda sitt fria val utgör.\r\nDet finns, fru talman, alltför många med den\r\ninställningen här i vår lagstiftande församling.</pre><pre>Slås inte färjebranschen ut då? Att vi skulle\r\nunderlåta att bygga en bro med dess fördelar för att\r\ndärmed hålla just denna bransch under armarna är\r\nur allmän synpunkt mycket tvivelaktigt. Denna\r\nrädsla för färjenäringens överlevnad är, som jag ser\r\ndet, ett bevis på den dåliga logiken i många\r\nbromotståndares resonemang. Det är en typisk\r\ninställning för dem som med planekonomins\r\nskygglappar för ögonen inte ser affärsmöjligheter i\r\nvarje förändring. Studier visar att efterfrågan på\r\ntransportkapacitet från Sydskåne direkt till\r\nTyskland och Polen kommer att öka mycket kraftigt\r\nde närmaste åren. Detta blir än mer uppenbart vid\r\nen svensk EG-anslutning. Dessa prognoser\r\nbedömer vi vara trovärdiga och positiva. Det\r\nsenaste året, efter den kommunistiska järnridåns\r\nfall, har trafiken med både passagerare och gods,\r\ntrots negativ tillväxt i den svenska ekonomin, ökat\r\nmycket kraftigt. Flera rederier avser att inom kort\r\ninvestera i nytt tonnage och flera rutter.\r\nBangårdsområdena i Rügen byggs för närvarande\r\nom av svenska intressenter för att kunna ta emot\r\ncivila kommersiella transporter, i stället för\r\nsovjetiska militärförband. Banverket förbereder\r\nutbyggnad av spårkapaciteten i Sydskåne. Allt\r\ndetta sker flera år innan en fast förbindelse är färdig\r\natt tas i bruk. Den totala trafikökningen på\r\ndestinationer som Tyskland, Polen och Danmark\r\nkan förväntas innebära att en omfattande\r\ntransportefterfrågan också på färjeförbindelser\r\nkommer att finnas sedan en bro har byggts. Visst\r\nkan sysselsättningen inom rederinäringen komma\r\natt förflyttas och få sin tyngdpunkt i sydligare\r\nfarvatten. Men med ett sådant försteg som färjorna\r\nhar framför bron kan man inte rimligen vara rädd\r\nför att färjenäringens fortlevnad hotas.</pre><pre>Många bromotståndares resonemang är också\r\nologiskt på annat sätt. Vad annat kan man kalla det\r\natt ena stunden hävda att brobygget blir ett\r\nekonomiskt fiasko, eftersom långtradartrafik även\r\nfortsättningsvis kommer att välja färjorna, och den\r\nandra stunden hävda att färjebranschen hotas,\r\ndärför att trafikanterna kommer att välja bron. Det\r\ngår inte att inneha dessa båda ståndpunkter\r\nsamtidigt.</pre><pre>Fru talman! Förslaget om en kombinerad\r\nmotorvägs- och dubbelspårig järnvägsbro har flera\r\nfördelar.</pre><pre>Bilen är en viktig del av det moderna\r\ntransportsamhället. Genom konkurrens om\r\nkunderna och politiska beslut i samverkan blir den\r\ndär bilen alltmer miljöanpassad, ändå är den ett\r\nindividuellt fordon. Så kommer situationen att\r\nförbli under brons kalkylerade livslängd,\r\nkommunisternas Viola Claessons alla krav på\r\nmassbilismens avskaffande och hojtande om\r\nGyllenhammars makt till trots. Att bygga en\r\nförbindelse där bilen kan köras innebär en insikt\r\nom detta förhållande. Snabba och tillförlitliga\r\ntransporter, som bygger på ett samspel mellan\r\nbiltrafik och järnvägstrafik, är en förutsättning för\r\natt vårt land skall kunna hävda sig i den hårda\r\ninternationella konkurrensen. Insikten om detta\r\nger till resultat att vi skall bygga en kombinerad\r\nbro, för såväl bilar som tåg. Detta kombinerade\r\nalternativ har också förutsättningar att uppvisa\r\nacceptabel räntabilitet. Det är ett ansvar som vi\r\npolitiker dessvärre måste ta på oss, eftersom\r\nfolkpartiet liberalernas mening, att vi skulle ha valt\r\nen annan finansieringslösning, tyvärr inte fallit\r\nsocialdemokraterna i smaken. Jag återkommer till\r\ndet senare. Att enbart bygga en tågtunnel finns det\r\nenligt vår uppfattning inte rimliga förutsättningar\r\nför utan stora skattesubventioner.</pre><pre>För att tågalternativet skall komma till sin stora\r\nfördel i ett infrastrukturellt system, som bron kan\r\nge möjlighet till, är det av utomordentligt stor vikt\r\natt investeringar i tillfartsbanor kommer till stånd\r\nsnarast samt att dessa och övriga nödvändiga\r\nanslutningar till bron, så att snabbtågsstandard kan\r\nerbjudas, blir färdiga senast när bron tas i bruk.</pre><pre>Fru talman! Sedan lång tid har sambandet mellan\r\nutsläpp av svaveldioxid och försurningsskador i\r\nmark och vatten varit väl kända. Det har lett till\r\nkrav på åtgärder även på internationell nivå för att\r\nfå ner utsläppsmängden. Svavelutsläppen\r\nreduceras nu i Västeuropa, medan situationen ännu\r\när dyster för Östeuropa.</pre><pre>Även de omfattande kväveutsläppen från\r\nförbränning, industriprocesser, jordbruk och trafik\r\nleder till omfattande skador på naturen i form av\r\nförsurning och övergödning av kusthaven. Det vet\r\nvi.</pre><pre>Skåne är särskilt utsatt för luftföroreningar. På flera\r\nhåll är situationen för bokskogen, som någon\r\ntidigare påpekade, mycket alarmerande. En av\r\norsakerna antas vara kvävebelastningen.\r\nKväveutsläppen över Skåne är, enligt de uppgifter\r\nvi har tillgängliga, ungefär 90 000 ton per år.</pre><pre>Trafiken svarar för en stor del av de inhemska\r\nkväveutsläppen i den här regionen.</pre><pre>Om trafikarbetet på väg under de närmaste tio åren\r\nökar i överensstämmelse med den högsta\r\nkalkylerade nivån, kommer kväveutsläppen\r\nantagligen att öka med 450 årston. Så blir det om\r\nen Öresundsbro byggs.</pre><pre>En viktig trafikpolitisk uppgift under 1990-talet blir\r\nnaturligtvis att göra trafiken miljövänlig. Det finns\r\nfarhågor, som har redovisats här, för att positiva\r\neffekter av olika reningsmetoder kommer att ätas\r\nupp vid en trafikökning. Men andra\r\nberäkningsmodeller visar att det är också är möjligt\r\natt minska utsläppen vid en trafikökning.</pre><pre>Miljövinster kan också göras genom en rationell\r\ntrafikstruktur. En fast förbindelse över Öresund\r\ninnebär en så total förändring av strukturen att\r\nmöjligheter som annars inte skulle uppstå nu\r\nkommer att bli verklighet. Men regeringen har\r\ngjort en plötslig omsvängning också i fråga om\r\nÖresundsbron. Det är många som har överraskats.\r\nJordbruksutskottet hann inte yttra sig, därför att\r\närendet kom först på vårkanten. Vi i folkpartiet\r\nliberalerna har uttryckt vårt ogillande i det\r\nsammanhanget. Vidare har detta också medfört\r\nbrister i miljöhanteringen som inte kan förbli\r\nopåtalade.</pre><pre>Regeringen har föreslagit att Öresundsförbindelsen\r\nskall utformas, som det heter, med hänsyn till vad\r\nsom är ekologiskt motiverat, tekniskt möjligt och\r\nekonomiskt rimligt, så att skadliga verkningar kan\r\nundvikas. Men förslaget är på denna punkt oerhört\r\nallmänt formulerat. Det är verkligen inte\r\ntillräckligt. Miljökraven måste därför, som vi i\r\nfolkpartiet ser saken, skärpas avsevärt.</pre><pre>Det är förmodligen sant att utsläppen ökar något\r\nmed en Öresundsbro. Men i grunden är det inte ett\r\nskäl för att avstå från att bygga denna bro om man\r\ni stället kan se till att olika åtgärder vidtas i detta\r\nsammanhang. Naturligtvis är det därför nu rätta\r\ntillfället att begära att regeringen låter utarbeta ett\r\nhandlingsprogram för att motverka\r\nluftföroreningar i regionen. Ett sådant program\r\nmotiveras redan av dagens situation. Det här\r\nhandlingsprogrammet bör ange mål för hur mycket\r\nde inhemska utsläppen i regionen borde minska\r\nunder den kommande tioårsperioden. Ett sådant\r\nprogram måste självfallet också innehålla förslag\r\nom konkreta och rimligt detaljerade åtgärder för\r\natt begränsa de totala utsläppen.\r\nSocialdemokraterna är avvisande. Därför yrkar vi\r\nbifall till reservation nr 3.</pre><pre>Men, fru talman, det finns ytterligare en punkt i\r\ndetta sammanhang: Anläggandet av en\r\nÖresundsbro får inte leda till att\r\nvattengenomströmningen i Öresund försämras. De\r\nmarina problemen är svåra att lösa,\r\nundersökningar visar att Öresund sannolikt står för\r\ncirka hälften av transporterna av extremt salt vatten\r\ntill Östersjön. Detta saltvattenutbyte är\r\nnödvändigt. Endast vid sällsynta tillfällen byts\r\nvattnet i Östersjön mot nytt syrerikt och saltare\r\nvatten. Enligt vår uppfattning får ett brobygge inte\r\nskada den känsliga miljön i Östersjön.\r\nAnläggningen får inte påverka de hydrografiska\r\noch därmed biologiska förhållandena i Östersjön.</pre><pre>Enligt de undersökningar som faktiskt har gjorts av\r\nbl.a. SMHI är det möjligt att uppnå en s.k.\r\nnollösning. Det fordras emellertid omfattande\r\ntilläggsarbeten. Regeringens inställning har varit\r\nnjugg. Någon tydlig ambition att uppnå en\r\nnollösning har inte redovisats av regeringen.</pre><pre>Vi i folkpartiet liberalerna har uppfattningen att de\r\narbeten som anses nödvändiga för att uppnå en\r\nnollösning skall utföras. Detta bör självfallet ges\r\nregeringen till känna.</pre><pre>Under lång tid sade Birger Rosqvist och\r\nsocialdemokraterna nej till ett brobygge. Sedan\r\nskulle det avvaktas. Vad det handlade om var att\r\nman skulle avvakta den socialdemokratiska\r\nkongressen, som skulle köras över. Efter dessa\r\nkullerbyttor och när alla åsikter i övrigt ändå skall\r\nbytas, och det gäller då allt möjligt, ja, då kommer\r\nsocialdemokraterna fram till ett någorlunda bra\r\ngrundbeslut -- men bara delvis. Plötsligt skiner\r\nbetonggjuteriet igenom. Plötsligt kastas\r\nmiljöintresset över bord. Pendeln svänger kraftigt\r\noch häftigt. Varför, Birger Rosqvist? Man går från\r\nden ena ytterligheten, nämligen att bron av\r\nmiljöskäl inte skall byggas, till den andra\r\nytterligheten, nämligen att bron skall byggas utan\r\natt något större intresse visas för miljön.</pre><pre>På samma sätt som bromotståndare\r\nargumenterar -- dvs. så snart det blir fråga om svåra\r\nbeslut skall man helt enkelt säga nej -- hanterar\r\nsocialdemokraterna den här frågan: När man väl\r\nkommer till skott, säger man bara ja. Men när detta\r\nmed miljöinvändningarna skall lösas blir det bara\r\nnågra svepande fraser.</pre><pre>Det är inte att ta ett politiskt ansvar. Politikernas\r\nuppgift är större. Politikernas uppgift är nämligen\r\natt ta till vara fördelarna och att åstadkomma\r\nförutsättningar för en lösning när det är svårt. Det\r\när en större utmaning, och den antar vi.</pre><pre>Vi i folkpartiet liberalerna har lyckats påverka\r\nutskottet så till vida att det nu finns en majoritet för\r\nvår principiella inställning när det gäller nollösning,\r\noch det är bra. Men likväl saknas det ett\r\ntillkännangivande till regeringen, och det är\r\ndäremot inte bra. Därför, fru talman, yrkar jag här\r\nbifall till det andra yrkandet i motion T88 som vi i\r\nfolkpartiet liberalerna har väckt. Det handlar då\r\nom att den inställning som utskottets majoritet ger\r\nuttryck för skall ges regeringen till känna.</pre><pre>Vi skall, fru talman, bygga bron. Vi skall också\r\nvidta de miljöskyddsåtgärder som detta kräver. Det\r\när den svåraste uppgiften i det här ärendet. Det är\r\nbara vi i folkpartiet liberalerna som tar på oss att\r\nlösa hela den frågan. Men det är ett ansvar som fler\r\nborde bära.</pre><pre></pre><pre>Anf. 5 ROY OTTOSSON (mp) replik:</pre><pre>Fru talman! Anders Castberger har för folkpartiets\r\nräkning försökt förklara varför man är för en omväg\r\ngenom Köpenhamn och Danmark. Det är\r\nnaturligtvis en något märklig argumentering som vi\r\nhär under en stund har kunnat lyssna till. Det visar\r\nsig att man i folkpartiet nu tydligen snubblar när det\r\ngäller detta med en nollösning. Anders Castberger\r\nyrkar ju bifall till den i det här sammanhanget\r\nväckta motionen. Han är fortfarande för feg för att\r\nställa sig bakom den reservation som vi i\r\nmiljöpartiet tillsammans med vänstern och centern\r\nhar i detta betänkande och där just den här frågan\r\ntas upp. Precis som folkpartiets landsmöte har\r\nkrävt skall bron alltså inte byggas om man inte kan\r\ngarantera en nollösning.</pre><pre>Jag skulle vilja rekommendera Anders Castberger\r\natt läsa vad som står på debattsidan i dagens DN.\r\nProfessor Bengt-Owe Jansson och Erik Dahmén har\r\ndär en artikel om just detta med en nollösning.\r\nAnders Castberger var inte med vid den utfrågning\r\nhär i riksdagen då Bengt-Owe Jansson var med.\r\nDärför kan jag förstå att Anders Castberger har\r\nmissat detta. Bengt-Owe Jansson är i alla fall en av\r\nlandets främsta experter på marin biologi och marin\r\nekologi, och han säger klart och tydligt att det inte\r\ngår att utifrån det beslutsunderlag som vi nu har\r\ngarantera en nollösning. Detta är helt omöjligt.</pre><pre>Den beräkning som SMHI har gjort är en teoretisk\r\nmodell. Det går inte att med någon större säkerhet\r\nsäga att den kommer att överensstämma med\r\nverkligheten.</pre><pre>Vad gör Anders Castberger och ni andra i\r\nfolkpartiet om bron byggs, i tron att detta med en\r\nnollösning skall fungera, och det senare visar sig\r\nvara en omöjlighet? Vad gör man om torsken och\r\nblåstången i Östersjön dör ut och det blir en\r\nomfattande miljökatastrof och ännu större syrefria\r\nbottenytor? Rycker man på axlarna igen och säger\r\natt man inte kunde veta det tidigare?</pre><pre>Jag tycker att det som kommer till uttryck här är\r\nmycket dålig miljöpolitik. Det stämmer inte alls\r\növerens med vad man i folkpartiet i olika\r\nsammanhang säger. Inte heller stämmer det\r\növerens med den princip som vi annars brukar vara\r\neniga om här i riksdagen, nämligen\r\nförsiktighetsprincipen -- att vi inte skall spela\r\nhasard med miljön.</pre><pre>Sedan måste jag fråga Anders Castberger om han\r\nanser att de miljömål som riksdagen har antagit och\r\natt det som från svensk sida skrivits på i samband\r\nmed internationella konventioner skall följas,\r\ninnebärande att kväveoxidutsläppen i Sverige skall\r\nminskas med minst 30 % fram till 1995, att\r\nkväveutsläppen i Östersjön skall minskas med 50 %\r\nosv.</pre><pre>Men uppsatta mål kan inte klaras om vi ökar\r\nutsläppen genom att bygga en bilbro, och det vet\r\nAnders Castberger.</pre><pre>Anf. 6 ELVING ANDERSSON (c) replik:</pre><pre>Fru talman! Mycket av det som Anders\r\nCasteberger sade förtjänar kommentar. Dock skall\r\njag koncentrera mig på ett par saker.</pre><pre>Anders Castberger påpekar olika områden där\r\nÖresundsprojektet inte får leda till att luften i\r\nSkåne försämras. Det får inte leda till att vi\r\npåverkar vattenutbytet med Östersjön osv. Men\r\nvilka garantier har Anders Castberger och\r\nfolkpartiet liberalerna för att så inte sker? Vi måste\r\nskaffa oss sådana garantier innan vi kan säga ja eller\r\nnej. Att offra Östersjöns ekologiska balans och\r\nSkånes miljö i fromma förhoppningar om att det\r\nkanske kan lösa sig håller inte, Anders Castberger.</pre><pre>Det finns ytterligare en debattartikel i Dagens\r\nNyheter förutom den som Roy Ottosson relaterade\r\ntill och som är undertecknad av nio forskare. Där\r\nkonstaterar man att det inte i dag finns någonting\r\nsom garanterar att man kan klara den s.k. noll-\r\nlösningen. Det finns teoretiska beräkningar och\r\nfromma förhoppningar, men inga garantier.</pre><pre>Sedan talar Anders Castberger om fria människors\r\nfria val som kan välja att åka bil eller välja något\r\nannat färdsätt när man skall ta sig mellan Malmö\r\noch Köpenhamn. Men de fria människors val av\r\nfrisk luft, ekologisk balans, gröna skogar och\r\nlevande hav i stället för asfalt, betong och\r\nluftföroreningar struntar Anders Castberger i. Jag\r\ntycker att det resonemang som folkpartiet\r\nliberalerna för i fråga om Öresundsprojektet och\r\nmiljön är hyckleri. Anders Castberger är den\r\nfrämsta hycklande demagogen i denna fråga.</pre><pre>Anf. 7 VIOLA CLAESSON (v) replik:</pre><pre>Fru talman! Anders Castberger är den som framför\r\nallt är känd för att använda principen anfall är bästa\r\nförsvar när man ligger risigt till. Anders Castberger\r\nvet redan genom de diskussioner som vi har haft i\r\ntrafikutskottet att folkpartiet liberalerna står på en\r\nmycket bräcklig grund i denna fråga. Men här står\r\nAnders Castberger och talar i 15 minuter som om\r\nhan egentligen av miljöskäl protesterade mot\r\nÖresundsbron när det bara finns en ynka liten\r\nbrasklapp -- reservationen är inte värd att kallas\r\nmer -- i betänkandet som handlar om\r\nÖresundsbron. Så agerar man inte, Anders\r\nCastberger, om man bryr sig om sina\r\nmedmänniskor som vill rädda miljön i det här\r\nlandet. Först måste man se till att man har garantier\r\nför att miljön kan bevaras och förbättras innan man\r\nsäger ja till ett avtal. Men vad ni gör är att ni går\r\nmed på att ratificera ett avtal mellan Sverige och\r\nDanmark om ett brobygge, sedan skall ni se vad\r\nsom händer.</pre><pre>Jag pressade Anders Castberger i trafikutskottet,\r\nmen han kunde inte ge något svar. Gå nu upp i\r\ntalarstolen och tala om vad som är viktigast: okända\r\ndynamiska effekter av en bro eller miljön. Välj,\r\nAnders Castberger!</pre><pre>Så säger Anders Castberger ändå -- och häri ligger\r\nen hel del hyckleri -- på ett pompöst sätt att det är\r\nfolkpartiet som skall bygga bron och att det bara är\r\nfolkpartiet som tar ansvar. Då skulle jag vilja att\r\nAnders Castberger med tanke på detta ansvar\r\nåtminstone nämnde namnen på de forskare i\r\nSverige som har gett garantier för att noll-lösningen\r\nverkligen skulle kunna fungera i praktiken. Hittills\r\när det helt okänt för oss alla att det skulle finnas\r\nnågon forskare som kan ge sådana garantier. Vad\r\nheter de forskare som har sagt att vägtrafiken kan\r\nöka ytterligare, nästan hur mycket som helst, med\r\ndessa dynamiska effekter utan att det får några\r\nkonsekvenser för miljö, därför att det skulle finnas\r\nnågot slags teknik som ingen av oss känner till? Tala\r\nom vilka forskare det är. Jag känner inte till dem.</pre><pre>Däremot känner jag till en rapport som har spridits\r\ntill alla i trafikutskottet. Det är\r\ntransportforskningens utredningsmaterial som\r\nhandlar om ett miljöanpassat transportsystem. Jag\r\nrefererade till det i en debatt med Georg Andersson\r\nför ett tag sedan. Georg Andersson kände inte till\r\ndet, utan han trodde också att vi med tekniken\r\nskulle kunna lösa problemen med utsläpp, alltså\r\nmed bättre katalysatorer. Så är det inte, och det vill\r\njag säga till Anders Castberger.</pre><pre>Anf. 8 ANDERS CASTBERGER (fp)\r\nreplik:</pre><pre>Fru talman! Roy Ottosson säger att vi nu har fått\r\nreda på att det är folkpartiet liberalernas linje att\r\nköra en omväg över Danmark. Vi tror att det på\r\nsikt kommer att finnas ett intresse hos människorna\r\natt inte bara använda Öresundsbron för de\r\nregionala effekters skull som jag redovisade, utan\r\nockså så småningom när det skapas en ny\r\nförbindelse faktiskt ta sig till Tyskland. Bortse inte\r\nfrån det enkla faktum att de allra flesta människor\r\nredan i dag väljer just färjevägen via Danmark\r\nvidare till Tyskland.</pre><pre>Jag läser inte bara Dagens Nyheter. Jag har läst\r\nDagens Nyheters debattartikel som här har\r\nnämnts. Det finns enskilda forskare som talar mot\r\nen noll-lösning. Det är faktiskt så att Roy Ottosson\r\ntycks vara lika blind när han läser tidningar som han\r\nvar på det möte som han påstod att jag inte var med\r\npå. Jag var på den utfrågningen och lyssnade. Jag\r\nsatt där hela tiden utom under en avbrytande\r\nvotering. Lika blind är Roy Ottosson när han läser\r\ntidningar, eftersom han uppenbarligen inte har tagit\r\ndel av SMHIs rapport, som vi i folkpartiet\r\nliberalerna har tagit del av. Vi tog initiativet att\r\ninbjuda representanter för SMHI till den hearing\r\nsom faktiskt ägde rum i trafikutskottet, men som\r\ninte var offentlig.</pre><pre>Fru talman! Elving Andersson tyckte att jag var\r\nhycklande. Men det är Elving Andersson själv. Jag\r\nläser inte bara DNs debattartiklar, jag läser också\r\nGöteborgs-Posten. Där skriver centerns främste\r\ntrafiktalesman minnsann -- han är från Göteborg --\r\nom de stora motorvägsbyggarnas tid i Bohuslän,\r\noch nu ansluter han sig till dem som vill att dessa\r\nmotorvägar byggs. Min enkla fråga är naturligtvis:\r\nNär man kommer till den norska resp. danska\r\ngränsen, skall det då inte bli någonting av\r\nbyggandet när centern skall bygga dessa\r\nmotorvägar? Jag tror att vi kommer att få se det.</pre><pre>Fru talman! Till slut till Viola Claesson som säger\r\natt våra reservationer är ynka brasklappar och\r\ningenting värda. När miljöinvändningarna kommer\r\ntill kritan bleknar Viola Claesson. Vi tar ansvar\r\nbåde när det gäller att ta till vara fördelarna med att\r\nbygga denna bro och när det gäller att ställa krav på\r\nmiljöåtgärder. Det har vi talat om i åtskilliga\r\nradiodebatter, och det får vi göra här i kammaren.</pre><pre>Anf. 9 ROY OTTOSSON (mp) replik:</pre><pre>Fru talman! Först får jag be Anders Castberger om\r\nursäkt för det jag sade om mötet. Jag hade tydligen\r\nglömt bort att Anders Castberger var där. Men det\r\när inte lätt att räkna ut det av det resonemang som\r\nAnders Castberger för. Han struntar fullständigt i\r\nden främsta expertis som vi har i det här landet när\r\ndet gäller ekologiska effekter,\r\nvattengenomströmningar osv. I stället stöder han\r\nsig på en enda analys som är helt teoretisk, en\r\nanalys från ett enda organ vid ett enda tillfälle. Vill\r\nman hoppas på det bästa men inte ta ansvar gör\r\nman naturligtvis på det viset.</pre><pre>Anders Castberger tycker inte att det är en omväg\r\natt först åka ned till Malmö, sedan nordväst mot\r\nKöpenhamn över en bro och sedan trassla sig i ett\r\nstorstadsområde med över 1 miljon invånare,\r\nvidare genom Danmark och söderut. Det tycker\r\nhan alltså inte är en omväg. Det är ett märkligt\r\nsynsätt. Att folk väljer att åka genom Danmark\r\nberor på att den bästa leden för biltrafik är\r\nHelsingborg--Helsingör. Det är bara 4 kilometer,\r\nsom vi vet. Sedan fortsätter man fågelvägen\r\nsöderöver. Öppnandet av östra Tyskland innebär\r\natt vi har fått nya leder. Vi kan nu få en bättre\r\nfärjetrafik direkt ner mot Tyskland till Rostock.\r\nMånga fler kommer säkert att välja det alternativet\r\ni framtiden.</pre><pre>Det finns en del annat i Anders Castbergers\r\nresonemang som är litet märkligt. När det gäller en\r\njärnvägstunnel kallar han investeringar för\r\nskattesubventioner. Anser verkligen Anders\r\nCastberger att det är skattesubventioner att\r\ninvestera i järnvägar och vägar? I så fall är detta ett\r\nhelt nytt synsätt.</pre><pre>I andra sammanhang brukar Anders Castberger\r\noch folkpartiet hävda att man måste investera\r\nmycket mer i vägar och järnvägar, och att det är bra\r\natt göra sådana investeringar. Men det är tydligen\r\ninte bra att investera i en järnvägstunnel. Det är\r\nnaturligtvis bara demagogi, som inte betyder\r\nnågonting annat än att Anders Castberger försöker\r\nbortförklara och blanda ihop korten i debatten.</pre><pre>Är det isolationism att förespråka den snabbaste,\r\nrakaste vägen till kontinenten i stället för att\r\nalldeles i onödan ta en omväg genom en miljonstad\r\noch därmed förorsaka stora miljöproblem? Det är\r\nnaturligtvis inte isolationistiskt, men det är precis\r\nvad Anders Castberger vill låta påskina.</pre><pre>Anders Castberger redogjorde för vad han grundar\r\nsin inställning att vara för en Öresundsbro på,\r\nnämligen en vision. Denna vision handlar\r\negentligen om en ohämmad ekonomisk tillväxt med\r\nständigt ökande befolkningstal, ökad industriell\r\nproduktion och konsumtion utan hänsyn till vilka\r\neffekterna blir på miljön och våra\r\növerlevandsmöjligheter i framtiden. Det är\r\nsanningen. Den miljödemagogi som Anders\r\nCastberger utvecklar är ju fullständigt innehållslös.</pre><pre>Anf. 10 ELVING ANDERSSON (c) replik:</pre><pre>Fru talman! Bernt Dybern, docent vid\r\nhavsfiskelaboratoriet i Lysekil, Lars Ericson,\r\nprofessor i ekologisk botanik vid Umeå universitet,\r\nBengt Hubendick, professor i humanekologi i\r\nStockholm, Gunnar Jacks, professor i\r\ngrundvattenkemi vid Kungl. tekniska högskolan i\r\nStockholm, Ann Mari Jansson, docent i\r\nsystemekologi vid Stockholms universitet, Rutger\r\nRosenberg, professor i marin ekologi m.fl. är\r\nundertecknarna av en debattartikel i Dagens\r\nNyheter från i dag. De skriver: ''När det gäller ett\r\nså komplicerat och känsligt system som\r\nvattenströmningen genom Öresund och dess\r\nbetydelse för Östersjön kan man aldrig med hjälp\r\nav teoretiska modeller utesluta allvarliga\r\nmiljökonsekvenser.''</pre><pre>Enligt forskarna går det inte att ge några garantier,\r\nmen enligt Anders Castberger är det möjligt.\r\nAnders Castberger sade att man skall se till att noll-\r\nlösningen uppnås så att det inte blir några\r\nstörningar i Östersjöns ekologi. Ursäkta mig,\r\nAnders Castberger, men jag fäster större tilltro till\r\nde forskare som har undertecknat debattartikeln i\r\nDagens Nyheter än vad jag gör till Anders\r\nCastberger när det gäller denna fråga.</pre><pre>Om Anders Castberger verkligen vill ha garantier,\r\nsom han säger att han vill, för att inte Skånes miljö\r\nskall ta allvarlig skada och för att inte den\r\nekologiska balansen i Östersjön kollapsar, borde\r\nhan rimligtvis tillsammans med de övriga i\r\nfolkpartiet liberalerna rösta för reservation 1, där\r\nvi kräver att dessa bitar måste klaras ut först innan\r\nman kan ta ställning. Allt annat, Anders\r\nCastberger, är hyckleri.</pre><pre>Anf. 11 VIOLA CLAESSON (v) replik:</pre><pre>Fru talman! Jag vet också att Anders Castberger\r\nfaktiskt lyssnade till bl.a. Bengt-Owe Jansson.\r\nProblemet är bara att det inte hjälper. Anders\r\nCastberger är egentligen för oengagerad i\r\nmiljöfrågorna för att över huvud taget ta till sig\r\nnågra argument. Anders Castberger tror att han\r\nkan fortsätta att fantisera om dynamiska effekter\r\noch om teoretiska modeller som inte har ett dugg\r\natt göra med garantier för att miljön skall kunna\r\nräddas. Man kan inte hantera miljöfrågorna på det\r\nsättet, Anders Castberger.</pre><pre>Jag måste säga att jag är litet förvånad över att det\r\nmanliga sällskapet i trafikutskottet, som är för en\r\nbro, diskuterade sig fram till att man skulle sätta in\r\nAnders Castberger på en plats på talarlistan som\r\nhan inte hade från början. Det går ju inte särskilt\r\nbra när Anders Castberger skall diskutera miljö.</pre><pre>Vi kan i stället ta frågan om ekonomin. Folkpartiet\r\nvill i varje fall framstå som ett parti som håller reda\r\npå siffror och sådant, och som tar reda på\r\nsakförhållandena innan man rusar i väg och kräver\r\nresp. avvisar någonting. Det vore därför jättebra\r\nom Anders Castberger som folkpartist och\r\nbroförsvarare skulle kunna reda ut de oklarheter\r\nsom finns när det gäller ekonomin i samband med\r\nÖresundsbron.</pre><pre>Hur många bilar måste trafikera bron för att den\r\nskall kunna finansieras, Anders Castberger? Hur\r\nmånga miljarder tror Anders Castberger att\r\nsluträkningen kommer att lyda på? Verkar det\r\nrealistiskt med 10--12 miljarder kronor, vilket anges\r\ni propositionen och betänkandet, dvs. det belopp\r\nsom Anders Castberger har sagt ja till. Säg\r\nnågonting, Anders Castberger, om avtalet om\r\nmiljön! Vore det inte bättre att först säga ja till\r\nmiljön och undersöka om det går att förbättra det\r\nsom man hittills har gjort? Sedan kan man i så fall\r\nsäga ja till avtalet, dvs. att åtminstone i första\r\nomgången säga ja till miljön och nej till bron. Det\r\nvore mer logiskt.</pre><pre>Precis som Elving Andersson sade är allting annat\r\nrena hyckleriet när det gäller brofrågan.</pre><pre>Anf. 12 ANDERS CASTBERGER (fp)\r\nreplik:</pre><pre>Fru talman! Nu försvarar helt plötsligt Roy\r\nOttosson sin avslöjade blindhet med att det inte är\r\nrätt att räkna ut att jag skulle ha deltagit i detta\r\nseminarium. Jaså, det är så att alla skall bli\r\nprogrammerade och att alla närvarande som har\r\ninbjudits förutsätts gå därifrån helt omvända. Det\r\när därför som miljöpartiet är med och anordnar\r\nkonferenser av detta slag och inte för att kritiskt\r\ngranska och låta var och en komma till tals för att\r\nsedan kunna bilda sig en egen uppfattning, såväl\r\nutifrån de tillkommande argument som eventuellt\r\nkan ha presenterats på denna konferens -- de flesta\r\nhade vi ju faktiskt hört några gånger tidigare -- som\r\nutifrån de argument som man redan hade. Det är\r\nbra nära att miljöpartiet hamnar i samma\r\nideologiska fålla som det till vänsterpartiet\r\nförklädda kommunistiska partiet här i riksdagen.</pre><pre>Jag uttalade mig inte om huruvida en omväg över\r\nDanmark är bra eller inte. Jag konstaterade att folk\r\ni dag åker färja från Sverige till Danmark och\r\nvidare till Tyskland. Detta kan mycket väl vara en\r\nomväg, men även utan bro tar folk denna omväg.</pre><pre>I mitt anförande gav jag utblicken mot de öppnade\r\ngränserna till det f.d. Östtyskland. Jag gav också en\r\nvision om vilka möjligheter till färjeförbindelser\r\nsom kan finnas och som kan byggas ut. Det är väl\r\ningen miljödemagogi. Jag tror ju att färjorna kan\r\nutgöra ett alternativ också i fortsättningen. Nej,\r\nRoy Ottosson högg ordentligt i sten.</pre><pre>Jag vet inte vad Elving Andersson är ute efter. Han\r\npåstod gång på gång att jag bara var demagogisk,\r\nmen nog är det Elving Andersson som tillhör de\r\nstörsta hycklarna när han säger nej till bron och\r\nåberopar DN-artiklar, medan man samtidigt kan\r\nläsa i Göteborgs-Posten att Rune Thorén -- Elving\r\nAnderssons partikollega och centerns främste\r\ntrafikfrågeföreträdare -- bygger motorvägarna i\r\nBohuslän. Jag frågar mig fortfarande vad som\r\nsedan skall hända med dessa motorvägar.</pre><pre>Viola Claesson tycks ha missat folkpartiets poäng\r\nnär det gäller frågan om finansiering av bron. Vi\r\nhar hävdat att den lösning som regeringen har valt\r\när mycket dålig. Vi hade hellre sett en annan\r\nlösning, och det vet Viola Claesson mycket väl. Vår\r\nlösning skulle ha kunnat visa på ett mycket bra\r\nmarknadsekonomiskt sätt huruvida bron blir\r\nlönsam eller inte. Men det går inte att hävda att\r\nbron inte skulle vara lönsam och samtidigt säga att\r\ndet är för mycket bilar på den.</pre><pre>Förste vice talmannen anmälde att Viola Claesson\r\noch Roy Ottosson anhållit att till protokollet få\r\nantecknat att de inte ägde rätt till ytterligare replik.</pre><pre></pre><pre>Anf. 13 BIRGER ROSQVIST (s):</pre><pre>Fru talman! Det är 40 år sedan riksdagen uttalade\r\nsig för att undersöka förutsättningar för\r\ndirektförbindelse mellan Sverige och Danmark.\r\nOch undersökningar har det blivit. Frågan har\r\nvänts ut och in många gånger. 1973 fattade Sveriges\r\nriksdag beslut om att bygga både tunnel för järnväg\r\noch bro för motorväg. Men den gången blev det\r\nintet av beslutet. Från dansk sida drog man sig ur\r\nden preliminära överenskommelsen, men intresset\r\nfanns kvar i Sverige och i Danmark, dock för andra\r\nlösningar med fasta förbindelser.</pre><pre>Sedan dess har frågan varit uppe i denna riksdag\r\nmed krav på en lösning men också krav som\r\ninneburit skrinläggande av hela idén. Det har skett\r\nvarje år. På detta sätt har synpunkter kommit och\r\ngått. Och det har ju inte gällt bara i ett land och i\r\nett demokratiskt valt parlament. I huvudsak samma\r\nlösning och samstämmighet krävdes ju i två länder\r\noch i två parlamentariska församlingar som med\r\njämna resp. ojämna tidsintervaller dels bytte\r\nledamöter, dels majoritetsförhållanden. Många\r\nhar -- kanske med berättigad ironi -- konstaterat att\r\nfrågan om fasta förbindelser över Öresund är alltför\r\nsvår för politikerna i två länder att lösa. Kritik,\r\nomväxlande i styrka och intensitet, har framförts\r\növer beslutsvånda inför ett projekt som i vida\r\nkretsar har ansetts böra komma till utförande.</pre><pre>Men nu är vi där, nära lösningen. Och än en gång\r\ntycks det finnas majoritet i Sveriges riksdag för\r\nbeslut om en kombination med väg--järnväg och\r\nbro--tunnelbygge. Avtal mellan Sveriges regering\r\noch Danmarks regering om en fast förbindelse över\r\nÖresund undertecknades den 23 mars i år. För att\r\navtalet skall bli bindande skall det ratificeras. Det\r\när den fullmakten som riksdagen skall ge\r\nregeringen i dag. Senare i sommar eller tidigt i höst\r\nskall samma beslut fattas i Folketinget i\r\nKöpenhamn. Om detta sker avses byggstart ske\r\n1993, och vid sekelskiftet år 2000 skall förbindelsen\r\nvara öppen för trafik.</pre><pre>Fru talman! Nu har jag tecknat en kort historik och\r\näven rört mig fram mot sekelskiftet.</pre><pre>Trafikutskottet har utgått från att det beslut som\r\nriksdagen nu skall fatta kommer att leda till ett\r\nförverkligande av projektet. Det blir ett historiskt\r\nbeslut som riksdagen fattar i dag den 12 juni 1991.</pre><pre>--  Det gäller en fast förbindelselänk mellan\r\nSkandinavien och Danmark och övriga Europa.</pre><pre>--  Det gäller en förbindelselänk som till sin\r\nkaraktär blir jämförlig med de stora internationella\r\npassagerna i världen, t.ex. tunneln under Engelska\r\nkanalen, Panamakanalen, Suezkanalen, S:t\r\nGotthard- och Mont Blanc-tunnlarna.</pre><pre>--  Det gäller en förbindelselänk som till sin fysiska\r\nutformning kommer att bli en sevärdhet i Norden.</pre><pre>--  Det gäller en förbindelselänk som får stor\r\nbetydelse för infrastruktur, ekonomisk utveckling\r\noch sysselsättning även långt bort från brofäste och\r\ntunnelöppning.</pre><pre>--  Det gäller en förbindelselänk som skall\r\nmöjliggöra en förstärkning och utbyggnad av\r\nkulturellt och ekonomiskt samarbete till gagn för\r\ntvå stater.</pre><pre>Detta är detta som proposition 1990/91:158 och\r\ntrafikutskottets betänkande 1990/91:31 handlar\r\nom.</pre><pre>Men, som framgått av tidigare inlägg i debatten i\r\ndag det finns också invändningar mot detta\r\nhistoriska beslut. Flera partiföreträdare vill helst\r\navslå förslaget. Man vill utreda ytterligare, och man\r\nvill vänta. Man vill inte göra någonting.</pre><pre>Låt mig då säga: Frågan om en fast förbindelse över\r\nÖresund har ingående diskuterats i mitt parti, det\r\nsocialdemokratiska partiet. Det finns en mycket\r\nstor majoritet för den här lösningen. Vi vet att det\r\nfinns en stark majoritet för detta även i andra\r\npartier. En fördröjning nu skulle bara innebära att\r\nman skjuter på beslutet. Förr eller senare skulle\r\nman ändå ha kommit fram till ett ställningstagande\r\nsom nu. Under tiden skulle en död hand ligga över\r\nmycket av planering inom näringslliv, i\r\ninfrastruktursektor och samhällsplanering i vida\r\nområden.</pre><pre>Jag vill säga att för mig personligen har detta nu fått\r\nväga tungt. Centern, miljöpartiet och\r\nvänsterpartiet föreslår i reservation 2 bifall till bl.a.\r\nmotionsyrkanden om att alla planer på en bro\r\navbryts och att detta skall gälla för överskådlig tid.\r\nDet förvånar mig, i varje fall att centerpartiet\r\nmenar att det skulle bli motionsförbud av detta slag\r\ni riksdagen. Hittills har varje riksdagsman och varje\r\nriksdag haft grundlagen och riksdagsordningen på\r\nsin sida när det gällt att väcka motioner och förslag\r\nom både små och stora förbindelselänkar. Om\r\nvänsterpartiet -- tidigare vänsterpartiet\r\nkommunisterna med arvet i behåll från sitt\r\nförflutna -- vill förbjuda förslag i en parlamentarisk\r\nförsamling kan jag förstå det, men att centern vill\r\ngå den vägen också, det var för mig oväntat.</pre><pre>Som sagt, om inget beslut fattas nu, vad händer då\r\ni januari? Centerns m.fl. motionsförbud skulle inte\r\ngälla så länge vi lever i en demokrati. Och det skall\r\nvi fortsätta att göra. Nya motioner skulle väckas,\r\noch så skulle ovissheten fortsätta. Så kan vi inte\r\nhålla på, fru talman.</pre><pre>Få frågor har som frågan om fasta\r\nÖresundsförbindelser beståtts med ett så\r\nomfattande utredningsarbete. Mycket\r\nkvalificerade krafter har varit engagerade.\r\nExperter på skilda samhällsområden har anlitats.</pre><pre>Visst är utvecklingen på transportområdet och\r\nforskningen på internationella områden snabb, och\r\nnya fakta kan alltid anföras och kan behöva belysas.\r\nFullständig klarhet om alla detaljer kan aldrig\r\nuppnås på förhand i ett så här omfattande projekt,\r\nmen någon gång måste beslutsunderlaget dock\r\nanses fullt tillräckligt.</pre><pre>Utskottets flertal har -- det kan jag garantera -- på\r\nolika sätt och i olika sammanhang träffat och\r\nlyssnat på företrädare av mycket olika slag och med\r\nmycket skilda åsikter om allt som rimligen kan ha\r\natt göra med ett bro- och tunnelbygge tvärs över\r\nÖresund. Slutsatsen har blivit att vi har kunnat\r\nföreslå bifall till regeringens förslag och\r\ngodkännande av det framlagda avtalsförslaget.</pre><pre>Vi betoanr särskilt betydelsen av att det görs en\r\ntillfredsställande bedömning av miljöfrågorna. Det\r\nskall bli en prövning av Öresundsförbindelsen\r\nenligt svensk miljölagstiftning, bl.a.\r\nnaturlagstiftningen. Öresundsförbindelsen skall\r\nutformas så att skadliga verkningar på miljön\r\nförebyggs.</pre><pre>Den inverkan som projektet kan få på\r\nvattengenomströmningen i Öresund till och från\r\nÖstersjön har självfallet varit föremål för ingående\r\nbegrundan i utskottet. Etablerandet av en fast\r\nförbindelse över Öresund får inte tillåtas äventyra\r\noch förhindra vattenutbytet mellan Östersjön och\r\nKattegatt. Utskottet uttalar med skärpa att\r\nvattengenomströmning och därmed biologiska\r\nförhållanden i Östersjön inte får påverkas i\r\nframtiden. Tilläggsarbeten som anses nödvändiga\r\nför att uppnå en s.k. noll-lösning skall utföras. Och\r\nutskottet noterar att det enligt utredningsmaterialet\r\när fullt möjligt att åstadkomma detta. Här\r\ntillmötesgår utskottet organisationen Greenpeace,\r\nsom vid uppvaktning inför utskottet ansåg att\r\nregeringsförslaget inte gick tillräckligt långt och\r\ntillräckligt bestämt hävdade en s.k. noll-lösning för\r\ngenomströmningen i sundet.</pre><pre>Jag upprepar att utskottet nu säger att de\r\ntilläggsarbeten som anses nödvändiga för att uppnå\r\nen s.k. noll-lösning skall utföras. Utskottet har\r\nlyssnat, tagit åt sig och effektuerat.</pre><pre>Frågan om ändrad vattengenomströmning och ökat\r\navgasutsläpp från bilar är de punkter som i\r\nmiljöfrågan blivit mest debatterade och fått kritik.\r\nNär det gäller bil-, buss- och lastbilstrafiken över\r\nsundet när den fasta förbindelsen skall tas i bruk\r\nframåt år 2000 vet vi att all den forskning som pågår\r\ni strävan att få fram renare förbränningsteknik och\r\nrenare drivmedel går åt rätt håll. Det finns\r\nmöjligheter för samhället att använda både morot\r\noch piska för att om tio år få fram mindre\r\nmiljöstörande fordon när överfartstrafiken\r\nkommer i gång. Men vad nej-sägarpartierna inte\r\ntycks vilja observera är det faktum att förbindelsen\r\növer Öresund också skall byggas för tågtrafik, med\r\neldrift, med snabbhet, med täta avgångar till -- av\r\nvägtrafiken -- subventionerade priser. Varför tror ni\r\ninte på järnvägens möjligheter här? Det blir\r\nmoderna tåg och vagnar. Resenärer från hela södra\r\nSverige, hela vårt land, kommer lätt, snabbt och\r\nenkelt tur och retur Copenhagen Airport, Zoo\r\nHave och Tivoli. Priset med tåget blir dessutom\r\nbetydligt lägre än om man skulle dra med sig bilen\r\nvid ett besök på andra sidan sundet. Varför får tåget\r\ninte vara med i er framtidsbild? Varför tror ni att\r\nresenärer skall föredra landsvägsbussen i stället för\r\ntåget när det sistnämnda går ofta, fort och mellan\r\nstora befolkningscentra? I ett annat känt fall visste\r\nni att bussen inte var någonting att ha, det är tåg\r\nsom folk vill åka. Varför döljer ni tågtrafikens\r\nmöjligheter när det bäst passar med tanke på nej-\r\nargumenteringen?</pre><pre>Fru talman! Vi i utskottet är väl medvetna om att\r\nförbindelsen via Jylland till det inre av Tyskland,\r\nÖsterrike osv. inte blir den närmaste. Förbindelsen\r\nFemer Bält--Tyskland blir avsevärt kortare. I det nu\r\nföreliggande avtalet nämns också en framtida fast\r\nförbindelse via Femer Bält. Trafikutskottet\r\nunderstryker särskilt angelägenheten av att den\r\nfasta förbindelsen här, direkt till Tyskland, kan\r\nkomma till stånd och förutsätter att regeringen\r\nkraftfullt verkar för detta.</pre><pre>Däremot menar SJ, genom sin chef Stig Larsson,\r\natt förbindelserna med tåg till och från västra\r\nEuropa och även till London genom kanaltunneln\r\nblir avsevärt, ja rent av, Viola Claesson,\r\nsensationellt förbättrade genom användandet av\r\nsnabbtåg.</pre><pre>När det gäller finansieringen av\r\nÖresundsförbindelsen är det nödvändigt att\r\npåpeka -- och då främst för nej-sägarna -- att det är\r\nfelaktigt att gå omkring och sprida budskapet att\r\nförbindelsen skall betalas av skattemedel. Så är inte\r\nfallet. Läs avtalet, artikel 14! Kostnaderna för hela\r\nkalaset, projektering, byggande och drift, skall i sin\r\nhelhet täckas genom trafikavgifter. Anslag över\r\nresp. lands statsbudget skall inte anvisas. Så står\r\ndet, så skall ni läsa texten, för er själva och för dem\r\nni umgås med. Våra båda stater garanterar lånen\r\nför byggandet, men det är inte detsamma som att\r\nbetala.</pre><pre>Utskottet förutsätter att regeringen, när\r\nupphandlingen av projektet är klar, redovisar\r\nresultatet av denna och årligen återkommer till\r\nriksdagen med redovisning av hur projektet\r\nframskrider och i vilken omfattning\r\ngarantiåtagandena har ianspråktagits. Detta ger\r\nriksdagen en insyn som vi i utskottet anser\r\nvärdefull. Från nej-till-bro-sidan har det, förutom\r\nall annan kritik, också sagts att kostnaderna för\r\nbyggandet egentligen skulle vara ändå upp till tre\r\ngånger större än de som anges i propositionen. Där\r\nstår att kostnaden med tanke på prisnivån i juli\r\nmånad 1990 uppgår till mellan 10 och 12 miljarder\r\nkronor. Så tillkommer räntekostnader under\r\nbyggnadstiden, och hela kostnaden skulle bli ca 14\r\nmiljarder kronor. Med vad utskottet här har anfört\r\nfår riksdagen i ett tidigt skede närmare klarlagt\r\nvilken kostnad det blir, när upphandlingen väl är\r\navslutad.</pre><pre>Fru talman! I vad gäller centerpartiets,\r\nmiljöpartiets och vänsterpartiets agerande i detta\r\närende vill jag slutligen säga följande. Visst kan\r\nman ha andra åsikter och kämpa mot vissa förslag,\r\nmen här har det blivit överdrifter och en rad\r\nologiska invändningar.</pre><pre>Jag skulle vilja vända mig till Elving Andersson. Jag\r\nkände inte igen honom i hans inledningsanförande.\r\nDet var så grova uttalanden mot socialdemokratin,\r\nsom jag företräder, att jag med fog kan tro att\r\nuttalandet med tanke på dess språk inte hör hemma\r\nhos den gode Elving Andersson. Talet har kanske\r\nskickats med från ett centerkansli som krampaktigt\r\nvill profilera sig för att få fram partiet ur skuggan\r\ninför den kommande valrörelsen.</pre><pre>Centern säger exempelvis att en bro--tunnel-\r\nförbindelse är en omfattande trafikanläggning som\r\nutgör ett enormt ingrepp i miljön. Bl.a. därför säger\r\nman nej. Men man kan tänka sig en borrad\r\njärnvägstunnel med s.k. biltåg. Blir det så stor\r\nskillnad? I det ena fallet rör det sig enligt centern\r\nom ett enormt stort ingrepp, i det andra fallet är\r\nden enligt centern ett acceptabelt ingrepp. Men\r\nvisst blir det också i det senare fallet ett ingrepp som\r\nkan påverka stora ytor vid på- och avlastning av\r\nbilar -- kanske rent av på den välkända skånska\r\nmyllan som var så i ropet 1973 och som då var så\r\naktuell som motargument för bl.a. centerpartiet.</pre><pre>Vänsterpartiet tror att biltrafiken på bron blir av\r\nväsentligt större omfattning än vad som anges i\r\npropositionen. Men man säger också att bron blir\r\nett gigantiskt ekonomiskt slöseri, eftersom varken\r\nfler vägar eller Öresundsbro behövs. Vidare säger\r\nman, att om tåget går på en bro, kommer gods att i\r\nstället gå på små energislösande enheter av\r\nvägfordon. Men om tåget går i en borrad tunnel är\r\ndet från energisynpunkt en utmärkt lösning, därför\r\natt godset då väljer tåget. Varför skulle gods bry sig\r\nom om det åker genom tunnel eller på bro?</pre><pre>Miljöpartiet, slutligen, vill inte ha en bro på grund\r\nav jordbävningsrisken i området, men det\r\nförespråkas en borrad tunnel för järnvägstrafik.\r\nDet är att märka att det geografiska området för\r\nbro- resp. tunnelalternativ är detsamma. Jag vill\r\nfråga: Kan det vara bättre att åka i en tunnel under\r\nvatten och havsbotten när det är jordbävning än det\r\nskulle vara att åka på en bro en bit ovanför\r\nvattenytan? Det där har jag inte riktigt förstått.</pre><pre>Ja, fru talman, det finns många frågor. Utskottet\r\nhar emellertid efter noggrant övervägande av\r\nväsentligheter som rör anläggande av en fast\r\nförbindelse över Öresund kommit till den\r\nslutsatsen att regeringens förslag bör tillstyrkas.\r\nDärmed, fru talman, yrkar jag också bifall till\r\nutskottets hemställan.</pre><pre>Anf. 14 ELVING ANDERSSON (c) replik:</pre><pre>Fru talman! Birger Rosqvist började med att säga\r\natt det rör sig om ett historiskt beslut och en\r\nhistorisk dag. Det har han rätt i, men det gäller dess\r\nvärre inte i någon positiv bemärkelse. Som jag sade\r\ni mitt inledningsanförande kommer ett nytt dystert\r\nkapitel i svensk miljöpolitisk historia att skrivas i\r\noch med det här beslutet.</pre><pre>Birger Rosqvist sade att han inte kände igen mig.\r\nJag tog, sade han, till kraftigare ord än jag brukar\r\ngöra. Det gjorde jag kanske, men det var bara\r\ndärför att jag ansåg det motiverat. Jag har skrivit\r\nmina tal själv och står för vad jag säger. Enligt min\r\nmening finns det anledning att ta i rejält i den här\r\ndebatten. Det handlar inte bara om bron, utan om\r\nett vägval med tanke på framtiden. Det gäller om vi\r\nskall satsa på ekologiskt hållbara lösningar eller om\r\ndet skall få rulla på som nu under många år, en\r\nutveckling som vi vet leder till miljöförstöring,\r\nekologiska störningar och en dyster framtid för\r\nkommande generationer. Det är det vägvalet som\r\nvi står inför.</pre><pre>Birger Rosqvist undrade varför vi i detta\r\nsammanhang över huvud taget inte har talat om\r\ntåget. Vi har talat om alternativet tåg men då i\r\nsamband med byggandet av en tunnel. Vi har talat\r\nmycket om tåg. Skillnaden mellan att köra tåg\r\ngenom en tunnel och att göra det på en kombinerad\r\nväg- och järnvägsbro är -- som Birger Rosqvist\r\nmycket väl vet -- från miljösynpunkt mycket stor.\r\nVi vet att vi med en borrad tunnel kan skapa\r\ngarantier för att vattenutbytet genom sundet inte\r\npåverkas; tunneln skall gå under havsbotten. Detta\r\när ett av de viktiga argumenten. Och i en tågtunnel\r\ngår bara järnvägstrafik. Vi får inte ökad biltrafik\r\nmed avgasutsläpp osv.</pre><pre>Sedan säger Birger Rosqvist, precis som bl.a.\r\nAnders Castberger sade tidigare, att det här\r\nbeslutet inte får påverka vattengenomströmningen\r\ni sundet, och att det inte får leda till att\r\nluftföroreringssituationen i sydvästra Skåne\r\nförsämras. Men vad grundar Birger Rosqvist sig på\r\nnär han säger att detta inte får ske? En samstämmig\r\nforskarkår säger att det inte går att garantera att\r\ndessa skador inte uppstår. Det rimmar dåligt,\r\nBirger Rosqvist!</pre><pre>Anf. 15 VIOLA CLAESSON (v) replik:</pre><pre>Fru talman! Jag tillhör inte dem som i första taget\r\nbrukar ömma för de mest betonglika\r\nsocialdemokraterna. När några har bytt sida och\r\nlåtsas som om ingenting hänt, tycker jag att det\r\nkänns obehagligt, särskilt om de försöker framföra\r\nsådana argument som Birger Rosqvist kommer\r\nmed här. Jag måste säga att jag faktiskt tycker litet\r\nsynd om Birger Rosqvist. Det är förskräckligt att\r\nhantera människor så som regeringen och\r\npartiledningen har gjort.</pre><pre>Birger Rosqvist inledde sitt tal med att säga att det\r\när 40 år sedan Sveriges riksdag för första gången\r\ngjorde ett uttalande om fasta förbindelser. Men hur\r\nlänge sedan är det som Birger Rosqvist gjorde\r\nuttalanden och kämpade ganska kraftfullt, även\r\ninom sina egna led, för att stoppa ett brobygge,\r\ndärför att det inte var någon bra lösning? Hur kan\r\nman stå och tala i 15 minuter utan att över huvud\r\ntaget låtsas om det?</pre><pre>Vad är det som har ändrats så förskräckligt? Det\r\nenda Birger Rosqvist nämner rent generellt som\r\nnågot viktigt och jobbigt påtryckningsmedel är att\r\nkritiken har blivit så hård mot att man inte fattar\r\nnågot beslut. Har den kritiken hårdnat så väldigt\r\nbara under det senaste året? Är det inte andra\r\nkrafter som verkar här och som står utanför Birger\r\nRosqvists kontroll?</pre><pre>Det var precis detta jag kom att tänka på när han\r\nskämtade litet om ordalydelsen i vänsterpartiets\r\npartimotion om Öresundsbron. Det står antagligen\r\nså -- jag tycker att jag känner igen orden -- som\r\nBirger Rosqvist säger, att godset skulle välja\r\njärnvägstunnel. Ja, i det fallet tror jag att godset är\r\nlika viljelöst som Birger Rosqvist har varit i fråga\r\nom att välja bro eller tunnel eller fortsatt\r\nfärjetrafik. Alla människor vet ju att gods kan\r\nstyras, och vi vill för vänsterpartiets del förändra\r\ntransportstrukturen här i landet, både av\r\nmiljöpolitiska, regionalpolitiska och\r\nenergipolitiska skäl. Därför vill vi ha järnvägen som\r\nen bas i hela transportstrukturen. Därför vill vi\r\nockså ha en järnvägstunnel under sundet. Men vi\r\nhar under flera år krävt en utredning, och inte ens\r\ndet har Birger Rosqvists partikamrater kunnat säga\r\nja till.</pre><pre>Så de här piruetterna som kommer så snabbt efter\r\ndet senaste året, Birger Rosqvist, är inte särskilt\r\nförtroendeingivande. Men jag hoppas ändå på\r\nandra broderskapare i den här församlingen, som\r\nkanske har med civilkurage när vi skall votera.</pre><pre>Anf. 16 ROY OTTOSSON (mp) replik:</pre><pre>Fru talman! Birger Rosqvist sade att det är ett\r\nhistoriskt beslut, och visst är det det. Men det är\r\nsnarare en typ av begravning av\r\nsocialdemokraternas nyvunna miljöengagemang.</pre><pre>Det här är ett av de stora testerna på vad alla\r\nmiljölöften från 1988 års valrörelse egentligen är\r\nvärda. Det stora testet gällde ju ScanLink. Och vi\r\nhar svaret: att bygga Öresundsbron, få mera\r\nbiltrafik, starkt försämra möjligheterna till en\r\nutvecklad och bättre järnvägstrafik och en\r\nmiljövänlig kollektivtrafik, riskera hela Östersjöns\r\nmiljö, riskera en stor del av fisket -- kanske på sikt\r\nhela fisket -- i Östersjön.</pre><pre>Ja, visst är beslutet historiskt -- och detta utan att\r\nman rådgör med de andra länder i Östersjöområdet\r\nsom berörs av detta beslut. Det kommenterade inte\r\nBirger Rosqvist. Anser Birger Rosqvist att det är\r\nrimligt att fatta ett sådant här beslut, som faktiskt\r\nkan påverka Finland, Estland, Lettland,\r\nSovjetunionen osv. mycket kraftigt i framtiden,\r\nutan att rådgöra med dessa länder innan man fattar\r\nbeslutet? Skall de inte ens få skriva remissvar? Jag\r\nblir inte särskild förvånad om ett eller flera av de\r\nländerna kommer att anmäla Sverige till\r\ninternationella domstolen i Haag för det här\r\nbeslutet.</pre><pre>Birger Rosqvist försökte sedan med en del\r\ndemagogiska grepp. Han låtsades att någon skulle\r\nha krävt motionsförbud, eller att någon hade\r\nföreslagit att vi inte skulle göra någonting alls.\r\nDetta är naturligtvis helt befängt. Något sådant har\r\ninte föreslagits från något håll.</pre><pre>Vad vi däremot har föreslagit från miljöpartiet är\r\nutvecklad färjetrafik -- miljöanpassad och\r\neffektiv -- direkt till kontinenten. Det borde Birger\r\nRosqvist egentligen kunna ställa upp på, som den\r\nbästa lösningen ur trafiksynpunkt. Detta är\r\nhuvudalternativet för oss.</pre><pre>Vi har också krävt, som Birger Rosqvist har\r\nnoterat, att man skall se närmare på möjligheterna\r\ntill en järnvägstunnel. En ren järnvägstunnel, utan\r\nbilskytteltåg, kan man dra direkt från Malmö\r\nCentral till Köpenhamns Central. Då kommer man\r\nnorr om sprickzonen där det är risk för\r\njordbävningar. Jordbävningar påverkar dessutom\r\ninte tunnlar lika kraftigt som broar. Det blir inga\r\nytvågor nere i marken -- och det är de som förstör.</pre><pre>Anf. 17 ANDERS CASTBERGER (fp)\r\nreplik:</pre><pre>Fru talman! När det gäller frågan om nollösning\r\nciterade Birger Rosqvist den ståndpunkt som\r\nutskottet har kommit fram till och som faktiskt var\r\nfolkpartiets förslag till utformning av detta avsnitt.\r\nDet är bra. Och det är bra, som också Birger\r\nRosqvist sade, att utskottet har lyssnat och tagit åt\r\nsig. Men så lade han till: ''har effektuerat''. Dess\r\nvärre är det inte så.</pre><pre>Men kom igen nu, Birger Rosqvist! Inte kan det\r\nvara en hederssak för er att inte tala om för den\r\nsocialdemokratiska regeringen vad\r\nsocialdemokraterna i riksdagen kommit fram till,\r\nnämligen att socialdemokraterna i riksdagen\r\nreparerar en miljöblunder av regeringen.</pre><pre>Att Greenpeace, en välkänd miljöorganisation, har\r\nsamma åsikt i den här frågan som folkpartiet\r\nliberalerna har redovisat i sitt motionskrav,\r\nbehöver väl inte vara ett politiskt hinder.</pre><pre>Ställ upp nu, Birger Rosqvist, för ett\r\ntillkännagivande om nollösningen, så är vi överens\r\npå den punkten! Då har vi effektuerat, precis som\r\nBirger Rosqvist sade från början.</pre><pre>Anf. 18 BIRGER ROSQVIST (s) replik:</pre><pre>Fru talman! Anders Castberger deltog tidigare i\r\ndebatten. Jag berörde inte Castbergers synpunkter\r\npå något sätt i mitt anförande -- och det av den\r\nanledningen att en ledamot från ''nejsägarsidan''\r\nkom till mig under Anders Castbergers anförande\r\noch sade: Vilka hemska vänner ni har! Jag sade: Jag\r\nhåller med dig!</pre><pre>Anders Castberger! Effektuerat har jag sagt, och\r\ndet har vi skrivit. Vad vi har gjort är alltså att vi har\r\neffektuerat skrivningen. I fortsättningen vill jag\r\nhelst undvika replikskiften med Anders\r\nCastberger, för jag finner det både meningslöst och\r\nosmakligt.</pre><pre>Viola Claesson tycker synd om mig. Det behöver\r\ninte Viola Claesson göra. Jag kan stå för vad jag har\r\ngjort. Har inte Viola Claesson upptäckt att det har\r\nhänt en hel del här under senare år? Viola Claesson\r\nironiserar över mig för att jag en gång har haft en\r\nuppfattning och sedan ändrat uppfattning. Om jag\r\ninte minns fel var Viola Claesson emot att hennes\r\npartiledare har den befattning han har. Hon ville att\r\nhan skulle avgå. Hur kan Viola Claesson verka i sitt\r\nparti nu, när hon sitter med en partiledare som hon\r\ntydligen inte kan acceptera därför att hon inte kan\r\nändra uppfattning? Eller värnar Viola Claesson om\r\nhonom nu?</pre><pre>Det har hänt en hel del på området vad gäller\r\nkommunikationer och trafikpolitiken, Viola\r\nClaesson. Riksdagen har fattat vittomfattande\r\nbeslut om satsningar på infrastruktur under denna\r\nvår. Jag trodde att Viola Claesson hade observerat\r\ndet. Riksdagen har också fattat ett beslut om bron\r\nsom innebär att bron skall finansieras med hjälp av\r\navgifter och att även anslutningsanvägarna skall\r\nfinansieras med avgifter. Så var det inte tidigare.\r\nJag var rädd för hur pengarna skulle räcka för\r\növriga delar av landet om bron skulle betalas med\r\nordinarie väganslag eller med separata anslag. Nu\r\när det sagt att det inte skall vara så.</pre><pre>Under de kommande tio åren satsas dubbelt så\r\nmycket på investeringar i vägar och järnvägar i det\r\nhär landet. Jag tror att transportsektorn får en god\r\nportion med bättre högkvalificerade transportleder\r\ni vårt land fram till år 2000. I den situation som har\r\nuppstått finns det goda skäl för att också kunna\r\nacceptera denna led. Sverige har också närmat sig\r\nEG på ett helt annat sätt än vad situationen har\r\nvarit tidigare. Därför finns det också större\r\nanledning att bedöma detta på ett annat sätt än vad\r\nsom tidigare har gjorts.</pre><pre>Jag vill återkomma till det jag inledde mitt\r\nanförande med som också är viktigt i det här\r\nsammanhanget, Viola Claesson. Vi vet att det hela\r\ntiden utövas påtryckningar och att det finns en\r\nmajoritet. En minoritet kan inte bestämma över en\r\nmajoritet. Det finns en majoritet för en fast\r\nförbindelse över Öresund. Låt oss fatta det beslutet\r\noch sopa undan den ovisshet som har legat över vårt\r\nland så länge.</pre><pre>Anf. 19 ANDERS CASTBERGER (fp)\r\nreplik:</pre><pre>Fru talman! Man blir något bekymrad över Birger\r\nRosqvists humör! Det skulle enligt honom vara\r\nosmakligt med meningsutbyten om miljön kring\r\nÖresundsbron. Är det osmakligt att kräva att en\r\nåsikt som socialdemokraterna har framfört i\r\nriksdagen skall komma till regeringens kännedom?\r\nDet är naturligtvis bara svepskäl.</pre><pre>Vidare skulle vi i folkpartiet liberalerna vara\r\nhemska vänner! Jag kan förstå att Birger Rosqvist\r\nkänner sig litet störd av att vi kräver att man både\r\nskall ta ansvaret för att tillhandahålla bron, som\r\nfaktiskt så många vill bygga, och samtidigt ta ansvar\r\nför miljön i dessa frågor. Det är besvärligt. Jag\r\nförstår att Birger Rosqvist med avsmak\r\nkonfronteras med politiskt ansvarsfulla krav. Så här\r\ni valtider är det inte så lätt att balansera på gränsen\r\nkring opportunism och populism. Det gäller att\r\nvara på rätt populistisk sida vid rätt tidpunkt under\r\nvalperioden. Det gäller att svänga vid rätt tidpunkt.</pre><pre>Men från vår synpunkt är det inte med avsmak och\r\nosmaklighet vi diskuterar dessa frågor. Tvärtom är\r\ndet med stort ansvar. Vi trodde att vi kunde\r\ndiskutera detta med socialdemokratins företrädare\r\nhär i riksdagen, som ändå faktiskt har varit med om\r\natt låta utskottet i texten ta in folkpartiet\r\nliberalernas krav. De kraven råkar sammanfalla\r\nmed Greenpeace krav. Det är väl inte osmakligt,\r\nBirger Rosqvist? Det är tvärtom smakfullt.</pre><pre></pre><pre>Anf. 20 ELVING ANDERSSON (c) replik:</pre><pre>Fru talman! Jag kan ha viss förståelse för att Birger\r\nRosqvist känner sig besvärad av delar av sällskapet\r\ni majoriteten. Men ni har ju ändå valt att bilda\r\nmajoritet tillsammans med bl.a. folkpartiet. Då får\r\nni väl leva med de hycklerier som de stå för.</pre><pre>Fru talman! Birger Rosqvist ställde en fråga i sitt\r\ntidigare inlägg om kostnaderna. Birger Rosqvist\r\npåstår att vi som är bromotståndare hävdar att bron\r\nkommer att kosta en hel del skattepengar. Vi har\r\naldrig påstått, i alla fall inte jag, att bron i sig\r\nkommer att kosta skattepengar. Däremot är det\r\noerhört många kringarrangemang,\r\ninfrastrukturinvesteringar, på svenska resp. danska\r\nsidan som kommer att ta stora mängder\r\nskattepengar i anspråk. Se bara på den s.k.\r\ncitytunneln i Malmö som skall byggas för att klara\r\nspåranslutningen och som är en affär i\r\nstorleksordningen 5 miljarder kronor. Ingen har\r\nlyckats räkna hem det ekonomiskt, utan det har\r\nkonstaterats att tunneln kommer att bli en\r\nförlustaffär. Visst följer det i projektets spår stora\r\nskatteinsatser i infrastrukturen, även om det inte\r\ngäller direkt bron utan kringkostnaderna.</pre><pre>Birger Rosqvist säger att miljöfrågorna skall klaras.\r\nDet gäller artikel 5 i avtalet. Där framgår det att\r\nman skall göra vad som är ekologiskt motiverat,\r\ntekniskt möjligt och ekonomiskt rimligt för att\r\nklara miljöfrågorna i samband med brobygget. Vad\r\nmenas med artikel 5? Vad är ekonomiskt rimligt?\r\nFår det kosta 10 miljarder att klara vattenutbytet\r\ngenom sunden? Får det kosta 5 eller 25 miljarder?\r\nIngen vet vad det kostar. Men ändå finns det en\r\nformulering om vad som är ekonomiskt rimligt. Jag\r\ntycker att det är en till intet förpliktande\r\nformulering, dvs. ekologiskt motiverat, tekniskt\r\nmöjligt och ekonomiskt rimligt. Det skulle vara bra\r\natt få ett klarläggande från Birger Rosqvist på den\r\npunkten om vad han anser är ekonomiskt rimligt\r\nför att klara Sydvästskånes luftmiljö och den\r\nekologiska balansen i Östersjön.</pre><pre>Anf. 21 VIOLA CLAESSON (v) replik:</pre><pre>Fru talman! Jag skall inte lägga mig i den osmakliga\r\npajkastningen mellan Anders Castberger och\r\nBirger Rosqvist. Jag tycker att det säger en hel del\r\nom majoriteten. Men det är ni själva som får lida\r\nför det. Det framgår av protokollet vad som har\r\nsagts här.</pre><pre>Nu är Birger Rosqvist som trafikutskottets\r\nföredragande och broförespråkare helt plötsligt\r\nlitet stöddig. Han kan gott stå för det, säger han. Ja,\r\nvisst. Det är Birger Rosqvists sak att göra det inför\r\ndet som t.ex. brukar kallas för väljare. Men inför\r\nden folkvalda församlingen fordras det väl litet av\r\nmoral och åtminstone förklaringar till varför man\r\nbyter fot på det sätt som Birger Rosqvist har gjort.\r\nSedan får vi något som skall vara en förklaring.\r\nBirger Rosqvist säger att det är en ekonomiskt\r\nfråga. Han säger att det inte blir så farligt när så\r\nmycket ändå skall satsas på infrastrukturen. Men\r\nBirger Rosqvist är en av dem i en liknande\r\nmajoritet i trafikutskottet som vägrar tala om hur\r\nmycket pengar järnvägen resp. vägarna skall få.</pre><pre>Men om man utgår från Georg Anderssons\r\npropåer, som riksdagens majoritet har sagt ja till\r\nutan något egentligt beslut, betyder det att om\r\ninfrastrukturen, dvs. vägar och järnvägar i Sverige,\r\nskulle få dessa 100 miljarder under en tioårsperiod,\r\nkommer strax över 30 miljarder av dessa 100\r\nmiljarder att gå till järnvägen och ca 70 miljarder\r\ntill vägarna. Därtill kommer alltså Öresundsbron.\r\nHade man verkligen velat göra en rejäl satsning på\r\njärnvägen och samtidigt gett miljön bättre\r\nförutsättningar också i ett långt perspektiv, hade\r\njärnvägstunneln varit det förnämligaste\r\nalternativet. Precis som Svend Auken, den\r\nsocialdemokratiske partiordföranden i Danmark,\r\nhar sagt, att i Sverige bestämde sig\r\nfinansdepartementet och\r\nkommunikationsdepartementet tidigt för att inte\r\nbehandla järnvägen seriöst. Jag tror att också\r\nBirger Rosqvist känner till detta, och det är\r\nmärkligt att han kan försvara det.</pre><pre>Jag skulle önska att Birger Rosqvist var litet mer\r\ngrundlig även när det gäller miljöfrågorna. De svep\r\nsom han gör baserar sig på samma ynkliga material\r\nsom har funnits i propositionen och som enligt min\r\nmening även finns i majoritetsskrivningen i\r\nbetänkandet. Det finns inga garantier för att en\r\nnollösning skulle kunna genomföras i praktiken.\r\nKommer trafiken att öka eller kommer den att\r\nminska med hjälp av bron, Birger Rosqvist?\r\nKommer utsläppen att öka eller kommer de att\r\nminska?</pre><pre>Anf. 22 ROY OTTOSSON (mp) replik:</pre><pre>Fru talman! Birger Rosqvist svarade inte på frågan\r\nom det inte ändå vore rimligt att först rådgöra med\r\nvåra grannländer kring Östersjön innan vi fattar\r\nbeslut. Uppenbarligen anser man åtminstone i\r\nFinland att Stora Bält-bron har en negativ\r\npåverkan, och man har anmält den till\r\ninternationella domstolen i Haag. Även denna bro\r\nlär sannolikt påverka sjöfarten och varvsindustrin i\r\nFinland negativt på olika sätt. Varför skall man\r\nvifta bort detta? Om det nu är så viktigt, och man\r\nhar diskuterat frågan så länge, är det väl rimligt att\r\nlåta andra berörda få komma till tals innan vi fattar\r\nett beslut.</pre><pre>Jag tror att Birger Rosqvist innerst inne inser att\r\nsjöfartens fördelar egentligen överväger vid en\r\njämförelse med en motorvägsbro när det gäller att\r\nupprätthålla bra trafik till kontinenten. Det ekade\r\nlitet ihåligt när Birger Rosqvist hävdade att ett\r\nnärmande till EG på något sätt skulle ha förändrat\r\nförutsättningarna för ett ställningstagande i denna\r\nfråga. Jag vill gärna upprepa det som Gunnel Färm\r\nsade i Ny Teknik nr 10 1989, nämligen att Öresund\r\nfaktiskt inte är den närmaste vägen till kontinenten,\r\noch därför är det egentligen inte fråga om något\r\nnärmande till EG, utan det är i första hand en fråga\r\nom kommunikationerna mellan Malmö och\r\nKöpenhamn.</pre><pre>Man kan klara kommunikationerna mellan Malmö\r\noch Köpenhamn med bättre färjetrafik om man så\r\nskulle vilja. Den osäkerhet och den döda hand som\r\nvilar över detta, vilket Birger Rosqvist har talat om,\r\nberor på att riksdagen inte har velat avfärda\r\nbroplanerna. Riksdagen har fattat beslut om att det\r\nskall bli någonting, men sedan har riksdagen\r\nförhalat frågan.</pre><pre>Om riksdagen skulle fatta det beslut som vi i\r\nmiljöpartiet föreslår, nämligen ett bestämt nej till\r\nen bro, försvinner den döda handen. Då vet man att\r\nman kan satsa offensivt på färjetrafik i sundet med\r\nnya miljövänliga färjor, och det vore väl ändå bra.</pre><pre>Man måste ibland nypa sig i armen när man tänker\r\npå att miljöministrarna i Norden förra året\r\nträffades med stor pompa och ståt vid Bergen-\r\nmötet och antog kravet på försiktighetsprincipen i\r\ndet internationella miljösamarbetet. Finns det\r\nväsentliga miljörisker med en viss exploatering\r\neller ett utsläpp skall man inte genomföra det. Man\r\nskall vara försiktig. Men nu föreslår faktiskt Birger\r\nRosqvist här att vi skall spela hasard med\r\nvattengenomströmningen i Öresund.</pre><pre>Anf. 23 BIRGER ROSQVIST (s) replik:</pre><pre>Fru talman! Det står i propositionen, Elving\r\nAndersson, att anslutningsvägarna från bron skall\r\nbetalas med avgifter genererade genom det\r\növerskott man beräknar få av trafiken på bron. När\r\ndet gäller en tunnel i Malmö, som Elving\r\nAndersson nämnde, har den inte diskuterats i detta\r\nsammanhang, och den ingår inte i detta beslut. Jag\r\nvet inte om Elving Andersson därmed vill insinuera\r\natt vi skulle satsa enormt mycket pengar på ett\r\nstorstadsområde, i det här fallet Malmö.</pre><pre>Jag vill erinra Elving Andersson om ett beslut han\r\nvar med att fatta i november eller december förra\r\nåret som initierats av jordbruksutskottet. Då skulle\r\nvi satsa på en storstad på västkusten och dess\r\nomgivning till en kostnad som enligt beräkningar\r\nskulle röra sig kring 65 miljarder, om ni skulle få allt\r\nvad ni ville ha. Det röstade Elving Andersson för.\r\nJag anser att det haltar litet grand att då säga att vi\r\nvill satsa på storstäder. Ni är de värsta av allihop i\r\ndet sammanhanget, men det är naturligtvis en\r\nfjäder i hatten när det gäller storstäderna. Men tala\r\ndå inte med kluven tunga när ni kommer ut på\r\nlandet! Då är det grusvägarna som gäller.</pre><pre>Viola Claesson talade om tunnel kontra bro. Det är\r\nbara det problemet att om man enbart byggde en\r\ntunnel, skulle det endast bli järnväg. Intäkterna för\r\ndetta skulle inte på långt när kunna finansiera\r\ntunnelbygget. Antingen skulle vi få göra det med\r\nskattemedel, där det tycks finnas en stor aversion\r\nmot att betala med skatter, eller också med så höga\r\navgifter att man inte använt denna tunnel.</pre><pre>Lösningen ligger i att vägtrafiken skall göra\r\njärnvägstrafiken möjlig genom en överflyttning av\r\nintäkter från vägtrafik till järnvägstrafik. Det är\r\ndetta som denna princip bygger på, och det är enligt\r\nmin mening mycket väsentligt i detta sammanhang.\r\nMan måste också tänka ekonomiskt en och annan\r\ngång.</pre><pre>Med de åtgärder som har vidtagits mot\r\nmiljöförstöring från vägtrafiken är det min\r\npersonliga uppfattning, mitt partis uppfattning och\r\ntydligen också regeringens uppfattning att vi kan\r\nklara de utsläpp som denna trafikled kan tänkas\r\nåstadkomma.</pre><pre>Det ställdes också en fråga om\r\nvattengenomströmningen i sundet. Det står i de\r\nutredningar som vi har haft tillfälle att ta del av att\r\ndet är möjligt att få till stånd en s.k. noll-lösning.\r\nDet var för övrigt Elving Andersson som frågade\r\nom detta. En s.k. noll-lösning är möjlig att uppnå.\r\nVi har sagt att det talar för att den lösningen för\r\nvattengenomströmningen skall genomföras. Sedan\r\när jag alldeles övertygad om att det om ett antal år\r\nkommer att finnas mängder av professorer som\r\nkommer att träta och kivas om vad en s.k. noll-\r\nlösning är. Men det är ju den terminologi som\r\nanvänds i dag.</pre><pre>Jag vill vända mig till Roy Ottosson.</pre><pre>Anf. 24 FÖRSTE VICE TALMANNEN:</pre><pre>Den medgivna repliktiden är tyvärr förbrukad.</pre><pre>Förste vice talmannen anmälde att Anders\r\nCastberger, Elving Andersson, Viola Claesson och\r\nRoy Ottosson anhållit att till protokollet få\r\nantecknat att de inte ägde rätt till ytterligare\r\nrepliker.</pre><pre>Anf. 25 ROLF CLARKSON (m):</pre><pre>Fru talman! Frågan om etablerandet av fasta\r\nförbindelser mellan Sverige och Danmark över\r\nÖresund är faktiskt en stor fråga. Vid en sådan\r\nhändelse finns det naturligtvis både synpunkter för\r\noch emot. Jag har stor respekt för de företrädare\r\nför bromotståndarpartierna som här framfört\r\nsakliga synpunkter. Men jag beklagar också djupt\r\natt man plötsligt sänker debattnivån med\r\npersonangrepp av den sort som förekommit här.\r\nJag är politisk motståndare till både\r\nkommunikationsministern och\r\nutskottsordföranden, men jag kan här utan vidare\r\nbekänna att jag för var och en av dem hyser stor\r\nrespekt för rakryggad hållning och stor civilkurage.</pre><pre>Nu skall jag emellertid övergå till en förkortad\r\nversion av det anförande i frågan jag anmält mig\r\nför.</pre><pre>Ända sedan mitten av 1800-talet, då järnvägarna\r\nkom till, har det funnits planer på att göra en fast\r\nförbindelse över Öresund, mestadels mellan\r\nHelsingborg och Helsingör, ibland som tunnel,\r\nibland som bro och någon gång t o m som linbana.\r\nUnder efterkrigstiden har intresset för fasta\r\nförbindelser i Öresund, framför allt på grund av\r\nbilismens expansion, ständigt varit aktuellt.</pre><pre>På 60-talet realiserades tanken på en bro mellan\r\nHelsingborg och Helsingör och väckte mycken\r\nentusiasm, åtminstone i Helsingborg. Men en ny\r\nutredning kom fram till att det skulle vara bättre att\r\nbygga en bro mellan Malmö och Köpenhamn och\r\nen tunnel mellan Helsingborg och Helsingör, tunnel\r\nför tågtrafik och bro för biltrafik. Sveriges riksdag\r\nsade ja till detta år 1973, men av olika skäl tog\r\ndanska folketinget inte motsvarande beslut.</pre><pre>Europas stormakter, som för 50 år sedan var\r\ninvecklade i blodiga krig med varandra, har under\r\nefterkrigstiden slutit sig samman i en frihetens\r\nfederation -- EG, som Sverige också avser att bli\r\nmedlem av. Till stor del är EG både resultatet av\r\noch tillskyndare av snabba och säkra\r\nkommunikationer i Europa. Om något år öppnas\r\ndubbla tunnlar under engelska kanalen, ett\r\neuropeiskt snabbtågsssystem för både gods- och\r\npersontrafik är under utveckling och det i en snar\r\nframtid avreglerade flyget får konkurrens inte bara\r\nmellan flygbolagen utan också från järnvägarna.\r\nFriheten att arbeta och resa inom EG kommer att\r\nkräva stora investeringar i alla former av\r\ninfrastruktur -- vägar, järnvägar, hamnar,\r\nflygplatser osv.</pre><pre>Det är faktiskt inte malplacerat att i ett anförande\r\nom en fast förbindelse mellan Malmö och\r\nKöpenhamn i dag tala om den trafikmässigt och\r\nbyggnadstekniskt beundransvärda terminal som\r\ninvigdes i söndags i Helsingborg. Knutpunkten i\r\nHelsingborg är i särklass den största\r\ntrafikterminalen i Norden -- för närmare 3\r\nmiljarder har man mitt i centrum uppfört en\r\ngemensam terminal för resande med järnväg, buss\r\neller bil eller färjor. Under samma tak kan de\r\nårligen närmare 20 miljoner resandena mellan\r\nHelsingborg och Helsingör i samma byggnad växla\r\ntill dessa olika färdsätt. Under de kommande tio\r\nåren blir Knutpunkten i Helsingborg\r\nhuvudpunkten för persontrafiken mellan Sverige\r\noch Danmark/kontinenten.</pre><pre>När bron/tunneln, som vi skall besluta om i dag,\r\nstår färdig om tio år kommer färjorna i Helsingborg\r\nvisserligen att utsättas för konkurrens, men den\r\nkorta färjeseglatsen Helsingborg--Helsingör är\r\nkommersiellt så optimal att den även då kommer\r\natt blomstra och utvecklas. Då -- om tio år --\r\nkommer helsingborgarna t.ex. att kunna gå till\r\nsovvagnen i den underjordiska centralstationen och\r\nsedan via det europeiska snabbtågsnätet nästa\r\nmorgon stiga av i Paris eller London! Det är då\r\ndelvis tack vare den fasta förbindelsen mellan\r\nMalmö och Köpenhamn.</pre><pre>Det är en välgrundad sanning att den kombinerade\r\nbron Malmö--Köpenhamn i hög grad blir en\r\nsatsning på järnvägstrafik -- det jag nyss nämnde\r\nom snabbheten i det kommande europeiska\r\njärnvägsnätet är ett exempel på det.</pre><pre>För den stagnerande Malmö- och östsvenska\r\nregionen blir bron ett stort lyft liksom naturligtvis\r\nockså för Köpenhamnsområdet. Täta och snabba\r\nkommunikationer ger utveckling inte bara för\r\nnäringsliv och privatresande utan också för\r\nutvecklandet av social trygghet och välfärd.\r\nIngenstans i världen finns det exempel på att broar\r\nhar varit felinvesteringar. För Sverige som nation är\r\nockså denna investering välgörande -- vårt\r\nnäringsliv kommer närmare sin huvudmarknad\r\ninom EG, Sverige minskar tidsmässigt sitt\r\ntransportavstånd till kontinenten. I detta avseende\r\när bron mer än en symbolfråga.</pre><pre>Fru talman! Vi har inga moderata reservationer i\r\ndetta Öresundsbetänkande. Vi har från början\r\nhävdat att bron skulle privatfinansieras och\r\nprivatadministreras. Danska regeringen har dock\r\navvisat denna modell, och vi accepterar därför nu\r\natt det blir ett statligt svensk-danskt konsortium,\r\n50--50-ägt, som administrerar och driver\r\nbroprojektet.</pre><pre>Fru talman! Jag yrkar nu bifall till trafikutskottets\r\nhemställan i betänkande nr 31, varmed riksdagen\r\nföreslås godkänna de danska och svenska\r\nregeringarnas avtal om en fast förbindelse över\r\nÖresund.</pre><pre>Anf. 26 VIOLA CLAESSON (v) replik:</pre><pre>Fru talman! Rolf Clarkson började med att säga att\r\ndetta faktiskt är en stor fråga. Ja, det är det väl inte\r\nnågon enda som har ifrågasatt. Det är just för att\r\ndet är en så stor fråga, kanske en av de största som\r\nriksdagen har haft att gå till beslut om, som det är\r\nså många talare anmälda och så många som anser\r\natt de vill vara med och påverka, innan det är för\r\nsent.</pre><pre>Den väldigt starka opinion som finns i landet har\r\negentligen ingen av broförespråkarna tagit upp här.\r\nOm det nu vore en miljöopinion där alla som har\r\nbrytt sig och haft invändningar mot bron vore s.k.\r\naktivister kunde jag förstå att ni tycker att ni kan\r\nnonchalera dem, för så har er attityd varit i varje\r\nfall under alla de år som jag har suttit i riksdagen.</pre><pre>Men nu handlar det också om forskare som har\r\nframträtt inför trafikutskottet, haft ett stort antal\r\nartiklar i tidningarna, osv. Även om alla vet att\r\nmoderata samlingspartiet alltid har förespråkat en\r\nbro och har gjort det utan att det har märkts särskilt\r\nmånga dissidenter i det egna partiet, kan det ju inte\r\nvara så, menar jag, att ni inte alls bryr er om hur det\r\nkommer att gå med miljön.</pre><pre>Jag skulle vilja att Rolf Clarkson ändå säger något\r\nlitet om de forskarvarningar som vi har läst om i\r\ntidningen i dag, kanske särskilt den varning som\r\nkommer från den marinbiologiska experten Bengt-\r\nOwe Jansson, som säger att det inte går att lämna\r\ngarantier för att inte hela Östersjöhavet skulle\r\nstöras av de ingrepp som man kommer att göra.</pre><pre>Alla ni som pratar så varmt för bron och som nu är\r\nså segervissa, därför att ni troligen kommer att få\r\nen majoritet här i kammaren, vad säger ni den\r\ndagen då alla farhågorna visat sig riktiga? Bengt-\r\nOwe Jansson har t.ex. sagt att han varnar för att ens\r\npeta i Östersjön, dvs. betongfundament och andra\r\ningrepp som skall göras framstår från hans\r\nexpertsynpunkt som väldigt farliga.</pre><pre>Vad gör ni om 10-15 år, när kanske de verkliga\r\neffekterna visar sig? Rolf Clarkson sitter väl inte\r\nhär i riksdagen då, kantänka, men han kanske ändå\r\nkan ställas till svars. I varje fall kan hans parti göra\r\ndet. Vad gör ni den dagen? Vad skall ni då säga till\r\nde forskare som har varnat så enträget och till den\r\nenormt starka opinion som finns i Sverige mot ett\r\nbrobygge och som också har miljökunskap?</pre><pre>Anf. 27 ROLF CLARKSON (m) replik:</pre><pre>Fru talman! Frågan om och inställningen till\r\netablerandet av fasta förbindelser i Öresund har\r\nverkligen varit föremål för mångårig och\r\nomsorgsfull beredning inom vårt parti. Visst har vi\r\nhaft dem som haft en annan uppfattning än vår\r\nriksdagsgrupps majoritet eller den som hela\r\nriksdagsgruppen har i dag. Men det är samma\r\nproblem vi ständigt stöter på vid stora tekniska och\r\nandra avgöranden, att det finns två sidor.</pre><pre>I nästan alla frågor har forskningen varit delad i sin\r\nuppfattning om för- och nackdelar, och så är det\r\nockså denna gång. Men ingen av dem som Viola\r\nClaesson nu nämnde har påstått att det blir en\r\nkatastrof. De har bara varnat för att det kan bli det.\r\nDet finns också de som säger att dessa varningar är\r\noberättigade och ogrundade.</pre><pre>Jag måste verkligen säga att jag både för egen del\r\noch för moderata samlingspartiets räkning mycket\r\nkraftigt värjer mig mot misstanken att vi skulle\r\nlättvindigt ta ett beslut som skulle kunna medföra\r\nen miljökatastrof av den ordning och storlek som\r\nbromotståndarna befarar.</pre><pre>Anf. 28 Kommunikationsminister GEORG\r\nANDERSSON (s):</pre><pre>Fru talman! Så diskuterar vi återigen frågan om\r\nfasta förbindelser över Öresund. Det har blivit\r\nåtskilliga debatter under årens lopp. En och annan\r\nhar nog frågat sig: Kan parlamentarikerna någonsin\r\nsamla sig till ett avgörande beslut? Till skillnad från\r\nvad som har varit fallet vid de flesta av de andra\r\ntillfällena, står vi faktiskt i dag i begrepp att också\r\nfatta beslut i frågan -- äntligen. Det är en seger för\r\ndet demokratiska parlamentariska systemet. Det är\r\nviktigt att vi som parlamentariker kan visa att vi kan\r\nfatta beslut också i svåra frågor.</pre><pre>Fasta förbindelser över Öresund har sysselsatt\r\nsvenskt och danskt utredningsväsende i olika\r\nomgångar ända sedan 50-talet. Redan långt\r\ndessförinnan hade dock den egentligen föga\r\noriginella tanken uppstått att sundet mellan Sverige\r\noch Danmark borde kunna överbyggas. Ett mycket\r\nstort antal olika förbindelsealternativ har studerats,\r\nförkastats, utretts på nytt och åter hamnat i\r\nbyrålådan. Ständigt har nya krav på\r\nkompletterande undersökningar rests,\r\nuppdateringar efterlysts och faktamaterial\r\nunderkänts.</pre><pre>Någon har skämtsamt sagt, att om man lade alla de\r\nutredningar, rapporter och promemorior som har\r\nutarbetats angående en fast förbindelse över\r\nÖresund, i Sundet, skulle man kunna gå torrskodd\r\növer. Nu är väl det en viss överdrift, men det\r\nmarkerar att mycket har producerats i ämnet.</pre><pre>I dag kan riksdagen skapa fullständig klarhet om\r\nden svenska inställningen i denna fråga. I dag kan\r\nriksdagen visa omvärlden beslutskraft, framåtanda\r\noch mod. I dag kan riksdagen göra upp med\r\nräddhåga, ängslan och isolationism.</pre><pre>Fasta förbindelser över Öresund har tre\r\nhuvudsyften.</pre><pre>Två av Nordens största städer -- Malmö och\r\nKöpenhamn -- kan knytas samman till ett\r\nkraftcentrum för handel, utbildning och kultur.\r\nGoda förbindelser främjar strävandena att skapa\r\nen gemensam arbets- och bostadsmarknad. En\r\nsådan utveckling kommer att skänka medborgarna\r\ni de båda städerna ett rikt utbud av service, kultur\r\noch utbildning. Ett intensivt och utökat samarbete\r\nom stadsplanering, miljöfrågor och samhälleliga\r\nservicefunktioner ger på det sättet möjligheter att\r\nvidareutveckla det bästa i de båda städerna till en\r\nskapande enhet.</pre><pre>Två likartade regioner -- Skåne och Själland -- med\r\nen lång gemensam historia ges ökade\r\nförutsättningar till samverkan. Näringslivet får nya\r\nutvecklingsmöjligheter, och samarbetet mellan\r\nuniversitet och andra institutioner kommer att\r\nkunna skapa ett unikt klimat för kreativitet och\r\nskaparglädje. Den ömsesidiga förståelsen för skilda\r\nkulturmönster och olika levnadsvillkor kommer att\r\nöka.</pre><pre>Låt mig här säga att en bra regionalpolitik tar till\r\nvara varje regions egna förutsättningar på bästa\r\nsätt. Det är ingen bra regionalpolitik att försöka\r\nhindra utveckling i vissa regioner. Det skapar inte i\r\nsig framgång och utveckling för andra regioner.</pre><pre>Bron blir Skandinaviens brygga till kontinenten.\r\nEn fast förbindelse över Öresund blir i rent fysiskt\r\nbemärkelse vår främsta anknytning till ett alltmer\r\nintegrerat Europa. När nu nya handelsvägar\r\nöppnas till Mellan- och Östeuropa tycks många\r\nglömma att de västra delarna av Europa\r\nfortfarande är och kommer att förbli huvudmålet\r\nför våra transporter till den europeiska\r\nkontinenten. Där finns stora befolkningscentra, ett\r\nlivskraftigt näringsliv och de för svenskt näringsliv\r\nså viktiga exportmarknaderna. Snabba och\r\nkapacitetsstarka förbindelser till dessa delar av\r\nEuropa är naturligtvis av stor betydelse för våra\r\nmöjligheter att delta på lika villkor i den\r\ninternationella konkurrensen. Det här har\r\nbetydelse för tillväxten i den svenska ekonomin.</pre><pre>De som av olika skäl varit motståndare till\r\nÖresundsbron brukar föraktfulla tala om\r\nförbindelsen som en ''motorvägsbro''. Sådana\r\ninslag har inte heller saknats i debatten här i dag.\r\nEna stunden försöker man skrämma människor\r\nmed att bron kommer att medföra en ohämmad\r\nmassbilism, som kommer att ödelägga stora delar\r\nav Skåne. I nästa stund menar man att\r\nskattebetalarna kommer att få stå för projektet,\r\neftersom trafikavgifterna -- eller\r\ntrafikantavgifterna som de kallas i avtalet -- inte\r\nkommer att räcka. Men att Öresundsbron i själva\r\nverket är en enorm järnvägssatsning förtiger man,\r\nmedvetet eller omedvetet. Mer än hälften av\r\ninvesteringen i Öresundsbron avser järnvägsdelen,\r\nmen nära tre fjärdedelar av investeringen bedöms\r\nbli betald av vägtrafiken. Enbart en\r\njärnvägsförbindelse genom t.ex. en borrad tunnel\r\nskulle inte vara möjlig att finansiera. Det är en\r\nsanning som måste slås fast än en gång, inte minst\r\nmot bakgrund av den hittills förda debatten.</pre><pre>Jag har i en tidning noterat att två ingenjörer redan\r\når 1872 ville bygga en tunnelbana mellan\r\nHelsingborg och Helsingör. Enligt uppgift\r\ntillstyrkte stadsfullmäktige, men ingen ville betala,\r\noch så är det faktiskt alltjämt. Ingen bedömer det\r\nmöjligt att klara tunnelalternativet finansiellt utan\r\nstora statliga subventioner.</pre><pre>Elving Andersson har här i dag på ett mycket\r\nvårdslöst sätt bollat med siffrorna. Jag noterade att\r\nElving Andersson talade om att projektet skulle\r\nkosta 40--50 miljarder. Jag vet inte varifrån han har\r\nhämtat de uppgifterna. Han talar om en\r\nregionalpolitisk satsning i Skåneregionen på 40--50\r\nmiljarder.</pre><pre>Samtidigt har Elving Andersson talat om att\r\nfinansieringen med trafikantavgifter bara avser\r\nförbindelsen från kust till kust. För att klara\r\nanslutningarna skulle vi därutöver behöva\r\nytterligare en mängd skattepengar.</pre><pre>Antingen är Elving Andersson mycket dåligt\r\npåläst, trots ett intensivt utskottsarbete, eller så är\r\ndet ett medvetet sätt att försöka vilseleda. Hela\r\nprojektkostnaden täcks genom de trafikantavgifter\r\nsom skall betalas, både för kust till kust-\r\nförbindelsen och för anslutningsdelen.</pre><pre>Men vad skulle det kosta skattebetalarna att bygga\r\nen anläggning enbart för järnvägstrafik? För det\r\nskulle krävas betydande belopp. Järnvägstrafiken\r\nsubventioneras kraftigt i det här projektet. Ändå\r\nsäger Viola Claesson att tågtrafiken enligt denna\r\növerenskommelse inte får gynnas.</pre><pre>Järnvägstrafiken kommer alltså att främjas. Det\r\ngäller såväl den lokala och regionala som den\r\nlångväga trafiken. Det sker dels genom den\r\nsubvention som ligger i själva\r\ninvesteringskostnaden och den förhållandevis\r\nförmånliga avgiftskonstruktionen, dels genom de\r\nsystemmässiga fördelar som järnvägen kan uppnå\r\nmed en fast förbindelse.</pre><pre>Möjligheterna att utveckla snabba lokal- och\r\nregionaltåg är utmärkta, liksom förutsättningarna\r\nför internationell snabbtågstrafik. Effektiva\r\npendeltåg mellan Köpenhamn och Malmö, med\r\nstopp vid Kastrup, tillgodoser bl.a.\r\narbetspendlingens behov.</pre><pre>Med en utbyggd västkustbana och\r\nsnabbtågsanpassning av södra stambanan kommer\r\ntåget att bli ett mycket konkurrenskraftigt\r\nfärdmedel på längre avstånd, i synnerhet i en tid när\r\nträngseln i luften och på vägarna blir alltmer\r\nbesvärande. London, Bryssel och Hamburg\r\nhamnar nu på betydligt bekvämare tågavstånd med\r\ndet här broprojektet. Också för godstrafik på\r\njärnväg kan Öresundsbron få en mycket stor\r\nbetydelse. Denna betydelse förstärks naturligtvis\r\nytterligare när en fast förbindelse över Femer Bält\r\nkommer till stånd. Det ligger också i avtalets\r\nkonstruktion att den danska regeringen förklarat\r\nsig beredd att arbeta för en sådan förbindelse.</pre><pre>Fru talman! Miljöfrågorna kring fasta\r\nÖresundsförbindelser har varit föremål för mycket\r\nomfattande utredningsinsatser. Debatten har i den\r\nfrågan varit mycket uppskruvad, så också i dag. Det\r\nhar påståtts mycket skrämmande om asfalteringen\r\nav Skåne, att åkerjorden kommer att läggas igen,\r\natt Östersjön blir ett dött hav utan torskar och liv i\r\növrigt och att stora jordbävningskatastrofer hotar.\r\nVi har hört det tidigare här i debatten. Mycket\r\nannat skrämmande har också åberopats i\r\nsammanhanget, mycket att förtiga.</pre><pre>Även om debatten enligt min mening ofta varit\r\növerdriven och ensidig tycker jag att det är\r\nvärdefullt att den har förts. Det har tvingat\r\nregeringarna och de olika utredningarna att mycket\r\nnoga överväga förbindelsens olika miljöaspekter.\r\nDet har medfört att stora summor för miljöåtgärder\r\ningår i projektet. Låt mig med anledning av denna\r\ndebatt konstatera följande.</pre><pre>All mänsklig verksamhet innebär någon form av\r\npåverkan på miljön. Det kan gälla färjetrafik,\r\nbiltrafik och flygtrafik. Det gäller också\r\nbyggprojekt, oavsett om det nu råkar vara hus,\r\nbroar, vägar, järnvägar eller kraftverk. Av det\r\nskälet har vi i Sverige en omfattande lagstiftning till\r\nskydd för miljön. Vi har på såväl svensk som dansk\r\nsida anlitat ett stort antal experter och\r\nvetenskapsmän för att att skaffa oss underlag om\r\nÖresundsbrons effekter på miljön, på vattnet,\r\nluften och i fråga om övriga naturresurser.</pre><pre>På grundval av detta är det de svenska och danska\r\nregeringarnas bestämda uppfattning att det är\r\nmöjligt att bygga och driva Öresundsbron så att\r\nmiljöskador förebyggs. Den uppfattningen delas\r\nockså av trafikutskottets majoritet. De\r\nmöjligheterna skall självfallet tillvaratas. För att\r\nsäkra att så sker kommer projektet -- på samma sätt\r\nsom liknande projekt -- att underkastas gällande\r\nlagstiftning. När det detaljerade underlaget\r\nföreligger kommer en sedvanlig dialog mellan\r\nbrokonsortiet och de svenska och danska\r\nmyndigheterna att föras om den närmare\r\nutformningen av förbindelsen och de miljövillkor\r\nsom måste ställas.</pre><pre>Jag anser också att formerna för en fortlöpande\r\növervakningen av miljöfrågorna i samband med\r\nprojektet bör diskuteras med den danska\r\nregeringen. Ett exempel på en sådan övervakning\r\nkan vara den typ av internationell expertpanel som\r\nsatts upp för Stora Bält-projektet.</pre><pre>Det har oftast sagts, och med rätta, att trafiken är\r\nsamhällets blodomlopp. Kommunikationer är en\r\nförutsättningen för samhällsutveckling och\r\nframsteg. Vår främsta utmaningen består i att\r\nförena kraven på goda kommunikationer med\r\nnödvändigheten att skapa ett renare trafiksystem\r\nmed renare fordon. Denna uppgift skall vi fullfölja\r\npå det nationella och internationella planet.\r\nSverige skall vara pådrivande.</pre><pre>När vi talar om den framtida transportapparaten\r\ngör vi det från delvis olika utgångspunkter.\r\nSocialdemokratin bekänner sig till en trafikpolitik\r\nsom innebär att varje transportslag skall utnyttjas\r\ndär det bäst kommer till sin rätt. Trafiken skall\r\nbetala sina kostnader samtidigt som kunden\r\ntillförsäkras valfrihet på transportmarknaden. Vi är\r\ni grunden utvecklingsoptimister. Erfarenheterna\r\nhar lärt oss att tekniska framsteg efter hand\r\növervinner samtidens bekymmer. Så kommer att\r\nske -- och sker redan -- även inom transportsektorn.\r\nVi får nya bränslen, effektivare\r\nframdrivningssystem och renare fordon. De\r\nkommer att kunna använda den befintliga\r\ninfrastrukturen.</pre><pre>Öresundsbron blir en del av vårt väg- och\r\njärnvägssystem. Den blir också något mer, och är\r\nnågot mer, en symbol för vår vilja att integreras\r\nmed övriga delar av Europa och ett bevis för vår\r\nvilja och kraft att överbygga gränser och ta oss över\r\nhinder som lagts i vår väg. Nu gäller det att\r\növervinna den beslutsvånda som i decennier har\r\nblockerat den här frågan.</pre><pre>Jag noterar att det här föreligger reservationer där\r\nman vill ha ytterligare överväganden, ytterligare\r\nförhandlingar och ytterligare material. Metoden\r\nkänns igen. Skjut ifrån och undvik slutgiltigt beslut.\r\nDet vore förödande för tilltron till de demokratiska\r\nsystemet om vi skulle gå den vägen.</pre><pre>Jag tycker att Öresundsbron är ett fascinerande\r\nprojekt som öppnar dörren till en ny spännande tid\r\ni ett nytt europeiskt landskap. Den skapar\r\nförutsättningar för ett högt utvecklat system för\r\nsnabba järnvägstransporter på långa och korta\r\ndistanser. Den stärker det nordiska samarbetet och\r\nfördjupar kontakterna mellan Sveriges och\r\nDanmarks folk på en gemensam arbets- och\r\nbostadsmarknad. Utbildning, forskning, kultur och\r\nfritid kommer att utvecklas utifrån nya\r\nförutsättningar. Jag tycker att det finns skäl att\r\ndiskutera denna bro utifrån den här optimistiska\r\noffensiva utgångspunkten.</pre><pre>Låt oss blicka framåt, se möjligheterna och gripa\r\ntillfället. Låt oss därmed övervinna denna ängslan\r\noch räddhåga och låt oss utmana pessimismen och\r\nbygga för framtiden!</pre><pre>Anf. 29 VIOLA CLAESSON (v) replik:</pre><pre>Fru talman! Jag fick nästan en känsla av att Georg\r\nAndersson, när han började närma sig slutet på\r\nanförandet, tyckte att han själv stod på bron. Han\r\nklippte av banden, bron var färdig. Han invigde\r\nbron. Det var helt enkelt ett invigningstal, tänkte ni\r\npå det? Och den pojkaktiga fascinationen inför den\r\nvackra ljusbågen som han skall se fanns där. Jag\r\ntycker att det är bedrövligt, Georg Andersson.\r\nDetta handlar om mycket större och viktigare saker\r\nän Georg Andersson ens bryr sig om att läsa om.</pre><pre>Har Georg Andersson hört talas om ''Sveriges\r\nNatur''. Ja, det finns en natur både i Norrland och\r\ni Skåne, men jag menar tidskriften Sveriges Natur.\r\nDär står det bl.a., precis som det gör i annat\r\nmaterial som Svenska Naturskyddsförening har\r\ngett ut, om kostnadsberäkningar på mellan 40 och\r\n50 miljarder. Man säger att det är ganska lågt\r\nräknat när det gäller bron. Har Georg Andersson\r\ninte alls läst detta? Vi som kämpar för miljön och\r\nför miljövänliga transportlösningar, som t.ex.\r\njärnvägssatsningar, går inte hit upp i talarstolen\r\neller arbetar i trafikutskottet utan att arbeta med\r\nmängder av material som finns.</pre><pre>Jag har bl.a. läst det material som jag vet har\r\nfunnits i mängder på\r\nkommunikationsdepartementet från ScanLink-\r\nkonsortiet. Ibland har det inte ens behövts något\r\nmaterial. Det har funnits kontakter ändå. Där har\r\ndet inte handlat särskilt mycket om miljön. Därför\r\nkänner jag igen också det här ytliga resonemanget.</pre><pre>Men när Georg Andersson gör det till ett nummer\r\natt det skulle vara en metod att bara säga nej trots\r\nalla utredningar som har gjorts, handlar det faktiskt\r\nom vem som lägger ner mest möda, omsorg, känsla\r\noch politiskt arbete för att rädda miljön, och helst\r\nockså förbättra den. Georg Andersson, regeringen\r\noch andra broförespråkare tycks inte fatta att\r\nmiljön i Skåne och hela detta område inte tål\r\nytterligare utsläpp. Utsläppen måste minskas.</pre><pre>Sedan säger Georg Andersson att\r\nmotorvägsbrosatsningen egentligen är en\r\njärnvägssatsning. Men om man hade börjat från en\r\nmiljöståndpunkt i stället hade man tänkt så här:\r\nUtsläppen måste minska om det inte skall bli en\r\nkatastrof. Havet måste räddas från en eventuell\r\nframtida ekologisk katastrof, alltså måste vi minska\r\nutsläppen. Det som går snabbast att minska med\r\nrätt transportlösning är faktiskt bilismen. Då hade\r\nman satsat på en järnvägstunnel. Har pengarna\r\ntagit slut i det här landet? Nej, så är det inte, Georg\r\nAndersson.</pre><pre></pre><pre>Anf. 30 ELVING ANDERSSON (c) replik:</pre><pre>Fru talman! All mänsklig verksamhet påverkar\r\nmiljön, sade Georg Andersson, och det är rätt.\r\nDärför det är så oerhört viktigt att vi hela tiden\r\nförsöker välja lösningar och system som är de minst\r\nskadliga, som minst påverkar miljön i negativ\r\nriktning.</pre><pre>Georg Andersson säger att han är\r\nutvecklingsoptimist. Den tekniska utvecklingen\r\nskall lösa problemen framöver.</pre><pre>Jag är också utvecklings- och teknikoptimist. Men\r\njag vill se lösningarna innan jag vågar lita på dem\r\noch bygga så här stora projekt på dem. Att bara\r\nhysa fromma förhoppningar, att det troligtvis\r\nkommer att lösa sig, är jag inte beredd att göra. Jag\r\när inte beredd att spela roulett med sydvästskånes\r\nbokskogar och miljön eller den ekologiska\r\nbalansen i Östersjön i from förhoppning att kanske\r\nde tekniska lösningarna klarar detta framöver.</pre><pre>Låt oss se de tekniska lösningarna först. Sedan kan\r\nvi ta ställning i sakfrågorna.</pre><pre>Eller underkänner Georg Andersson t.ex. de nio\r\nforskare som i dag i Dagens Nyheter säger att det\r\ninte går att garantera detta med den kunskapsnivå\r\nvi har i dag? Det går inte att garantera att vi inte\r\nfår allvarliga ekologiska störningar i Östersjön. Det\r\nkommer från svenska forskare i en mängd olika\r\ndiscipliner. Jag frågar om Georg Andersson\r\nunderkänner deras argument helt och hållet.</pre><pre>Så om ekonomin. Vad skulle det kosta med en\r\njärnvägstunnel? säger Georg Andersson. Det finns\r\nett antal olika beräkningar på detta, och det finns\r\nockså beräkningar som visar att detta ur direkt\r\nekonomiskt hänseende skulle vara lönsammare än\r\nen bro. Men det går alltid att diskutera vilka\r\nparametrar man har lagt in i olika\r\nkostnadsberäkningar.</pre><pre>Men miljökostnaderna, Georg Andersson, var är\r\nde redovisade i regeringens proposition eller i\r\navtalet? De skador som vi vet kommer att uppstå\r\ngäller stora kostnader som måste betalas förr eller\r\nsenare. De måste på något sätt belasta denna\r\nbudget. Men regeringen och socialdemokraterna\r\nväljer som vanligt att skjuta dessa problem framför\r\nsig. Det får kommande generationer lösa, med en\r\nförhoppningsvis bättre teknik än den vi har i dag.\r\nJag tycker det är oansvarigt.</pre><pre>Sedan säger Georg Andersson att detta är den stora\r\nförbindelsen till kontinenten. Han talar om\r\nvisionen om fria transporter osv.</pre><pre>Jag tittade på kartan. Min minnesbild stämde. Det\r\nmesta av den europeiska kontinenten ligger söder\r\nom Sverige. Bron går västerut. Det blir trots allt en\r\nomväg, Georg Andersson.</pre><pre>Det vore bättre att i stället utveckla snabba,\r\nmiljövänliga färjealternativ från ett antal orter på\r\nden svenska sydkusten till ett antal gamla och nya\r\ndestinationsorter på kontinenten. Det vore ett\r\nväsentligt bättre alternativ. Det skulle ge snabbare\r\nresvägar, effektivare transporter och framför allt\r\nvara mycket skonsammare för miljön.</pre><pre>Anf. 31 ROY OTTOSSON (mp) replik:</pre><pre>Herr talman! Vi har äntligen fattat beslut, säger\r\nkommunikationsministern.</pre><pre>Men riksdagen har fattat beslut förut att bygga en\r\nbro. Det blev ingenting, för det var ett dåligt förslag\r\noch danskarna köpte det inte. Man blev tvungen att\r\nrevidera.</pre><pre>Det är väl ofta så när man skall vara\r\nhandlingskraftig och springa i väg före utan\r\ntillräcklig kunskap och utan tillräckligt underlag.</pre><pre>Vilket beslut? Vi har från miljöpartiets sida krävt\r\natt beslutet skall vara nej till bron och att man skall\r\nutveckla de miljövänliga alternativen, i första hand\r\nfärjetrafik och sedan utreda närmare en\r\njärnvägstunnel för framtiden.</pre><pre>Det är ett alternativ -- det är inte att säga nej. Det\r\när att utveckla någonting som är bra i stället för att\r\ngöra det som är dåligt. Det vore ett bra beslut om\r\nriksdagen antog det. Det vore bra för framtiden,\r\nbra för miljön, bra för ekonomin, bra för\r\ntransporterna och bra för våra förbindelser med\r\nEuropa. Men det beslutet säger tydligen Georg\r\nAndersson nej till, om vi skall använda samma typ\r\nav argumentering som han gjorde nyss.</pre><pre>Georg Andersson säger att vi som är mot bron vill\r\nförhindra utveckling av vissa regioner.</pre><pre>Vilka regioner vill då Georg Andersson förhindra\r\nutvecklingen i? Är det Norrlands kustland,\r\neftersom han inte vill bygga Botniabanan, eller\r\nNorrlands inland eftersom han lägger ned\r\ninlandsbanan? Vilka andra delar av Sverige skall\r\nGeorg Andersson då lägga ned, om vi skall använda\r\ndet resonemanget.</pre><pre>I själva verket är resonemanget helt befängt.</pre><pre>Om man utvecklar färjetrafiken får man ju inte för\r\nden skull en sämre utveckling av regionerna runt\r\nMalmö och i Skåne. Vad det handlar om är att få\r\nen regional balans i landet och en balans gentemot\r\nEuropa, så att vi inte utarmar vissa delar av vårt\r\nland för att få vissa andra delar att växa maximalt\r\nsnabbt. Det är ju detta som kommer att hända med\r\nden bilbro som Georg Andersson förespråkar.</pre><pre>Tidigare under debatten tog Birger Rosqvist upp\r\ndetta med jordbävningskatastrofer. Georg\r\nAndersson tycker inte att man kan ta upp\r\ndiskussion om sprickbildningar i berggrunden. Men\r\ndet får väl de två göra upp. Jag noterar bara att\r\ndemagogin är utbredd. Det är svårt att få en seriös\r\ndiskussion kring de miljöproblem och\r\ntrafikproblem som bron skulle medföra.</pre><pre>Georg Andersson har dessutom helt undvikit att ta\r\nupp frågan om varför man inte vill samråda med de\r\nandra Östersjöländerna innan beslutet tvingas fram\r\nhär i riksdagen.</pre><pre>Anf. 32 ANDERS CASTBERGER (fp)\r\nreplik:</pre><pre>Herr talman! Georg Andersson sade mycket riktigt\r\natt äntligen fattar vi nu beslutet. Jag håller med om\r\ndet och instämmer i detta nästan suckartade\r\nkonstaterande.</pre><pre>Jag vill också gärna instämma i den optimism som\r\nkommunikationsministern gav uttryck för,\r\noptimismen över positiva möjligheter som kan\r\nfinnas att också ta tag i de miljöfrågor som faktiskt\r\nändå kommer på grund av brobygget och redan\r\nfinns långt innan brobygget har kommit till stånd.</pre><pre>Georg Andersson gjorde också ansatser till en\r\navvägning. Trots detta tycker jag miljöfrågorna blir\r\nmycket styvmoderligt behandlade i betänkandet\r\noch framför allt i regeringens proposition.</pre><pre>Om vi rensar bort de personangrepp som ljungat\r\nfram och tillbaka i salen: Vi är överens om att bron\r\nskall byggas. Bron innebär stora fördelar.\r\nMänniskor står i kö och väntar vid färjelägena varje\r\ndag på att bron skall byggas, det skall också sägas,\r\ndet kommer inte alla gånger fram när\r\nbromoståndarna argumenterar.</pre><pre>Å andra sidan är miljösituationen i Skåne\r\noacceptabel redan i dag, även utan bro. Då bör vi\r\ngöra någonting åt det, om vi samtidigt har den\r\noptimistiska ansats som kommunikationsministern\r\nger uttryck för nämligen att det borde finnas\r\nmöjligheter, tekniska och människotankens, som\r\nkommunikationsministern också var inne på. Vi\r\nborde ta ett politiskt ansvar både för att bygga bron\r\noch värna om miljön. Då borde det inte vara så\r\nsvårt att utarbeta ett handlingsprogram mot\r\nluftföroreningar i regionen, med konkreta och\r\nrimligt detaljerade åtgärder för att minska\r\nutsläppen.</pre><pre>Vi har föreslagit det från vår sida. Det skulle vara\r\nintressant att höra litet mera i detalj vad\r\nkommunikationsministern har att säga om detta.</pre><pre>Anf. 33 Kommunikationsminister GEORG\r\nANDERSSON (s):</pre><pre>Herr talman! Jag har haft svårt hela dagen att\r\nförstå Anders Castbergers behov att mäla sig ur och\r\nstå litet vid sidan om när nu bron byggs -- jag höll\r\npå att säga tåget går; det är ju i hög grad en\r\ntågsatsning vi gör.</pre><pre>Folkpartiet vill ha en bro. Vi tillgodoser alla de\r\nbehov folkpartiet uttrycker i sin motion efter vad\r\njag förstår. Men Anders Castberger har hållit en\r\nhög profil här i någon sorts ambition att ändå mäla\r\nsig ur och på något sätt ange reservation. Jag förstår\r\ninte riktigt den tekniken. Kanske har den några\r\ntaktiska bevekelsegrunder.</pre><pre>Viola Claesson talade om min pojkaktiga\r\nfascination. Jag undrar: När fascinerades Viola\r\nClaesson av någonting? Det skulle vara intressant\r\natt veta.</pre><pre>Jag tycker faktiskt att vi i politiken behöver\r\nnågonting att fascineras över och satsa på. Vi\r\nbehöver spänna musklerna, göra en insats, få se\r\nutveckling och framsteg. Är det inte roligt, Viola\r\nClaesson? Det är inte lättsinne! Det är till gagn för\r\nSverige och tillväxten i Sverige. Det innebär ett\r\nbättre och effektivare näringsliv, ökad välfärd, en\r\nframtid för våra barn. Det är vad det handlar om.</pre><pre>Vi får ta till vara de möjligheter som finns i olika\r\nregioner. Det innebär inte att vi hämmar andra\r\ndelar av landet. Låt mig, för att undvika alla\r\nmissförstånd, än en gång säga att finansieringen av\r\nbron inte tar några resurser från andra delar av\r\nlandet, inte minskar möjligheterna att satsa på\r\ninlandsbanan, Botniabanan eller någonting annat\r\nsom kommande riksdagar kan komma att vilja sätta\r\nskattepengar i. Det är viktigt att säga, därför att det\r\nsprids så mycket av fördomar och vilseledande\r\nuppgifter om detta. Jag har mycket påtagligt märkt\r\natt denna fördom lyckats få fotfäste, bl.a. i min\r\nvalkrets. Därför är det viktigt att klargöra de här\r\nsammanhangen.</pre><pre>Viola Claesson åberopar kostnadsberäkningar som\r\nvisar på 40--50 miljarder. Ni vill ju inte ha bron, och\r\nså försöker ni resa alla möjliga hinder. När ni inte\r\nklarar det med de skräckinjagande perspektiv som\r\nni målar upp med alla era miljöinvändningar\r\nförsöker ni göra det med ekonomiska medel och\r\nunderkänner därmed alla de experter -- på den\r\nsvenska och den danska sidan -- som vi har anlitat\r\nför det här.</pre><pre>Att bygga en bro över ganska grunda vatten är ett\r\nrelativt konventionellt projekt. Teknikerna har\r\nbyggt många broar. Jag tror att vi i Sverige har\r\n12 000 broar i vägverkets regi. Den tekniken kan\r\nman alltså ganska bra, och man bör då också kunna\r\nberäkna kostnaderna för det. Då begriper jag inte\r\nvarför man skall jaga upp folk med sådana siffror\r\nsom ni bollar med. I så fall får ni väl visa någon\r\nordentlig kostnadsberäkning som stöd för dem.</pre><pre>Samtidigt inger ni föreställningen att man skulle\r\nkunna bygga en tunnel och finansiera det med\r\njärnvägstrafiken. Tunnelbyggandet är däremot en\r\nrelativt ny teknik. Man bygger för närvarande en\r\ntunnel under Engelska kanalen.\r\nKostnadsberäkningarna spräcks gång på gång. Nu\r\när man uppe i närmast en fördubbling av\r\nkostnaderna. Man håller också på under Stora Bält.\r\nDet tunnelbygget har inte fått någon särskilt\r\nlyckosam start. Jag tror därför att man befinner sig\r\npå betydligt säkrare ekonomisk grund när man talar\r\nom broprojektet än när man talar om\r\ntunnelprojektet.</pre><pre>Därtill kommer att tunnelprojektet måste\r\nfinansieras av järnvägstrafiken. Järnvägstrafiken\r\nåläggs en kostnad på 300 miljoner för bron, medan\r\nvi bedömer att vägtrafiken betalar tre gånger så\r\nmycket, trots att järnvägskostnaden i bron är mer\r\nän hälften av kostnaden för totalprojektet.</pre><pre>Det här är en kraftfull järnvägssatsning och därmed\r\nett mycket viktigt bidrag i den samlade\r\nmiljöpolitiken, där det ingår att stimulera\r\njärnvägstrafikens utveckling där det finns\r\ngrundläggande förutsättningar för att få till stånd en\r\nkraftfull järnvägspolitik, och det menar vi finns på\r\ndet här området, med dubbelspår på västkustbanan\r\noch snabbtågsanpassningen på södra stambanan.</pre><pre>Elving Andersson har här, som jag tidigare sade,\r\nintagit en mycket starkt avvisande hållning med\r\npåståenden som enligt min mening delvis är ganska\r\nvårdslösa. Jag skulle vilja ställa en politisk fråga till\r\nElving Andersson: Vad innebär detta starka\r\navståndstagande från broprojektet för centerns del\r\nom den olyckan skulle tima att vi får en borgerlig\r\nregering? Kan ni tänka er att framdeles sitta i en\r\nborgerlig regering och sätta i gång det här\r\nprojektet? Eller är ert avståndstagande så starkt att\r\nni så att säga inte vill vara med om att ''ladda'' den\r\nhär bron, om ni skulle komma i det läget?</pre><pre>Här har det talats om att brosträckningen innebär\r\nen omväg. Det är klart att så länge vi inte har\r\nFemern Bält-förbindelsen är det en omväg ned till\r\nkontinenten. Därför strävar vi -- gemensamt med\r\ndanskarna -- efter att åstadkomma Femern Bält-\r\nförbindelsen. Men när ni talar föraktfullt om bron\r\ndärför att den innebär en omväg vill jag fråga: Var\r\nskall då den där tunneln gå?</pre><pre>Herr talman! Sammanfattningsvis är det, som jag\r\ntidigare sade, så att motståndarna säger nej -- det\r\nhar man enats om. Sedan talar man om\r\nalternativen, och man talar om ytterligare\r\nutredningar och mer material. Det speglar den\r\nbeslutsvånda som har varit en sådan hämsko för\r\nutvecklingen i den här regionen och för framgång\r\ni den här frågan, som har inte bara ett lokalt och\r\nregionalt intresse utan också ett stort nationellt\r\nintresse.</pre><pre>Anf. 34 VIOLA CLAESSON (v) replik:</pre><pre>Herr talman! Jag har nog, om jag skall vara riktigt\r\närlig, aldrig fascinerats av Georg Andersson. Och\r\nnär han spänner musklerna tycker jag att han är\r\nsärskilt odräglig. När han tror att det också för alla\r\nandra gäller att spänna musklerna för att det skall\r\nbli några rejäla satsningar för Sveriges framtid\r\nanvänder han nog musklerna mer än sin\r\nintellektuella förmåga.</pre><pre>I den första debatt som Georg Andersson och jag\r\nförde om järnvägspolitiken och järnvägens framtid\r\ni Sverige försökte jag presentera min och\r\nvänsterpartiets vision av ett miljövänligt Sverige,\r\nmed en transportstruktur som ser ut som den som\r\nvi har kämpat för i många år. Vet ni vad herr\r\nkommunikationsministern ansåg om det? Han var\r\ninte fascinerad -- det hade jag inte trott heller --\r\nmen han kallade det för eskatologiska utflykter. Jag\r\nhar slagit i uppslagsverk, och jag har pratat med\r\nriksdagssekreterare och alla möjliga om det, och de\r\ntror att det här föreligger något slags dubbelfel i\r\ntankegången.</pre><pre>Men jag skall försöka vara ännu litet tydligare än\r\njag var den gången och säga att jag är övertygad om\r\natt om man använde de tekniskt mest avancerade\r\nmöjligheter som i dag står till buds för miljövänliga\r\ntransporter skulle Sverige på det här området\r\nkunna bli ett föregångsland i Europa. Men det är\r\ninte det som motorvägsbron över Öresund syftar\r\ntill -- det är det inte. Jag tror att en järnvägstunnel,\r\nsom en del av ett verkligt utbyggt järnvägssystem i\r\nSverige, skulle kunna innebära det. Men nu tillhör\r\njag ju dem som menar att järnvägen skall byggas ut,\r\nmoderniseras och rustas upp i hela landet. Det var\r\ndärför jag och många andra kämpade för\r\ninlandsbanan också.</pre><pre>På tal om att Sverige borde gå i spetsen hade jag\r\ngärna velat ha en liten diskussion med Georg\r\nAndersson om varför Sverige inte lika gärna som\r\nSchweiz kunde ha kämpat för att slippa de allra\r\ntyngsta transporterna i Sverige genom att föra över\r\nså mycket gods som möjligt -- och även\r\nlångtradare -- på järnvägen. Det är ju det som gjort\r\nSchweiz berömt. Det är därför dessa fantastiska\r\ntunnlar skall byggas. Man har faktiskt tagit en strid\r\nmed EG. Det finns faktiskt här i landet de som\r\nförhånar det neutrala Schweiz för att de för miljöns\r\nskull vågar ta den striden. Hade det inte varit\r\nnågonting, Georg Andersson, både för att\r\ntillmötesgå miljöopinionen i Sverige och för att dra\r\nett strå till stacken när det gäller att rädda miljön i\r\nEuropa -- att verkligen våga stå emot de stora\r\nåkerierna nere på kontinenten, Round Table-\r\ngruppen och Gyllenhammar?</pre><pre>Anf. 35 ANDERS CASTBERGER (fp)\r\nreplik:</pre><pre>Herr talman! Herr kommunikationsminister!\r\nVarför inte ge besked om hur de viktiga\r\nmiljöfrågorna skall lösas? I stället viftas det och\r\ntalas det om att vi i folkpartiet liberalerna håller på\r\natt mäla oss ur.</pre><pre>Vi mälar oss inte ur. Jag har mycket tydligt här i dag\r\nredovisat att vi är för att bygga bron. Jag sade det\r\ninledningsvis, och jag sade det alldeles\r\navslutningsvis till en och annan skrattsalva ute\r\nbland bänkarna. Men detta är helt sant; vi mäler oss\r\ninte ur.</pre><pre>Men samtidigt är det på det sättet att våra krav på\r\nmiljön inte tillgodoses. Kommunikationsministern\r\nhar där fel i sitt påstående att det är så. Varför kan\r\ninte kommunikationsministern svara på hur\r\nmiljöfrågorna skall lösas? Är det så väldigt svårt att\r\ngå oss till mötes på dessa krav? Det går inte att vifta\r\nbort att frågan om bron också har miljöaspekter.\r\nMan måste då också göra någonting åt det. Ett\r\npolitiskt ansvar för att bygga bron och för att\r\nkomma till rätta med svårigheterna måste då\r\nfaktiskt tas. I de optimistiska och positiva ansatser\r\nsom kommunikationsministern faktiskt också hade\r\ntrodde jag att det låg en möjlighet -- som\r\nsocialdemokratin såg det -- att komma till rätta med\r\nsvårigheterna. Det är utifrån den utgångspunkten\r\nsom vi borde diskutera om man tar ett politiskt\r\nansvar för att tillgodose viktiga miljöintressen. Det\r\när viktigt att se till både att bron byggs och att\r\nmiljön inte skadas.</pre><pre>Varför är det då omöjligt att få ett besked om att vi\r\nskall få ett handlingsprogram för utsläppen i\r\nSkåne? Varför kan inte kommunikationsministern\r\nsvara på det? Varför har vi denna diskussion om\r\nantingen bro eller isolationism, inte om att ta\r\nansvar för båda delarna? Det är det som vi måste\r\ngöra.</pre><pre>Kommunikationsministern är välkommen att svara\r\nockså på detta. Detta är inga valtaktiska saker; det\r\när rejäla besked, som kommunikationsministern\r\nborde kunna ge som medlem av en regering.</pre><pre>Anf. 36 ELVING ANDERSSON (c) replik:</pre><pre>Herr talman! Georg Andersson undvek noggrant i\r\nsitt anförande att svara på några frågor som tidigare\r\nställts. Jag vill inför Georg Anderssons sista replik\r\nställa två konkreta frågor, och jag skulle gärna vilja\r\nha svar på dem.</pre><pre>Den första frågan är: Varför har regeringen valt att\r\ninte använda de siffror som det egna konsultbolaget\r\nTransek redovisar när det gäller intäkter och\r\ntrafikflöden över bron? Enligt Transeks diagram får\r\nman inte 8 000--10 000 fordon per dygn om man\r\nsätter avgiften till 160 kr. Avgiften behövs i stället\r\nsättas till 100--120 kr. för att nå upp till de\r\ntrafikvolymer som Georg Andersson i\r\npropositionen skriver att man vill ha.</pre><pre>Dessa två parametervärden -- 160 kr. per fordon\r\noch 8 000--10 000 fordon per dygn -- är enligt den\r\nkonsultfirma som regeringen anlitat oförenliga.\r\nMen regeringen har valt att frisera dessa siffror. Jag\r\nfrågar: Varför? Finns det andra utredningar eller\r\npromemorior som redovisar annat, och varför har\r\ndessa i sådana fall inte redovisats?</pre><pre>Min andra fråga är: Vad ligger egentligen bakom\r\nformuleringen i artikel 5 i det avtal som Georg\r\nAndersson har undertecknat tillsammans med sin\r\nkollega från Danmark? Där utsägs att man skall\r\ngöra det som är ekologiskt motiverat, tekniskt\r\nmöjligt och ekonomiskt rimligt så att skadliga\r\nverkningar för miljön förebyggs. Vad innebär\r\nekonomiskt rimligt? Får det kosta 10 miljarder\r\nytterligare om det visar sig att det är vad som\r\nbehövs för att klara en nollösning när det gäller\r\nt.ex. vattenutbytet med Östersjön? Vad ligger\r\nbakom denna formulering? Jag tycker att\r\nformuleringen är till intet förpliktigande, men jag\r\nutgår från att Georg Andersson tillsammans med\r\nsin danska kollega har resonerat om vad som skall\r\ndölja sig bakom en sådan formulering. Det vore\r\nväldigt bra att få också detta belyst.</pre><pre>Georg Andersson oroar sig för vad dagens beslut\r\nom en bro skall komma att innebära för en\r\neventuell kommande regering. Det är bättre,\r\ntycker jag, att Georg Andersson oroar sig över vad\r\ndetta beslut kommer att innebära för den\r\nnuvarande regeringen och för Georg Andersson.\r\nFörhoppningsvis medverkar också detta beslut till\r\natt Georg Andersson inte i höst återfinns på den\r\nposition som han för närvarande har.</pre><pre>Men man måste finna sig i att det finns politiska\r\nmajoriteter i Sveriges riksdag, även om det går en\r\nsjälv emot. Det trodde jag Georg Andersson visste.\r\nMan kan alltid hoppas att opinionen blir så stark att\r\nsocialdemokraterna även i detta fall väljer att\r\nvända kappan efter vinden, som man gjorde i t.ex.\r\nmatmomsfrågan. Allt hopp är inte ute.</pre><pre>Eftersom detta är min sista replik till Georg\r\nAndersson vill jag konstatera att Georg Andersson\r\nkommer att bli ihågkommen som den\r\nkommunikationsminister som begravde den\r\nsocialdemokratiska miljöpolitiken under tusentals\r\noch åter tusentals ton betong och asfalt i Öresund.</pre><pre>Anf. 37 ROY OTTOSSON (mp) replik:</pre><pre>Herr talman! Georg Andersson undvek -- vad jag\r\nkunde konstatera -- mycket noga att gå in på frågan\r\nom att man bör samråda med sina grannländer. Jag\r\nhar gång på gång under dagens debatt frågat -- i\r\nstort sett alla som är för bron -- varför man inte vill\r\nacceptera den ändå ganska grundläggande\r\nprincipen att man skall rådgöra med sina\r\ngrannländer om ett sådant här projekt, som faktiskt\r\nkan påverka dem väldigt negativt. Det krävs\r\nfaktiskt en väldigt liten förändring av salthalten i\r\nÖstersjön för att torsken skall slås ut. Den\r\nreproduceras just nu bara på ett enda ställe --\r\nBornholmsdjupet. Det behövs inte mycket för att\r\nman skall hamna i ett sådant läge.</pre><pre>Finland har faktiskt anmält Danmark till den\r\ninternationella domstolen i Haag. Man har gjort\r\nanmälan därför att man anser att Stora Bält-bron,\r\nsom skall byggas, är ett hinder för deras sjöfart. Om\r\nman vill vara seriös kan man inte bara strunta i\r\ndetta, utan man måste ta detta på allvar.</pre><pre>Georg Andersson vill framställa sig som djärv och\r\nkraftfull, men jag undrar om det inte är\r\ndumdristighet snarare än djärvhet att kasta sig ut i\r\nnågot som man inte har underlag till och strunta i\r\nde problem som sammanhänger med det. Det är\r\nfaktiskt det som han gör.</pre><pre>Jag tycker att Georg Andersson själv har spritt en\r\nhel del fördomar och vilseledande uppgifter. Han\r\npåstod bl.a. att man har utrett miljöproblemen, att\r\ndet går att klara och att experter -- t.o.m. massor\r\nav experter -- skrivit under på detta. Något sådant\r\nmaterial har vi i Sveriges riksdag inte sett till. Det\r\nvore väldigt intressant att få ta del av det\r\nmaterialet. I själva verket är kritiken från\r\nexpertisen väldigt kraftig därför att\r\nbeslutsunderlaget är dåligt och riskerna mycket\r\nstora.</pre><pre>Jag måste också fråga Georg Andersson om han\r\nstår bakom miljöministrarnas beslut vid Bergen-\r\nmötet förra året om att försiktighetsprincipen skall\r\ngälla i miljöpolitiken; man skall inte chansa om det\r\nfinns stora risker med ett stort projekt. Man kan\r\nnämligen få irreversibla skador -- skador som inte\r\ngår att reparera. Då hjälper det inte att i efterhand\r\nkomma och säga att man inte då visste om det. Det\r\nhar man faktiskt sagt när det gäller försurningen.\r\nTiotusentals sjöar i landet har redan dött. Man kan\r\ninte säga att vi inte visste det då. Det visste vi visst.\r\nForskarna varnade för försurningen redan i slutet\r\nav 50-talet, och nu varnar forskarna för detta.\r\nGeorg Andersson vill då gärna utveckla någon slags\r\nblind optimism, i stället för att vara ansvarstagande\r\noch driva en bra trafikpolitik.</pre><pre>Anf. 38 Kommunikationsminister GEORG\r\nANDERSSON (s) replik:</pre><pre>Herr talman! Viola Claesson ställde en konkret\r\nfråga om lastbilstrafiken i Sverige. Hon ville att vi\r\nhär skulle ha samma regler som man har i Schweiz.\r\nVi har väsentligt annorlunda transportvillkor i vårt\r\nland, och jag är därför inte beredd att här lägga den\r\ntypen av restriktioner i fråga om längder och vikter\r\nsom man kräver i Schweiz. Det skulle nämligen\r\nutgöra ett hot mot svenskt näringsliv, och det tycker\r\njag är mycket viktigt. Inte minst i de bygder som jag\r\nibland vistas i -- mina hembygder -- är det av\r\navgörande betydelse att man kan utnyttja\r\nlastbilarnas kapacitet.</pre><pre>Jag vet inte i vilken utsträckning detta har relevans\r\npå den fråga vi nu diskuterar. Lastbilarna kommer,\r\nom vi inte bygger en bro, att fortsätta att ta sig över\r\nsundet med färja, och det är inte särskilt\r\nmiljövänligt. Den totala miljöutsläppseffekten av\r\ndet är enligt utredningarna nog så betydande som\r\neffekten av ett broalternativ. Detta kunde\r\nÖresundsdelegationen redovisa.</pre><pre>Jag förstår fortfarande inte Anders Castbergers\r\nagerande. Det tycks finnas en ambition att sprida\r\nen viss misstro som går ut på att regeringen inte\r\nriktigt på allvar skulle vilja klara av att ta\r\nmiljöhänsyn. Det finns definitivt inte någon\r\nanledning till den misstron. Detta är också klarlagt\r\ngenom utskottets betänkande. Vad ni möjligen\r\nträter om är formuleringen ''ge regeringen detta till\r\nkänna'', men vi har mycket nogsamt läst\r\nbetänkandet, och den nuvarande regeringen har\r\ndärför verkligen fått detta till känna. Blir det efter\r\nvalet en annan regering utgår jag från att också den\r\nkänner till vad utskottet har sagt.</pre><pre>Vi har ju dessutom nyligen antagit en mycket\r\nomfattande miljöpolitisk proposition, som på en\r\nrad områden ställer mycket långtgående krav i syfte\r\natt skydda alla regioner i landet. Jag vet därför inte\r\nom det är någon särskild poäng med att skapa\r\nsärskilda program för varje region. Man kan ha\r\nolika meningar om detta, men det är inte uttryck\r\nför någon speciellt hög ambition i miljöhänseende i\r\ndenna fråga att plötsligt säga att avgörande för\r\nmiljöfrågan är om vi får ett särskilt program för\r\nSkåneregionen. Vi måste skydda alla regioner och\r\nse till att de kan utvecklas på ett ur miljösynpunkt\r\nansvarsfullt sätt.</pre><pre>Självfallet går det inte, Elving Andersson, att med\r\nnågon alldeles exakt precision nu tala om hur\r\nmånga bilar som kommer att vilja trafikera\r\nÖresundsbron om tio år till priset av 160 kr. Den\r\nprecisionen står icke att finna vare sig i rapporten\r\nfrån Transek eller i någon annan rapport. Det är\r\nfråga om bedömningar som måste göras. Om\r\nregeringarna i Sverige och Danmark tillåter sig att\r\ngöra en något mer optimistisk -- om uttrycket\r\ntillåts -- bedömning av utvecklingstendenserna i\r\nregionen och betalningsviljan än vad Transek har\r\ngjort, är ju detta inte någon avgörande fråga.\r\nTranseks rapport kan inte åberopas som något\r\nabsolut underlag för sådana bedömningar.</pre><pre>Begreppet ''ekonomiskt rimlig'' återfinns i\r\nmiljöskyddslagen. Miljöprövningar skall göras, och\r\nframtida beslutsfattare måste naturligtvis hantera\r\ndetta på ett mycket ansvarsfullt sätt. Alla de\r\ntekniska detaljerna finns inte redovisade, eftersom\r\nprojektet ännu inte är tekniskt utformat i detalj.\r\nDet är när detta är gjort som miljöprövningen\r\nslutgiltigt kan göras och man kan bedöma exakt\r\nvilken utformning projektet skall ges. Först då kan\r\ndetta helt avgöras.</pre><pre>Så är det med alla projekt. Skulle man inte tillåta\r\nsig den handläggningsordningen skulle vi aldrig\r\nkomma till något beslut. Detta är möjligen vad\r\ncentern vill åstadkomma med sina ständiga\r\ninvändningar.</pre><pre>Beträffande att vända kappan efter vinden, Elving\r\nAndersson, är det av alla tecken att döma nu en\r\nklar majoritet i riksdagen och även utanför\r\nriksdagen för att broprojektet bör genomföras.</pre><pre>I betänkandet finns, Roy Ottosson, en utförlig\r\nredovisning från utrikesutskottet och en\r\nbedömning av projektet med hänsyn till de\r\ninternationella avtal och konventioner som Sverige\r\nhar slutit och anslutit sig till. Utskottet har inga som\r\nhelst invändningar i detta hänseende. Regeringen\r\nhar för övrigt inte tagit några ytterligare initiativ för\r\natt föregripa det ställningstagande som riksdagen\r\nnu står beredd att göra i dag.</pre><pre>Andre vice talmannen anmälde att Viola Claesson,\r\nElving Andersson, Roy Ottosson och Anders\r\nCastberger anhållit att till protokollet få antecknat\r\natt de inte ägde rätt till ytterligare repliker.</pre><pre></pre><pre>Anf. 39 BERTIL PERSSON (m):</pre><pre>Herr talman! Man skall bygga broar mellan folk.\r\nDet argumentet blir inte sämre därför att Jan\r\nStrömdahl på ett rätt elegant sätt har ironiserat över\r\ndetta i motion T919.</pre><pre>I över hundra år har vi skåningar längtat efter den\r\nhär bron. Man måste trots allt konstatera att ingen\r\nfråga som har beslutats i denna riksdag har varit så\r\nnoggrant och omsorgsfullt utredd som just frågan\r\nom Öresundsbron. Ändå handlar det bara om en\r\nväg på 17 km., som skall vara självfinansierad.</pre><pre>Öresund är en nationsgräns. Om detta inte hade\r\nvarit fallet, hade man i Stockholm aldrig kunnat\r\nhindra oss i Skåne från att bygga den bro som vi så\r\nväl behöver.</pre><pre>Det kommande seklet blir regionernas sekel och\r\ninte nationalstaternas. Vi ser hur regioner växer\r\nfram över nationsgränserna, t.ex. Oxford--\r\nLondon--Paris, regionen Barcelona--Rivieran--\r\nMilano och Bayern--Schweiz. Det finns i norra\r\nEuropa inte någon stark tillväxtregion av den\r\nkapaciteten.</pre><pre>För att en region skall utvecklas fordras enligt\r\nsamfällda studier utförda både i USA och i Europa\r\ntre viktiga förutsättningar. För det första måste\r\nman ha bra universitet för forskning och utbildning.\r\nFör det andra måste man ha goda\r\nkommunikationer, framför allt flyg. För det tredje\r\nmåste man ha livsbetingelser, dvs. bra kulturliv, bra\r\nfritidsmöjligheter, bra bostäder och bra skolor.</pre><pre>Skånes stora akilleshäl är kommunikationerna.\r\nKastrups flygplats ligger på den danska sidan. I dag\r\när förbindelserna över Öresund usla. Märkliga\r\nrederier och fartyg kommer och går, startar och går\r\ni konkurs. När det är is ligger trafiken helt stilla,\r\noch på kvällarna är trafiken direkt otrivsam.</pre><pre>En bro ger maximal turtäthet och maximal\r\nregularitet. En bro skall vara bred. Den skall stå i\r\nhundra år, och den skall kunna anpassas till\r\nframtidens trafiklösningar. Detta förslag är ett bra\r\nexempel på en offensiv regionalpolitik.</pre><pre>Öresundsregionen -- med tre universitet, en\r\ninternationell storflygplas och 3,5 miljoner\r\ninvånare -- har förutsättningar att, om man tar väl\r\nhand om dem, bli Europas femte K-region. Det kan\r\nvara irriterande för stockholmare att få den\r\nkonkurrensen, men det är faktiskt bra för hela\r\nlandet att vi kan skapa flera kraftfulla\r\ntillväxtregioner i Sverige. Det behöver vårt land.</pre><pre>Med tillkomsten av bron över Femer Bælt kan hela\r\nHansaområdet knytas samman, och då blir det\r\nkraft i Nordeuropa igen. Sveriges kräftgång i\r\nförhållande till övriga Europa kan brytas.</pre><pre>Öresundsbron ger möjlighet till just in time-\r\nleveranser till kunder i Europa på ett sätt som vi\r\ninte har i dag bl.a. på grund av ishinder i Sundet.\r\nDet är bra för den svenska industrin. Men\r\nÖresundsbron kommer framför allt att bli en lokal\r\nbro i Öresunds- och Hansaregionen och skapa den\r\nmissade länk som har hållit utvecklingen tillbaka.\r\nLångtradarna till Mellaneuropa kommer att gå via\r\nTrelleborgsfärjorna allt framgent och kommer inte\r\natt påverkas särskilt mycket av tillkomsten av bron.</pre><pre>Miljöfrågorna har debatterats flitigt. När flera\r\nintresseområden är berörda i ett problemkomplex\r\nkan man inte bara ta ett av dem och hävda det. Däri\r\ngör bromotståndarna sitt stora fel.</pre><pre>Jag vill därför även beröra miljöfrågorna. Den\r\nviktigaste miljöfrågan innebär att man skall skapa\r\nden tillväxt som gör det ekonomiskt möjligt för oss\r\natt ta hand om miljöproblemen på ett bra sätt.\r\nFrågan om salthalten i Östersjön är mycket\r\nväsentlig, men den kan uppenbarligen lösas. Jag är\r\növertygad om att de förslag som har lagts fram\r\nkommer att klara det problemet.</pre><pre>När det gäller luften vill jag som f.d. kommunalråd\r\nför miljö- och hälsoskydd i Malmö påminna\r\nkammaren om att svavlet i luften i Malmö faktiskt\r\nhar minskat till en tredjedel sedan 1970. Bara 15 %\r\nav svavlet i Malmöluften produceras i Skåne.\r\nResten är import från andra länder. Halten av\r\nkväve har nära nog halverats under den senaste\r\ntjugoårsperioden. Visst har vi gjort oss förtjänta av\r\natt också få möjligheter till en expansion i vår\r\nregion.</pre><pre>Problemet med koldioxidutsläppen är inte lokalt\r\nutan globalt. Om man skulle vara litet återhållsam\r\nmed bilarna i Stockholm skulle det ge mycket stora\r\nresultat. Det kan jämföras med de begränsade\r\nutsläpp som kommer från Öresundsbron.\r\nStockholmarna har en rejäl chans att göra mycket\r\nmer åt miljön.</pre><pre>Påståendena om fiskdöd i Lofoten och jättelika\r\njordbävningar lämnar jag därhän.</pre><pre>Att Malmös gamla rivaler i Helsingborg -- som en\r\ngång drömde om en bro -- säger nej är inte så\r\nkonstigt. De hoppades att Malmö och Lund skulle\r\nbli en blindtarm. För att helsingborgarna skall\r\nkunna komma till Kastrup måste de åka 5 mil längs\r\nÖresund antingen på den ena eller andra sidan. I\r\nrealiteten har det således ingen större betydelse för\r\nhelsingborgarna på vilken sida de åker. Däremot\r\nvore det kanske en fördel för SJ om tågen skulle gå\r\npå svenska spår.</pre><pre>Det är inte heller konstigt att färjerederierna\r\nkänner sig hotade och att sjömän, servitörer och\r\nkioskbiträden vill försvara de otroliga\r\nskatteförmåner som de har trots att de arbetar med\r\nren lokaltrafik. Det är de i sin fulla rätt att göra.\r\nMen Sverige har inte råd att stoppa en hel\r\nlandsändas tillväxt av sådana skäl.</pre><pre>En tunnel var det första förslaget till förbindelse via\r\nÖresund. Det kom år 1872. En tunnel är dyr och\r\nkan aldrig bära sina egna kostnader. Kostnaderna\r\nhärför kommer att drabba andra delar av landet.\r\nEn tunnel är dessutom nästan omöjlig att anpassa\r\ntill nya trafiklösningar. Den kommer att kräva stora\r\nav- och pålastningsytor på de bästa jordarna i\r\nSkåne, tiojordarna.</pre><pre>Hade det varit öken, berg eller skog mellan Malmö\r\noch Köpenhamn hade det funnits en väg. Grunt\r\nvatten brukar inte heller vara något hinder. Det\r\nfaktum att Öresund är en nationsgräns har dock\r\ngjort det möjligt för stockholmare att alltför länge\r\nhindra Sydvästsverige från att få den bro som man\r\nså väl behöver. Det är en stor seger för förnuftet att\r\nman i Stockholm nu medger även andra\r\ntillväxtregioner i vårt land.</pre><pre>Sverige hänger visserligen geografiskt fast i\r\nSovjetunionen, men man måste åka båt för att\r\nkomma hit. Medvetet eller omedvetet fungerar vi\r\nsom ett öfolk och isolerar oss i tron att vi är unika\r\noch betraktar Europa enligt Jantelagsprincipen. En\r\nfast förbindelse till kontinenten skulle\r\nerfarenhetsmässigt psykologiskt bryta den här\r\nisoleringen, och det är kanske ett av de viktigaste\r\nresultaten av ett brobeslut.</pre><pre>Beslutet om Öresundsbron kommer att bli ett av de\r\nviktigaste beslut som riksdagen fattar under detta\r\nsekel. Det öppnar för internationalism, utveckling\r\noch tillväxt samt kulturell och social utveckling.\r\nÖresundsbron innebär offensiv regionalpolitik i\r\ndess bästa tappning. Jag yrkar bifall till utskottets\r\nhemställan.</pre><pre>Anf. 40 KJELL-ARNE WELIN (fp):</pre><pre>Herr talman! Jag beklagar utomordentligt djupt att\r\nvi har tidspress här i riksdagen, men jag tycker inte\r\natt frågan om Öresundsbron kan gå igenom i\r\ntystnad. Det är en mycket angelägen fråga. Det\r\nhade kanske också kunnat vara på sin plats att den\r\nhade fått rejäl tid för behandling här i riksdagen.\r\nJustitieutskottet kunde då ha behandlat\r\nmiljökonsekvenserna i stället för att bara\r\nkonstatera att man inte har tid med det. Man kunde\r\neventuellt också haft en offentlig hearing om vad en\r\nÖresundsbro skulle innebära. Det skall fattas\r\nbeslut om Öresundsbron med utomordentlig\r\nsnabbhet, och så verkar det bli.</pre><pre>Jag vill egentligen inte säga något till Bertil\r\nPersson, eftersom jag tycker att det skulle genera\r\nhonom om man visade på den strida ström av\r\ndirekta felaktigheter som kom ifrån honom här i\r\ntalarstolen. Rent upplysningsvis kan jag tala om för\r\nBertil Persson att färjorna mellan Helsingborg och\r\nHelsingör aldrig någon enda dag står stilla oavsett\r\nväder, isförhållanden eller andra förhållanden som\r\nmycket väl kan bli ett hinder på bron. De utgör\r\ninget hinder för färjorna mellan Helsingborg och\r\nHelsingör. Med den här inledningen skall jag gå\r\növer till anförandet som jag har försökt korta ned.</pre><pre>På onsdagen i förra veckan hölls här i kammaren en\r\nceremoni med anledning av världsmiljödagen. Nu\r\nen vecka senare är en majoritet redo att fatta beslut\r\nom en Öresundsbro.</pre><pre>Konsekvenserna för miljön kommer i händelse av\r\nen bro säkert att bli negativa. Frågan är bara hur\r\nsvåra miljöförändringar vi får.</pre><pre>Jag frågar mig varför vi avhåller ceremonier om\r\nmiljö när vi ändå inte är beredda att fatta beslut\r\nsom tar hänsyn till miljön. I det här fallet gäller det\r\ndessutom en bro, som i varje fall i ett bredare\r\nperspektiv, inte behövs.</pre><pre>I huvudsak kommer jag att redovisa experters\r\nuppfattningar inom olika områden -- detta för att så\r\nlångt som möjligt sprida kunskap om\r\nkonsekvenserna av en eventuell Öresundsbro. Det\r\nfinns måhända en önskan och absolut ett behov av\r\nstörre kunskap bland ledamöterna.</pre><pre>Propositionen är i sig ett under av osanningar,\r\nhalvsanningar och felaktigheter. Efter hand\r\nkommer jag att visa på detta.</pre><pre>Låt mig börja med kostnaderna, där jag i huvudsak\r\nåterger vad Ulf von Sydow och Harald Perby har\r\nredovisat i olika sammanhang. Jag kommer också\r\natt citera propositionen.</pre><pre>Propositionen försäkrar att projektet kommer att\r\nsjälvfinansieras. Trafikanterna, i första hand\r\nbilisterna, skall betala brons samlade kostnader.\r\nInga skattemedel skall behöva skjutas till. Och\r\nbron skall inte få leda till ökad belastning på miljön.</pre><pre>Det är, vill jag hävda, en ren omöjlighet. Detta\r\nprojekt är mycket dyrare än vad som angetts inför\r\nt.ex. den socialdemokratiska partikongressen 1990.\r\nOm Öresundsbron förverkligas kommer den\r\nantagligen att medföra en dyr nota för de svenska\r\noch danska skattebetalarna eller leda till mera\r\nindirekta kostnader i form av ökad miljöförstöring\r\npå grund av kraftig trafiktillväxt.</pre><pre>Självfinansieringen har under de senaste åren varit\r\nden bärande idén för Öresundsförbindelserna.\r\nTanken på en borrad järnvägstunnel har av den\r\nsvenska kommunikationsministern dömts ut som\r\n''död'' just med hänvisning till att tunneln inte\r\nskulle gå att finansiera utan tillskott av\r\nskattemedel.</pre><pre>Med samma argument framstår emellertid den\r\nskisserade bron som ett minst lika ''dött'' projekt. I\r\nde ekonomiska förutsättningarna för bron ingår\r\nnämligen mycket omfattande dolda subventioner\r\nfrån de svenska och danska skattebetalarna.\r\nGenom att storleken på dessa subventioner inte har\r\nredovisats har politiker, journalister och\r\nallmänheten bragts att tro att de samlade\r\nkostnaderna för en Öresundsbro skulle vara 11--12\r\nmiljarder kronor. Detta är en helt vilseledande\r\nuppgift. De verkliga kostnaderna är minst tre fyra\r\ngånger högre. I de underlagsmaterial som finns i\r\nbl.a. statliga utredningar och som även tilltänkta\r\nprojektörer som Skanska, NCC och SE-banken\r\nanvänder ingår nämligen följande förutsättningar:</pre><pre>--  Broföretaget skall endast belastas med\r\nkostnaderna för själva brobygget från kust till kust\r\nsamt vissa begränsade anläggningar på land. Att\r\nhela projektet förutsätter ett betydligt mera\r\nomfattande byggande, bl.a. flera dyrbara\r\ntunnelbyggen, framgår inte av kalkylerna för\r\nbroföretaget.</pre><pre>--  I kalkylerna för projektet förutsätts att det\r\nundantas från mervärdebeskattning. Eftersom\r\nbron byggs över internationellt vatten är tanken att\r\nden skall vara skattefri. Detta förutsätter sannolikt\r\natt speciella lagar antas av de båda ländernas\r\nparlament, och det rimmar illa med ambitionerna\r\nom EG-integration.</pre><pre>--  Principuppgörelsen mellan de båda regeringarna\r\ninnebär att bron inte, vilket de svenska\r\nsocialdemokraterna ville, skall vara privatägd, utan\r\natt den skall ägas av de bägge staterna gemensamt.\r\nBrobolaget skall emellertid inte självt ha möjlighet\r\natt fastställa broavgifterna. Avgifterna skall i stället\r\nregleras politiskt så att de blir lika höga som priset\r\nför de nuvarande färjebiljetterna. En nyutkommen\r\nrapport från konsultfirman Transek visar dock att\r\nen så hög avgift kommer att leda till alltför låg\r\nbeläggning på bron och alltför låga inkomster. Av\r\nlönsamhetsskäl krävs en lägre avgift och en\r\nbetydligt större trafik än man tidigare räknat med.</pre><pre>När det först gäller ''baskostnaden'' för bron\r\nredovisar i dag tilltänkta entreprenörer som\r\nSkanska, NCC och SE-banken kalkyler långt\r\nutöver de 11--12 miljarder som hittills diskuterats.\r\nEnligt Skanska kommer bron att kosta 24 miljarder\r\nkronor. I denna summa ingår bara en begränsad del\r\nav nödvändiga kringinvesteringar, hur mycket kan\r\nföretaget inte säkert definiera.</pre><pre>Uppgifter från SJ, vägverket och de berörda\r\nkommunerna visar att de infrastrukturkostnader\r\nsom direkt kan kopplas till brobygget ligger en bra\r\nbit över 10 miljarder kronor. Till dessa hör bl.a.\r\nåtgärder för att reducera en del av de problem som\r\nbron skapar för miljön och järnvägen. Kostnaden\r\nför järnvägstunneln under Malmö anges i den\r\nHulterströmska uppgörelsen om Malmötrafiken till\r\n4--5 miljarder kronor.</pre><pre>En del av dessa investeringskostnader fyller behov\r\nsom inte är direkt knutna till bron och bör därför\r\ntäckas av andra intressenter än broprojektet. Vi\r\nanger de kostnader som bör belasta bron till 6\r\nmiljarder kronor. Där ingår även de danska\r\nkringkostnaderna.</pre><pre>I Skanskas 24-miljarderskalkyl har ett tillägg för\r\noförutsedda utgifter på 10 % gjorts. Som\r\nkommunikationsministern sade visar\r\nerfarenheterna från liknande stora projekt, t.ex.\r\nEurotunneln och Stora Bält-förbindelsen, att\r\npåslaget är orimligt lågt satt. För Eurotunneln har\r\nkostnaderna fördubblats. Inte ens ett påslag om\r\n20 % utöver Skanskas kalkyl torde räcka för\r\nÖresundsbrons del, men minst på denna nivå bör\r\ndiskussionen kring projektets ekonomi ligga.</pre><pre>Att befria projektet från mervärdeskatt är möjligen\r\nförståeligt från rent administrativa utgångspunkter.\r\nAtt i ett politiskt och samhällsekonomiskt\r\nsammanhang bortse från momsen är däremot\r\nvilseledande.</pre><pre>Värdet av momsbefrielsen är inte enkelt att\r\nfastställa. Det beror på i vad mån broavgifterna\r\nkommer att beläggas med moms och hur\r\nkvittningen av utgående och ingående moms\r\nkommer att ske. Det viktiga i sammanhanget är att\r\nomfattningen och konsekvenserna av en\r\nmomsbefrielse tydligt klargörs innan några beslut\r\nfattas.</pre><pre>Bron skall byggas och ägas av ett tvåstatligt bolag.\r\nDet betyder att de båda staterna går in som\r\nekonomiska garanter. Projektet får därmed\r\nmaximalt förmånliga kreditvillkor och slipper\r\nutsättas för en traditionell kreditvärdering på\r\nmarknadsmässiga villkor. En finansiering enligt\r\ndenna modell försämrar ländernas kreditvärdighet\r\noch innebär självfallet en indirekt subvention. Hur\r\nstor denna subvention i realiteten blir är oklart.\r\nDen är definitivt inte noll.</pre><pre>Med en mycket försiktig värdering av de direkt\r\nbroanknutna infrastrukturinvesteringarna på 6\r\nmiljarder kronor skulle broprojektet därmed kosta\r\nkring 40 miljarder kronor och inte de 11--12\r\nmiljarder kronor som hittills förutsatts.</pre><pre>För att få en riktig bild av projektets ekonomi\r\nborde man emellertid även lägga på de\r\nkapitalkostnader som tillkommer fram till dess att\r\nlånesumman börjar minska. Ett påslag för dessa\r\nkostnader görs i Öresundsdelegationens rapport\r\n1987. Där anges byggkostnaden för själva bron till\r\n6 miljarder kronor och med den samlade skulden 10\r\når efter byggets avslutande till 14,5 miljarder\r\nkronor. Under 9--10 år efter öppnandet förutsätts\r\nalltså de löpande kostnaderna överstiga intäkterna\r\nfrån broavgifter. Ägarna måste fortsätta att låna\r\npengar även efter brons öppnande. Genom att göra\r\nbron helstatlig ökar man möjligheterna att trolla\r\nbort dessa extrakostnader.</pre><pre>Om man håller fast vid målet självfinansiering\r\nsamtidigt som broavgifter låses på nuvarande\r\nfärjebiljettsnivå krävs alltså att väg- och tågtrafiken\r\npå bron blir minst tre fyra gånger högre än vad som\r\ntidigare ansetts nödvändigt. Detta är självfallet helt\r\norimligt.</pre><pre>Om ''färjebiljettsprincipen'' överges för att man\r\nskall klara ekonomin och optimera intäkterna\r\nmåste avgifterna sänkas så att trafikintensiteten\r\növer bron ökar ännu kraftigare. Men då handlar det\r\nom trafikökningar många gånger större än de som\r\nalla redovisade miljöanalyser utgått från. Helt ny\r\ntrafik, som för närvarande inte ens existerar i\r\nplaneringen, måste genereras.</pre><pre>Detta är väl känt. Georg Andersson har redan sänt\r\nut de första signalerna om att såväl\r\n''färjebiljettsprincipen'' som talet om att begränsa\r\ntrafiktillväxten kommer att överges när beslutet om\r\nbrobygget väl drivits igenom. Med renare motorer\r\noch andra motorbränslen kommer vi i en helt annan\r\nsituation, hävdar han. Då spelar det inte någon\r\nstörre roll om 8 000 eller 15 000 passerar varje dag.\r\nGeorg Anderssons resonemang innebär att de\r\nmiljökonsekvensanalyser som brodiskussionen vid\r\nbl.a. den socialdemokratiska partikongressen 1990\r\nhittills har baserats på blir helt meningslösa. Med\r\nen flera gånger större trafik än som tidigare\r\nförutsatts blir utsläppsbilden naturligtvis en helt\r\nannan.</pre><pre>Även om det finns osäkerheter i dessa grova\r\nberäkningar -- notan blir kanske ''bara'' 35 och inte\r\n40 miljarder kronor -- är slutsatsen klar:</pre><pre>Öresundsbron går inte att självfinansiera med hjälp\r\nav broavgifter. Detta är sannolikt skälet till att\r\nsonderingar regeringarna gjort inom näringslivet\r\ninte har gett några positiva resultat ens bland de\r\nhetaste broentusiasterna. För att klara bron\r\nekonomiskt kommer det därför -- precis som för en\r\ntågtunnel -- att krävas dolda eller öppna\r\nsubventioner från de svenska och danska\r\nskattebetalarna. I brofallet måste dessutom alla\r\ntankar på miljöhänsyn överges.</pre><pre>Herr talman! Efter detta vill jag beröra folkrätten.\r\nHär återges framför allt material från Olle\r\nHermansson.</pre><pre>Enligt internationell folkrätt skall alla stater\r\ngaranteras fri passage genom internationella\r\nfarleder. Just nu behandlar Internationella\r\ndomstolen i Haag Finlands stämning av Danmark.\r\nÖsterbron i Stora Bält-förbindelen kommer att\r\nblockera farleden. Domen kan komma att fungera\r\nsom prejudikat för framtida mål om Öresundsbron.</pre><pre>Till saken hör att det aldrig tidigare byggts en bro\r\nmellan två stater över ett internationellt sund.\r\nDärför finns inte några prejudikat att tillgå.</pre><pre>En bro som hindrar sjöfarten över en internationell\r\nfarled som Öresund är med all sannolikhet något\r\nsom många länder kommer att reagera mot.</pre><pre>I sådana här fall kan man inte se till nationella lagar\r\nutan måste ta hänsyn till internationell rätt.</pre><pre>En grundprincip i internationell rätt är att\r\nframkomligheten i en internationell farled inte får\r\nförsvåras eller förhindras. Östersjön och Nordsjön\r\nbetraktas också som öppna hav.</pre><pre>Enligt internationell rätt skall fri passage mellan\r\nöppna hav garanteras. Kan något land -- och det\r\nbehöver inte vara en Östersjöstat -- visa att bron\r\nkan komma att förhindra oinskränkt genomfart så\r\nkan internationella domstolen i Haag besluta att\r\nbron inte får byggas.</pre><pre>Dessutom finns ända sedan 1857 en traktat\r\nÖstersjöländerna emellan som även den garanterar\r\nfri passage mellen de båda haven.</pre><pre>För Öresund gäller också vad de nordiska länderna\r\nkommit överens om i olika konventioner om\r\nÖstersjön och Nordsjön samt i internationella\r\nkonventioner. Ett problem med konventionerna är\r\natt det i dem inte finns någon koppling mellan\r\nluftföroreningar och havet. Alltså finns inget som\r\nreglerar bilgasutsläpp från en bro som påverkar\r\nhavet.</pre><pre>Trafiken genom Öresund och Bälten regleras av\r\n1857 års traktat om avskaffande av Öresundstullen.\r\nDen undertecknades av bl.a. Ryssland och\r\nPreussen. Eftersom delar av dessa länder nu utgörs\r\nav Finland, Estland, Lettland, Litauen, Polen och\r\nTyskland, måste dessa stater ha inträtt i\r\nsignatärmakternas rätt. Enligt traktaten får\r\ngenomfarten i Öresund och Bälten inte under\r\nnågon förevändning hindras eller försvåras.</pre><pre>När man vet att tankfartyg med en längd av 300\r\nmeter och 16 knops fart och torrlastfartyg med en\r\nlast motsvarande 40 långtradare skall tvingas\r\npassera genom två öppningar om 290 respektive\r\n320 meter, genom vilka den livliga trafiken skall\r\nträngas, att Öresund täcks av svår dimma i\r\ngenomsnitt 41 dagar om året -- SMHIs uppgifter, att\r\nstorm i genomsnitt förekommer två dygn i månaden\r\noch att isskruvning vissa år har varit synnerligen\r\nsvår, kan man väl inte bestrida att bropelarna\r\nkommer att vara till besvär för genomfartstrafiken\r\ni sundet och därför stridande mot 1857 års traktat.</pre><pre>Miljön vad gäller mark och luft är redan i dag\r\nmycket svår i västra Skåne. Bokskogen har\r\nutomordentligt svåra skador. Det är osäkert om\r\ndenna skog överlever om inte föroreningarna\r\nminskas radikalt. Detsamma gäller åker- och\r\nbetesmarker. När alla resurser för en förbättrad\r\ntotalmiljö behöver aktiveras, planeras i stället för\r\nen fortsatt kraftig försämring av totalmiljön i\r\nSkåne. Hela Skåne har av miljöskäl infört\r\nhastighetsgränsen 90 km/tim. Trots detta planerar\r\nman nu för en radikal ökning av trafikintensiteten.</pre><pre>På s. 14 i propositionen står: ''Frågan om en\r\nsärskild miljöprövning har inte berörts av\r\nÖresundsdelegationerna. I avtalet anges att\r\nutformningen av Öresundsförbindelsen skall ske\r\nmed hänsyn till vad som är ekologiskt motiverat,\r\ntekniskt möjligt och ekonomiskt rimligt så att\r\nskadliga verkningar på miljön förebyggs.'' Detta\r\nhar Elving Andersson redan krävt ett förtydligande\r\nav, vilket tyvärr uteblev.</pre><pre>Detta är ett direkt citat efter uttalanden av den av\r\nregeringen tillsatta Miljödelegationen Västra\r\nSkåne, som tagit ställning för en järnvägstunnel och\r\nsom beträffande en bro säger att ''på tre regionalt\r\nytterligt väsentliga punkter finns ännu inget\r\nrelevant beslutsunderlag, nämligen</pre><pre>-- hur påverkas Skånes grustillgångar och\r\ngrundvatten?</pre><pre>-- hur stabil är grunden för sundet?</pre><pre>-- hur påverkas sundet i strömförändringar?''</pre><pre>I propositionen ges inga svar på dessa frågor.</pre><pre>Till det pågående bygget av Stora Bältbron tas stora\r\nmängder grus, bergkross, från Bornholm. Varifrån\r\nskall materialet till Öresundsbron tas? Tillverkning\r\nav betong, som det här rör sig om, kräver dessutom\r\nen viss bestämd kvalitet av grus.</pre><pre>Sveriges Geologiska Undersökning (SGU) har\r\ngenom generaldirektör Jan Olof Carlsson och\r\nsärskilt genom första statsgeolog Bertil Ringberg\r\nskrivit till kommunikationsdepartementet den 31\r\nmaj 1989 och påtalat att en grushushållningsplan\r\nmåste antas innan man beslutar om en\r\nÖresundsbro. Det är inte bara själva brobygget\r\nsom kräver enorma mängder, utan också den\r\nförväntade ökningen av bostäder och industrier\r\nsamt inte minst den nödvändiga utbyggnaden av\r\ninfrastrukturen. Följderna av denna exploatering\r\nkan inte överblickas. SGU gör en del kommentarer\r\ntill detta. Jag behöver inte gå in ytterligare på dem.\r\nJag tycker att man kunde ha begärt att få svar på de\r\nhär frågorna innan man beslutar om bron.</pre><pre>Östersjön är redan i dag illa ute och\r\nräddningskonferenserna avlöser varandra. Ofta är\r\nhuvudtalarna vid dessa konferenser samma\r\npersoner som nu är beredda att bygga en\r\nÖresundsbro, med alla de frågetecken det innebär\r\nom konsekvenser för Östersjön.</pre><pre>I propositionen sägs att vattengenomströmningen i\r\nsundet skall förbli oförändrad genom att muddring\r\nföretas i anslutning till brobygget, den s.k. noll-\r\nlösningen. Uttalandet bygger på den undersökning\r\nÖresundsdelegationen låtit SMHI göra. Denna\r\nundersökning är dock enbart att betrakta som ett\r\npilotprojekt och säger ingenting om hur det\r\nverkligen kommer att bli. Den ansvarige för SMHIs\r\nundersökning, oceanograf Jonny Svensson,\r\nvarnade själv vid ett seminarium om Öresundsbron\r\nså sent som den 11 april i år för\r\nmiljökonsekvenserna i Öresund och Östersjön. En\r\nfast förbindelse över Öresund leder enligt Jonny\r\nSvensson, till varaktiga miljökonsekvenser\r\nantingen för Östersjön eller för Öresund. Det går\r\ninte att undvika att miljön skadas i ett av områdena.\r\nDet är möjligt både tekniskt och ekonomiskt att\r\ngenomföra utgrävningar och muddringar i\r\nÖresund, så att man når en noll-lösning för\r\nÖstersjön, menar Jonny Svensson, men det ger\r\nbåde tillfälliga och varaktiga förändringar i sundet.\r\nStora muddringsarbeten leder till kraftig\r\nuppgrumling av vattnet, och permanenta\r\nbottenförändringar påverkar fiskens fortplantning\r\noch ynglens överlevnad.</pre><pre>Jonny Svensson fortsätter i en artikel som har\r\npublicerats i Helsingborgs Dagblad:</pre><pre>''I den proposition regeringen lagt fram för\r\nriksdagen om en fast Öresundsförbindelse\r\nbehandlas remissinstansernas svar summariskt och\r\nger ibland en direkt missvisande bild av deras\r\nsynpunkter.</pre><pre>Man skulle kunna säga att de som skrivit\r\npropositionen citerat remissvaren som 'fan läser\r\nbibeln'''.</pre><pre>I regeringens proposition står helt enkelt att SMHI\r\nanser att utredningsförslaget att bygga den fasta\r\nförbindelsen så att strömningarna genom Öresund\r\ngår oförhindrade ur oceanografisk synvinkel är\r\ntillfredsställande. Punkt och slut.</pre><pre>I sin rapport skriver Jonny Svensson att det är\r\nofrånkomligt att en fast förbindelse över Öresund\r\nger varaktiga konsekvenser för miljön. Han\r\npåpekar att den prognos som han har gjort, för hur\r\nen fast förbindelse kan utformas så att\r\nvattengenomströmningarna inte störs, är en rent\r\nteoretisk produkt, och att han inte kan ge några\r\nsom helst garantier för att den håller i en praktisk\r\nprövning. Det är bl.a. Jonny Svenssons rapporter\r\nregeringen har använt som underlag för\r\npropositionen. Det är alltså rapporter som inte ens\r\nforskaren som tagit fram dem anser ha någon större\r\ntillförlitlighet. Mycket av det som Jonny Svensson\r\nhar sagt har dessutom i andra sammanhang\r\nprofessorn i marinekologi vid Stockholms\r\nuniversitet, Bengt-Owe Jansson, uttryckt på\r\nliknande sätt.</pre><pre>Jonny Svensson fortsätter: Det hade varit önskvärt\r\nom regeringen också tagit med de negativa svaren.\r\nRegeringen föreslår i propositionen att riksdagen\r\ngodkänner det avtal som Sverige den 23 mars ingick\r\nmed Danmark, om en fast förbindelse över\r\nÖresund. Den information som\r\nriksdagsledamöterna får i propositionen skall de\r\ngrunda sitt ställningstagande på då de i riksdagen\r\nskall godkänna -- eller förkasta -- avtalet.</pre><pre>Jag hoppas riksdagsmännen läser också övrigt\r\nmaterial i frågan, kommenterar Jonny Svensson,\r\noch påpekar att propositionen inte direkt är någon\r\nobjektiv sammanställning. Mycket av regeringens\r\nhandlande hängs upp på Jonny Svenssons\r\nutredning. Han varnar själv för de\r\nställningstaganden som regeringen gör och för\r\nhavskonsekvenserna i händelse av en Öresundsbro.</pre><pre>Om salthalten i Östersjön förändras, även med\r\ndelar av promille, påverkas de växter och djur som\r\nlever där. Östersjön är jordens största\r\nbrackvattenhav. De organismer som lever där lever\r\nalla på marginalen av vad de tål i form av låg eller\r\nhög salthalt. De är med andra ord en samling av\r\nsaltvattens- resp. sötvattensorganismer som\r\nanpassat sig till Östersjöns låga salthalt. Därför går\r\ndet inte heller att muddra i Öresund så att inflödet\r\nav saltvatten till Östersjön blir högre än normalt.\r\nDetta är lika förödande som att minska\r\nsaltvatteninflödet.</pre><pre>När det gäller muddringen har det inte heller sagts\r\nvar muddringsmassorna skall läggas. Man\r\nkonstaterar i Öresundsledningen att de stora\r\nmängder muddermassor som här är aktuella är\r\nsvåra att finna lämpliga deponeringsplatser för i\r\nÖresund, man tar inte ställning till var de skall\r\ndeponeras. Det rör sig om flera miljoner\r\nkubikmeter schaktmassor av tvetydigt innehåll med\r\ntanke på den belastning sundet under många år har\r\nutsatts för.</pre><pre>Herr talman! En bro över Öresund är i sig en\r\nuppmuntran till ökade transporter i\r\nSkåneregionen. Det är de flesta forskare överens\r\nom. Men Öresundsdelegationen räknar i sina\r\nkalkyler inte med någon ökning av biltrafiken.</pre><pre>Man räknar bara med en omfördelning av redan\r\nbefintlig trafik. Detta har inget som helst stöd\r\nnaturvetenskapligt sett, säger Bengt Nihlgård, som\r\när docent vid växtekologiska institutionen i Lund.</pre><pre>Alla beräkningar som gjorts förutsätter att bron\r\ninte kommer att påverka samhället som sådant,\r\nsäger Bengt Nihlgård. Han anser att man, både\r\nsamhällsekonomiskt och konsekvensmässigt,\r\nborde ta fasta på effekterna av\r\ntrafiklösningsingrepp som gjorts i andra länder.</pre><pre>Det finns en engelsk forskare som menar att det är\r\nhelt absurt att utredningarna ser ut som de gör.\r\nMiljömässigt konstaterar man bara effekten av\r\ntrafiken över själva bron. De borde skämmas över\r\natt lägga fram ett sådant material.</pre><pre>Den engelske forskaren har tittat på hur olika\r\nbroprojekt i Europa har påverkat de orter där\r\nbrofästen finns.</pre><pre>Biltrafiken i regionen kommer att öka fem eller sex\r\ngånger jämfört med dagens trafik om bron byggs,\r\nförutspår Bengt Nihlgård.</pre><pre>Bengt Nihlgård pekar också på ett argument som\r\ninte har kommit fram tidigare: I Skåne finns\r\nSveriges bästa åkerjordar.</pre><pre>Ett av målen med att bygga bron är ju att stimulera\r\nindustriell etablering i regionen.</pre><pre>Nihlgård menar att det ur samhällsekonomisk\r\nsynvinkel är helt fel att fortsätta att exploatera\r\njordbruksmark, som långsiktigt är den mest\r\nvärdefulla i landet, i industriella syften.</pre><pre>Med bro och nyetableringar binder man sig vid att\r\ninte bruka denna jord. De långsiktiga\r\nsamhällsekonomiska konsekvenserna har ingen\r\ntänkt på.</pre><pre>För att spara tid åt kammaren avstår jag från att\r\nåterge mycket av det som Bengt Nihlgård har sagt. I\r\nstället skall jag gå vidare med någonting annat. Den\r\nsom är intresserad kan ta del av vad denne på\r\nmånga områden utomordentligt kunnige man har\r\natt säga.</pre><pre>Jag går så över till att tala om vad Göran Petersson\r\nsäger. Han är verksam vid Göteborgs universitet.\r\nHan talar bl.a. om de gränsvärden som\r\nmyndigheterna sätter upp för exempelvis\r\nbilavgaser. Vidare pekar han på att man för bara tio\r\når sedan såg benspyrener och andra aromatiska\r\nkolväten som den farligaste gruppen av ämnen i\r\navgaser. Men sedan dess har forskarna funnit att\r\nbåde dioxiner och nitroareaner -- i många fall\r\nämnen som är extremt giftiga för arvsmassan --\r\ninnebär betydligt större problem.</pre><pre>Mot den bakgrunden är det viktigt att inse, menar\r\nGöran Petersson, att våra kunskaper om vilka\r\nhälsofarliga ämnen bilavgaser innehåller är\r\nfragmentariska och att de flesta farligheterna ännu\r\ninte har identifierats.</pre><pre>Mycket av den aktuella forskningen på området\r\nvisar att bilavgaserna spelar en betydande roll för\r\nom allergier och astma skall bryta ut eller inte.\r\nÄven allergier mot naturliga ämnen drabbar alltfler\r\nbarn i dag.</pre><pre>Forskningsresultat visar att om barn och blivande\r\nmödrar inte utsattes för bilavgaser, skulle allergier\r\nheller inte bryta ut. Vår inandning av avgaser\r\npåverkar också immunförsvaret. Om man ofta har\r\nluftvägsinfektioner är det ett tidigt tecken på\r\nskador.</pre><pre>Med detta lämnar jag miljön, eftersom jag också\r\nvill hinna säga några ord om Scan Link-konsortiets\r\nverksamhet i Köpenhamn, som startades strax före\r\nmitten av 80-talet.</pre><pre>Det var Per G Gyllenhammar som i början av 80-\r\ntalet tog initiativ till Scan Link-konsortiet.\r\nVerksamheten påbörjades 1983--1984 i\r\nKöpenhamn och avslutades för ungefär ett halvår\r\nsedan. Konsortiets verksamhet gick ut på att se till\r\natt politikerna i Danmark och Sverige fattade,\r\nenligt konsortiets uppfattning, rätt beslut om en\r\nÖresundsbro.</pre><pre>Förut var Per G Gyllenhammar och de andra\r\nherrarna i Roundtable of European Industrialists\r\nen av näringslivets tyngsta påtryckargrupper i\r\nEuropa. 1984 började man jobba för Scandinavian\r\nLink, och därmed för bl.a. en bro över Öresund.</pre><pre>En bro var viktig. Tunnel för tåg var aldrig något\r\nalternativ för dessa herrar. Sedan dess har ett\r\nkoppel av mäktiga människor med Köpenhamn\r\nsom centrum arbetat på heltid med att övertyga\r\npolitikerna i Sverige och Danmark. Volvo lånade ut\r\nsina direktörer Johan Hallenberg och Bo Ekman. I\r\ndet sällskapet har man aldrig stuckit under stol med\r\natt man betalat ut mycket pengar för att påverka\r\npolitiker och folkopinioner i ''rätt'' riktning.</pre><pre>Näringslivet -- Volvo och Saab -- har finansierat\r\nScan Link-konsortiets verksamhet i Köpenhamn.\r\nHur mycket pengar det rör sig om vet ingen. Den\r\nlägsta summa som nämns är 20 milj., men vissa\r\nkällor talar om mångdubbelt större insatser.\r\nKonsortiets uppgift har varit att genom\r\nlobbyverksamhet påverka politikerna att fatta\r\nbeslut om en Öresundsbro.</pre><pre>Scan Link-konsortiet har haft en enastående\r\nframgång med sin lobbyverksamhet. Näringslivet\r\nbehöver inte riskera en enda krona för att denna del\r\nav Scandinavian Link skall bli verklighet. Sverige\r\noch Danmark bjuder på hela tillkomsten av\r\nÖresundsbron.</pre><pre>Varför vill då Volvo, till varje pris, att den här\r\ntrafikleden genom hela Europa byggs i\r\nexpresstempo? Naturligtvis är svaret att man är\r\nrädd för en lagstiftning som försvårar tung\r\nlastbilstrafik.</pre><pre>Genom att staterna investerar i dyrbar\r\ninfrastruktur är det inte möjligt att lagstifta om\r\ninskränkningar av den tunga lastbilstrafiken.</pre><pre>Den lobbyverksamhet som har bedrivits genom\r\nScan Link-konsortiet har satt hela den\r\ndemokratiska processen ur spel. Exakt hur det har\r\ngått till är inte alldeles lätt att veta. Men det hela\r\nhar skötts med stor skicklighet och med fullständig\r\nframgång. Det är ett faktum.</pre><pre>Avslutningsvis: Det kan inte vara någon hemlighet\r\nför någon hur många osäkerhetsfaktorer\r\nbeträffande konsekvenserna av en Öresundsbro\r\nsom finns. Trots det vill en majoritet bygga bron.\r\nInsatsen kan vara hög i form av utslagning av djur-\r\noch växtliv i Skåne, Östersjön och Öresund. Det är\r\nsom att syssla med rysk roulett -- man hoppas och\r\ntror. Insatsen är ungefär densamma.</pre><pre>Herr talman! Jag yrkar bifall till reservation nr 2,\r\nsom väl tillfredsställer mitt motionsyrkande om\r\navslag.</pre><pre>Anf. 41 BERTIL PERSSON (m) replik:</pre><pre>Herr talman! Kjell-Arne Welin påstår att jag är\r\nosaklig. Som exempel anför han detta med att man\r\ninte har löst problemen i Helsingborg. Sedan sade\r\nhan att isskruvningen runt bron skulle bli ett\r\nmycket stort problem. Det var just bl.a.\r\nisproblemen i sundet mellan Malmö och\r\nKöpenhamn som jag menade skapar en del av de\r\nstora problemen som finns med regulariteten och\r\nturtätheten i trafiken mellan de stora städer som\r\nbron alltså skall förbinda med varandra. Därför\r\nbehövs bron.</pre><pre>Att ha växtekologen Bengt Nihlgård som\r\ntrafikexpert vittnar om hur Kjell-Arne Welin\r\ntänker när han väljer experter.</pre><pre>Anf. 42 KJELL-ARNE WELIN (fp) replik:</pre><pre>Herr talman! Bertil Persson gav i sitt anförande\r\nmycket klara besked om att trafiksituationen när\r\ndet gäller förbindelserna mellan Sverige och\r\nDanmark inte kan fungera tillfredsställande ifall\r\ndet är svåra t.ex. väder- eller isförhållanden. Men\r\nnågon reservation i det sammanhanget talas det\r\ninte om i Bertil Perssons anförande. Det är det som\r\njag har reagerat på. Dessutom finns det många\r\nandra felaktigheter där.</pre><pre>Icke en enda dag går färjorna mellan Helsingborg\r\noch Helsingör ens i stort sett enligt tidtabellen. Att\r\nhävda någonting annat innebär att man säger\r\nfullständigt felaktiga saker. Man har fullständigt\r\nfelaktiga argument för byggandet av en bro. Tror\r\nman att det som Bertil Persson säger är sant, kan\r\nman, naturligtvis, få oss andra att tro att det är\r\nväldigt viktigt att bygga en bro. Men man vet att\r\nsituationen är en helt annan, att trafiken mellan\r\nSverige och Danmark alltid med nuvarande\r\ntrafiksystem går utan några som helst\r\ninskränkningar när det gäller de naturliga vägarna\r\nnorrifrån över till Danmark. Att\r\nkommunikationerna är sämre mellan Malmö och\r\nKöpenhamn beror naturligtvis på att det inte är den\r\nnaturliga vägen till Danmark när man kommer\r\nnorrifrån, från Sverige. Nu tänker man alltså se till\r\natt vi får trafikvägar som inte är naturliga. I stället\r\nfår vi onaturliga trafikvägar. På det viset skall man\r\nfå fram ett beslut om ett byggande av en bro.</pre><pre>Anf. 43 BERTIL PERSSON (m) replik:</pre><pre>Herr talman! Om Kjell-Arne Welin tror att den\r\nnaturliga vägen mellan Lunds universitet och\r\nKöpenhamn/Roskildes universitet går via\r\nHelsingborg, ber jag kammaren om ursäkt för att\r\njag måste säga att han har fel.</pre><pre>Anf. 44 KJELL-ARNE WELIN (fp) replik:</pre><pre>Herr talman! Jag trodde att Bertil Persson lyssnade\r\npå vad jag sade. Jag sade nämligen att det för\r\nnorrifrån, från Sverige, kommande trafik som skall\r\ntill Danmark är naturligt att köra via Helsingborg--\r\nHelsingör. Åsikten att det finns behov av bättre\r\ntrafikvägar mellan Malmö och Köpenhamn finns\r\ndet kanske ett visst fog för. Men de trafikvägar som\r\nefterfrågas finns faktiskt i dag.</pre><pre>Andre vice talmannen anmälde att Bertil Persson\r\nanhållit att till protokollet få antecknat att han inte\r\nägde rätt till ytterligare replik.</pre><pre></pre><pre>Anf. 45 Tredje vice talman BERTIL FISKESJÖ\r\n(c):</pre><pre>Herr talman! Jag instämmer i Kjell-Arne Welins\r\nalldeles utmärkta och kunskapsspäckade\r\nanförande. Jag kan inte finna att jag på någon\r\npunkt har en avvikande mening gentemot vad han\r\nanförde. Jag vill också instämma i det anförande\r\nsom tidigare har hållits av Elving Andersson för\r\ncenterns del. Det börjar bli sent på dagen. Mycket\r\när sagt och jag skall för den skull begränsa mitt\r\nanförande.</pre><pre>Det brukar rätt ofta sägas att vi som är emot en\r\nbilbro över Öresund är isolationister och rädda för\r\nkontakter över gränserna. Det har förekommit\r\nantydningar om sådant även i dag. Det är ett\r\nskamgrepp, som man tar till när man inte klarar den\r\nsakliga argumentationen.</pre><pre>Jag gillar danskar. Jag gillar över huvud taget att\r\nträffa människor från andra länder. Jag har rest\r\nmycket och jag gillar att resa. Jag tycker det är\r\nviktigt att vi bygger ut kontakterna över gränserna.\r\nDet är utvecklande. Det är lärorikt och nödvändigt.\r\nMen detta har ingenting att göra med vad man\r\ntycker om en bilbro över Öresund.</pre><pre>Jag anser att hela broprojektet är en slags\r\nfarfarsdröm. Man har fastnat i det som sågs såsom\r\nnågot positivt och framstegsvänligt på 1950- och\r\n1960-talen, och man har inte upptäckt att man har\r\nblivit förbisprungen av tiden och tekniken. Man har\r\ninte upptäckt att helt andra problem nu pockar på\r\nsin lösning än frågan hur man på snabbaste sätt\r\nskall kunna ta en bil från en punkt till en annan.\r\nMan har inte upptäckt att Europakartan har\r\nförändrats under senare år, politiskt, kommersiellt\r\noch trafiktekniskt. Det är således broförespråkarna\r\nsom är mossbelupna och efter sin tid och inte vi som\r\när emot bron. Det är vi som lever i nutiden och\r\nförsöker planera för framtiden på ett i vidaste\r\nmening rationellt och framsynt sätt.</pre><pre>Jag har varit med om många beslut här i riksdagen\r\ndå delar av beslutet och delar av beslutsunderlaget\r\npå goda grunder har kunnat ifrågasättas. Jag kan\r\ninte erinra mig någon fråga av större omfattning i\r\nvilken samtliga angivna förutsättningar på goda\r\ngrunder starkt har kunnat ifrågasättas. Men så är\r\ndet med den fråga som riksdagsmajoriteten nu\r\ntydligen är beredd att fatta beslut om.</pre><pre>Riksdagsmajoriteten tar ett stort ansvar. Jag\r\nhoppas att man åtminstone tror sig ha full insikt i\r\nvad man gör. Att handla i god tro är ju från\r\nmoralisk synpunkt alltid en ursäkt, även om den är\r\nbräcklig.</pre><pre>De restriktioner som jag har ålagt mig här tillåter\r\ninte att jag går in i detalj på de invändningar som\r\nfinns mot propositionen och utskottets förslag.\r\nMycket har redan sagts av tidigare kunniga\r\ndebattörer.</pre><pre>Utskottsbetänkandet är mycket tunt för att gälla en\r\nså här stor fråga och innehåller egentligen ingen\r\nsjälvständig prövning. Beredningen har diskuterats\r\ntidigare. Den har varit mycket märklig. Den\r\nutfrågning av särskild expertis som utskottet borde\r\nha anordnat fick vi anordna genom ett partiinitiativ.\r\nDet gjorde vi. Det var mycket intressant. Vad som\r\nsades där borde ha kommit samtliga\r\nutskottsledamöter till del, men de flesta var alltså\r\ninte där.</pre><pre>Samtliga de högt kvalificerade vetenskapsmän som\r\nvi fick tillfälle att höra vid denna hearing vände\r\ntummen ner för projektet. I dagens nummer av\r\nDagens Nyheter går elva mycket kvalificerade\r\nvetenskapsmän, de bästa vi har i riket inom t.ex.\r\nmarinbiologi, direkt emot broprojektet och\r\nuppmanar riksdagens ledamöter att rösta nej. Den\r\nverkliga expertisen står således på vår sida. Men\r\ndenna expertis viftar tydligen majoriteten sorglöst\r\noch sorgligt nog bort.</pre><pre>Det förefaller mig litet egendomligt att samma\r\npersoner, vilka i andra sammanhang ofta säger att\r\nvi verkligen skall suga till oss vad som finns inom\r\nden vetenskapliga världen och vilka i vanliga fall\r\nhar mycket stor respekt för vad man kommer fram\r\ntill genom kvalificerad forskning, just i denna fråga\r\nväljer att fullständigt nonchalera den expertis som\r\nvi har. Det är en mycket märklig psykologisk\r\nprocess som måste ha ägt rum hos dessa människor.</pre><pre>Herr talman! Så kortfattat om några mera konkreta\r\ninvändningar mot broprojektet. När det gäller den\r\ninternationella aspekten redogjorde Kjell-Arne\r\nWelin för den ganska utförligt. Utskottet säger --\r\noch stöttar sig därvidlag på ett uttalande från\r\nmajoriteten i utrikesutskottet -- att brobygget\r\nsåsom det skisserats är helt förenligt med 1887 års\r\nÖresundstraktat om fri sjöfart genom sundet och\r\nden nordiska miljökonventionen av år 1974. Jaså --\r\när man beredd att utbrista. Hur vet man det? Var\r\nfinns någon redovisning av konsultationerna med\r\nÖstersjöstaterna?</pre><pre>Vad gäller andra projekt -- det nämnde också Kjell-\r\nArne Welin -- har det visat sig att det kan bli mycket\r\nbråk. Finland bråkar med Danmark inför den\r\ninternationella domstolen i Haag om Stora Bältet-\r\nprojektet. Jag skall inte gå närmare in på det, men\r\nliknande bekymmer kan uppkomma i samband\r\nmed projektet över Öresund. Det har uppfattats\r\nsom en intern svensk-dansk affär, och några seriösa\r\nresonemang om trafikföring och miljöeffekter med\r\nstaterna runt Östersjön i denna fråga har jag inte\r\nkunnat upptäcka. Så självgoda, ärade ledamöter,\r\nborde vi inte vara. Det kan komma surt efter.</pre><pre>Till detta kommer att de allra senaste\r\nberäkningarna visar att man ur ren\r\nsjösäkerhetssynpunkt tydligen inte kan bygga bron\r\nsom man tänkt sig. Större båtar kan helt enkelt inte\r\nmötas inom det utrymme som den beräknade\r\nbrospannen ger. Om man förlänger avståndet\r\nmellan brospannen på det sätt som säker sjöfart\r\nkräver, riskerar man tydligen att knäcka bron om\r\nt.ex. två tåg möts på bron mellan spannen. När\r\nregeringens broexpert tillfrågades i en tidning om\r\nman kan ha så långt mellan brospannen som 500\r\nmeter, vilket analytikerna menar krävs för säker\r\nsjötrafik, sade han att han inte kunde svara på\r\nfrågan. Kan ni, ärade ledamöter i trafikutskottets\r\nmajoritet, svara på den frågan? Det kan ni tydligen,\r\nom man skall gå efter det beslut som ni nu vill\r\nförföra riksdagen till.</pre><pre>Kostnaderna har också berörts utförligt tidigare.\r\nDe siffror som nämns i propositionen och i\r\nutskottsbetänkandet stannar vid 10--12 miljarder.\r\nJag refererar till Naturskyddsföreningen -- jag\r\nskulle kunna referera till många andra -- som har\r\ngjort beräkningar vilka visar att det kan komma att\r\nröra sig om mångdubbelt så stora belopp. 50\r\nmiljarder i 1990 års penningvärde har nämnts. Om\r\njag inte hade vetat att kommunikationsministern är\r\nnykterist, skulle jag ha föreslagit ett vad om en\r\nflaska mycket god konjak att det kommer att bli\r\nNaturskyddsföreningen som närmast kommer att få\r\nrätt när det hela har genomförts.</pre><pre>Jag har den stora förmånen att bo i Lund, vilket jag\r\nverkligen betraktar som en stor förmån, närmast ett\r\nprivilegium. Det gör att jag också vet -- och det är\r\ndet verkligt negativa -- hur trafiksituationen ser ut i\r\nområdet. Det är vårt stora problem i det område\r\ndär jag bor. Redan nu är det mycket trångt på\r\nvägarna. Vissa tider på dygnet är det långa köer på\r\nt.ex. motorvägen mellan Lund och Malmö, vilket\r\nibland gjort att jag varit på vippen att komma för\r\nsent till Sturup och riksdagen. Det hade naturligtvis\r\nvarit en stor olycka.</pre><pre>Om den ökade biltrafik -- som alla\r\nlönsamhetskalkyler förutsätter -- skall komma\r\nfram, innebär detta att man måste bygga mycket\r\noch stort. Jag föreställer mig att man måste bygga\r\nytterligare en motorväg mellan Malmö och Lund\r\nsom sträcker sig en god bit norröver -- hur nu ett\r\nmotorvägsbygge skall gå till i detta tätbygda\r\nområde, vars främsta problem är trafiken. Och jag\r\nhar bara antytt en del av de anslutningsproblem\r\nsom måste lösas och som för sin lösning kommer att\r\nkosta stora summor.</pre><pre>Symtomatiskt är att i ett skede, som jag mycket väl\r\nminns, av debatten om beslutsordningen gick\r\nföreträdare för storfinans och banker i Skåne käckt\r\nut och försäkrade att finansieringen inte skulle bli\r\nnågot problem. Det skulle man minsan klara på\r\nprivat väg utifrån rent företagsekonomiska\r\nkalkyler. Dessa flotta erbjudanden har nu helt\r\ntystnat. Det är nog klokt. Nu är det de båda\r\nstaterna som ytterst skall stå för den ekonomiska\r\ngarantin. Även om man säger att detta inte skall\r\nbelasta skattebetalarna, är det klart att i slutledet\r\nbelastar alla kostnader på ett eller annat sätt\r\nmedborgarna.</pre><pre>När det gäller trafikföreningen måste man fråga sig\r\nvarför man nu skall satsa på att föra även den trafik\r\nsom skall till mellersta och östra delen av Europa\r\növer västra Skåne och Danmark. Det är ju -- som\r\nså många har framhållit -- en alldeles onödig, dum\r\noch kostsam omväg, oavsett om det gäller\r\npersonbilar, långtradare eller tåg. Raka spåret till\r\nstora delar av kontinenten går ju faktiskt rakt\r\nsöder- eller öster ut, om man nu skall gå efter den\r\nkarta som ändå gäller. En målveten satsning på\r\nsjöfarten är således redan från ren\r\ntrafikföringssynpunkt det mest rationella. Vad vi\r\nbehöver är en solfjäder av goda förbindelser över\r\nÖstersjön.</pre><pre>Det förvånar mig att man är så benägen att rent\r\nallmänt bortse ifrån de trängselproblem som vi\r\nredan har i trafiken i västra Skåne, i Danmark och\r\ni stora delar av Europa. Bilarna kommer helt enkelt\r\ninte fram. Man står i kö överallt. Att i det läget som\r\nen framtidssatsning satsa på ökad biltrafik\r\nförefaller inte särskilt begåvat.</pre><pre>Miljön är naturligtvis den mest ödesdigra frågan.\r\nDen har också många olika aspekter. En del har jag\r\nredan tangerat. Vi tål helt enkelt inte mer\r\nföroreningar i västra Skåne. Vi är värst utsatta i\r\nlandet som helhet. Enligt bl.a. den undersökning\r\nsom tidigare omnämnts dör t.o.m. bokskogen. Vi\r\nkan alltså inte ta ansvar för ytterligare belastning.\r\nTvärtom måste utsläppen drastiskt reduceras om\r\nnatur och människor skall kunna leva vidare i\r\ndenna fina del av vårt fosterland. Broprojektet\r\ninnebär enligt min mening -- om det fullföljs -- en\r\nfullständigt oansvarig ökad belastning. Hur man\r\nkan se detta som ett framsteg är för mig svårt att\r\nförstå.</pre><pre>Vi har självfallet ansvar också för miljön i havet, för\r\nmiljön i sundet och i Östersjön. Vi vet att stora\r\ndelar av sundet och av Östersjön redan är döende\r\neller har dött. Att med öppna ögon bidra till att\r\nytterligare påskynda den pågående processen\r\nborde ingen känna någon större stolthet över. Vår\r\nambition borde i stället vara att inte sky några\r\nansträngningar för att sund och hav skall ha någon\r\nchans att bli friska igen.</pre><pre>Herr talman! En framstående finansman sade\r\nenligt ett tidningsreferat för något år sedan att det\r\nenda begripliga motivet för det enorma\r\nkapitalslöseri som bron innebar var att några\r\nskånska direktörer skulle kunna åka limosin direkt\r\ntill Kastrup. Den fråga som riksdagen nu har att ta\r\nställning till är om detta är ett tillräckligt motiv för\r\natt bifalla trafikutskottets majoritetsförslag. Det\r\ntycker inte jag, särskilt inte som det redan nu är\r\nmycket enkelt att med stor snabbhet komma till\r\nKastrup. Det kan t.o.m. tänkas att det blir betydligt\r\nsvårare om bron byggs och bilköerna tätnar.</pre><pre>Herr talman! Jag ber att få instämma i det yrkande\r\nsom framställts av Elving Andersson.</pre><pre>Anf. 46 ANDRE VICE TALMANNEN:</pre><pre>Jag får meddela att anslag nu har satts upp om att\r\ndetta sammanträde skall fortsätta efter kl. 19.00.</pre><pre>Anf. 47 ANNIKA ÅHNBERG (v):</pre><pre>Herr talman! Det finns kunskap som är svår att ta\r\ntill sig. Även om man ser siffrorna i svart på vitt kan\r\ndet vara ouppnåeligt att förstå innebörden. Att\r\n100 000 km2 av bottnarna i Östersjön och Kattegatt\r\när döda, utan liv är en sådan kunskap som det måste\r\nvara svårt för väldigt många att ta till sig, för har\r\nman gjort det, måste man också handla.</pre><pre>100 000 km2, det är 35 % av bottenytan i dessa\r\nområden. Vi vet alla att läget för Östersjön är\r\nkritiskt. Belastningen av föroreningar från många\r\ntillflöden är stor. Vi vet också att många arter av\r\nväxter och djur i Östersjön är akut hotade. Torsken\r\när en av dessa arter. Den är för sin reproduktion\r\nberoende av hög salt- och syrehalt.</pre><pre>Jag måste säga att det förvånar mig att folkpartiet,\r\nsom i jordbruksutskottet så varmt värnat om\r\ntorskbeståndet i Östersjön och som känt sig\r\nföranlåten att reservera sig och begära att\r\nytterligare åtgärder måste vidtas för att rädda\r\ntorskbeståndet i Östersjön inte har kommit på\r\ntanken att man själv kunde göra en viktig insats här,\r\nnämligen att säga nej till bron över Öresund.</pre><pre>Östersjön är ett grunt innanhav med bräckt vatten.\r\nVattnet har låg temperatur, låg salthalt och låg\r\nsyrehalt. Detta vatten delas i skikt med olika\r\nsalthalt. Skikten blandas inte. De övre skikten\r\nlägger sig som ett lock över de undre. Det är bara\r\nvid vissa speciella temperatur- och\r\nvindförhållanden som det kan bli en\r\nvattenomsättning och inströmning av nytt syre- och\r\nsaltrikt vatten till Östersjön. Det är detta\r\nvattenutbyte som nu hotas av brobygget.</pre><pre>Det har tidigare i debatten talats om att det ligger\r\nen båt nedanför slottet, miljökuttern Anton, som är\r\nhär med en appell från 30 organisationer i länderna\r\nrunt Östersjön. Appellen vädjar till denna\r\nbeslutande församling, Sveriges riksdag, att säga\r\nnej till brobygget. Miljökuttern Anton har också\r\nmed sig en modell över Östersjön och de\r\nkringliggande områdena. När man betraktar\r\nmodellen ser man mycket tydligt hur oerhört smala\r\npassagerna till Östersjön är, de passager som är\r\nnödvändiga för vattenutbytet. När man tittar på\r\ndenna modell blir det alldeles uppenbart hur\r\noerhört farofyllt det är att bygga den här bron och\r\natt också genomföra andra broprojekt som är på\r\ngång. Man förstår också att om tillflödena\r\nytterligare begränsas, om passagerna ytterligare\r\nkrymps måste det innebära en stor fara för\r\nÖstersjön. Denna fara har också påtalats av många\r\nforskare.</pre><pre>Det har sagts i debatten att det finns många\r\nutredningar om Öresundsbron, och det är sant,\r\nmen ändå finns det inte tillräckligt med bevis för att\r\nvattenföringen till Östersjön inte kommer att\r\nförsämras. Alla metertjocka buntar av papper kan\r\ninte dölja detta enkla faktum att dessa bevis saknas.</pre><pre>Nyligen debatterade riksdagen miljöpolitiken. Vi\r\nkunde då konstatera att när det gäller\r\nkväveoxidutsläppen har vi inte en chans att uppnå\r\nde av riksdagen tidigare uppsatta målen.\r\nNaturvårdsverket konstaterade i sin utredning Luft\r\n90 att med de nu beslutade och föreslagna\r\nåtgärderna kommer vi bara att uppnå en reduktion\r\nav kväveoxidutsläppen med 15 % till slutet av 90-\r\ntalet. Det behövs en mycket större reduktion.\r\nVägtrafiken står för 49 % av kväveoxidutsläppen i\r\nSverige, och den ger också upphov till utsläpp av\r\nkolväten och stoft. En stor och ökande del av\r\nkoldioxidutsläppen kommer från vägtrafiken.</pre><pre>Kväveutsläppen bidrar i mycket hög grad till\r\nmarkförsurningen. I de södra delarna av vårt land\r\när markförsurningen omfattande. Den leder till att\r\nviktiga näringsämnen lakas ur jorden och att giftiga\r\nmetaller, t.ex. aluminium, frigörs. Vi räknar nu\r\nmed att var femte gran i vårt land har nedsatt\r\nvitalitet, och ökningen går mycket snabbt. Enligt en\r\nalldeles färsk utredning från Umeå universitet har\r\nökningen varit 25 % mellan åren 1988 och 1989.\r\nFörsurningen av skogen, framför allt via marken, är\r\ndet allra största hotet mot den svenska skogen.\r\nDetta är också en sådan kunskap som många väljer\r\natt inte ta till sig. Det finns inget annat sätt att\r\nhantera dessa problem med vägtrafiken än att välja\r\nandra trafiksystem. Det finns inga andra lösningar.\r\nVi måste ta till oss denna insikt och handla utifrån\r\nden.</pre><pre>Trafikutskottets majoritet säger trosvisst att\r\nutsläppen från biltrafiken på bron blir marginella i\r\nförhållande till belastningen i resten av Skåne. Men\r\nhur tror utskottets majoritet att bilarna på bron\r\nskall komma dit? Kommer de inte igenom resten av\r\nSkåne? Och är det inte just själva det faktum att\r\nbron kommer att finnas är som drar dem dit? Det\r\när ju uppenbart för var och en att ett sådant\r\npåstående är erbarmligt. Det är värdigt en\r\nbeslutande församling i Grönköping men inte ett\r\nutskott i Sveriges riksdag. Det är ju självklart att\r\nman, när man beaktar denna bros effekter på\r\nmiljön, inte får ta hänsyn till enbart utsläppen på\r\nbron utan konsekvenserna i vidare mening för\r\ntrafikföringen som helhet.</pre><pre>Utskottets majoritet säger vidare trosvisst att detta\r\nprojekt nu skall prövas enligt svensk\r\nmiljölagstiftning. Men det betyder ju i detta fall att\r\ndet prövas enligt naturresurslagen, där den sista\r\nbeslutande instansen är regeringen. Det betyder att\r\nde som vill ha detta projekt sedan i sin tur igen skall\r\npröva om det var förenligt med miljön. Vi tycker\r\nfrån vänsterpartiets sida inte att detta är en\r\ntillförlitlig process.</pre><pre>Öresundsbron skall utformas med hänsyn till vad\r\nsom är ekologiskt motiverat, tekniskt möjligt och\r\nekonomiskt rimligt, sägs det vidare. Det är den\r\ngamla vanliga visan. Det är så vår miljölagstiftning\r\nfungerar. Jag vill återigen referera till den stora\r\nmiljödebatt som vi nyligen hade i riksdagen. Då var\r\nalla partier överens om att denna miljölagstiftning\r\njust därför är så bristfällig att den i stället borde\r\nbygga på miljökvalitetsnormer. Men\r\nmiljökvalitetsnormer betyder just att man tittar på\r\nvilken belastning i fråga om utsläpp som ett område\r\ntål. Och om belastningen ligger över den nivån\r\nsäger man nej till ytterligare projekt som späder på\r\ndenna belastning. Och alla partiers företrädare stod\r\nhär i talarstolen och sade att de ville ha en sådan\r\nlagstiftning. Men kan vi då inte förhålla oss till\r\nÖresundsbron som om vi hade denna lagstiftning?\r\nDå måste vi självfallet säga nej till detta projekt.</pre><pre>Det finns ett utskott här i riksdagen som har som\r\nsin uppgift att bereda ärenden ur miljöaspekt, och\r\ndet är jordbruksutskottet. Jordbruksutskottets\r\nmajoritet -- jag sitter själv i jordbruksutskottet --\r\nhar i detta fall frånhänt sig möjligheten att bereda\r\ndetta ärende för riksdagens del när det gäller\r\nmiljökonsekvenserna. Jag tycker att det är\r\nupprörande. När vi behandlade den frågan i\r\njordbruksutskottet var vi tre partier som\r\nprotesterade och sade att jordbruksutskottet\r\nsjälvfallet måste yttra sig om detta ärende.\r\nFolkpartiet var ett av de partier som också tyckte\r\natt jordbruksutskottet borde ha yttrat sig. Men\r\ntrots att jordbruksutskottet inte gjorde det är\r\nfolkpartisterna nu beredda att fatta beslut här i dag.\r\nJag kan bara tolka detta på ett sådant sätt att det\r\nbara var en skenmanöver som folkpartisterna\r\ngjorde i jordbruksutskottet. Egentligen tycker de\r\natt den prövning som jordbruksutskottet kunde ha\r\ngjort är fullkomligt ointressant och att det går precis\r\nlika bra att fatta beslut utan denna prövning. Jag\r\ntycker att det är upprörande liksom jag tycker att\r\ndet hyckleri som folkpartisterna i dag har visat upp\r\när upprörande, deras skenbara miljövänlighet. Det\r\ngår inte att förena ett sant engagemang för miljön\r\nmed detta brobyggarprojekt. Och hur kan man ta\r\npå sitt ansvar att fatta ett så allvarligt beslut utan att\r\nmiljökonsekvenserna är ordentligt utredda, vare\r\nsig innan förslaget kom till riksdagen eller ens av\r\ndet riksdagsutskott som har ansvaret.</pre><pre>Det har i dag även sagts att detta broprojekt är\r\nviktigt som ett framtidsprojekt för att vi skall visa\r\nhandlingskraft och för att vi skall visa att vi minsann\r\nkan fatta beslut i denna församling. Det är väl bra\r\natt vi kan fatta beslut. Men det handlar väl inte bara\r\nom att fatta beslut. Det måste också handla om att\r\nfatta kloka beslut. Och detta är enligt min mening\r\ninte ett framtidsinriktat projekt. Det är tvärtom ett\r\nföråldrat projekt som hör till en gången tid. Att\r\nvälja ett framtidsinriktat projekt det är i stället att\r\nslå in på en ny väg som utgår från hänsyn till miljön,\r\noch som beaktar de fruktansvärda ekologiska\r\nproblem som vi står inför.</pre><pre>Människor i vårt land och i andra länder är beredda\r\natt ompröva sin egen livsföring för att anpassa den\r\nbättre till miljön. Men de förväntar sig också att\r\nansvariga politiker skall fatta övergripande beslut\r\nsom gör det meningsfullt att de som enskilda\r\nmänniskor också gör uppoffringar och ändrar sina\r\nliv. Om enskilda människor gör stora förändringar\r\ni sina liv men vi här likafullt fortsätter att fatta\r\nbeslut som föröder miljön, skapar vi inte någon\r\nframtidstro hos människor. Då skapar vi\r\nhopplöshet och uppgivenhet inför framtiden.</pre><pre>Herr talman! Jag har tagit med mig en present till\r\nkommunikationsministern. Det är en piggvar. Det\r\när en av de fiskarter som än så länge finns i\r\nÖstersjön och som kan fiskas ända uppe i\r\nStockholmstrakten, men som för sin överlevnad är\r\nberoende av en hög salthalt. Jag vill ge den till\r\nkommunikationsministern, inte för att han\r\nförtjänar en gåva, utan för att jag vill visa honom\r\nhur utomordentligt stor risken är för denna fiskart\r\noch för andra att utrotas om detta beslut fattas. Jag\r\nhar också skrivit ett kort. På det står det: Bara döda\r\nfiskar simmar med strömmen. Det kan vara en\r\nhälsning till kommunikationsministern men också\r\ntill alla andra broförespråkare. Sluta simma med\r\nströmmen. Sälla er i stället till kampen för livet,\r\nsom det här faktiskt handlar om. Simma mot\r\nströmmen, och säg nej till Öresundsbron!</pre><pre>Anf. 48 ANDERS CASTBERGER (fp)\r\nreplik:</pre><pre>Herr talman! Annika Åhnberg inledde sitt\r\nanförande med att ge sken av att den ena handen\r\ninte vet vad den andra gör när det gäller folkpartiet\r\nliberalerna och vårt hårda arbete för\r\ntorskbeståndet i Östersjön och vårt ja till en\r\nÖresundsbro med de krav som vi har ställt. Det här\r\när nonsens, och det vet Annika Åhnberg. Hon vet\r\ndet väldigt väl, eftersom har suttit med i\r\njordbruksutskottet i tre år och där kunnat ta del av\r\nvårt arbete för just torskbeståndet. Hon vet att det\r\nråkar vara just jag som har haft dessa debatter såväl\r\ni utskottet som här i kammaren. Hon har kunnat\r\nnotera att jag också har fört vårt partis linje när det\r\ngäller bron. Men det är också därför, vilket jag\r\nenfaldigt nog trodde att Annika Åhnberg begrep,\r\nsom vi förespråkar noll-lösningen. Den lösningen\r\nråkar vi ha gemensam med t.ex. miljörörelsen\r\nGreenpeace.</pre><pre>Vi var visst för att jordbruksutskottet skulle yttra\r\nsig i denna fråga. Det är helt riktigt, och jag var en\r\nav dem som deltog i arbetet med att vi skulle\r\nförsöka få det dithän. Det var alltså inte fråga\r\nnågon skenmanöver när vi var med om det. Alla\r\npartier hade vid den tidpunkten väckt sina\r\npartimotioner, såväl folkpartiet liberalerna som\r\nvänsterpartiet. Dessa partimotioner följer nu alla\r\nupp. Det är dock en skillnad. I ett enda fall har\r\nutskottsmajoriteten faktiskt tagit upp en del av ett\r\npartis yrkanden när det gäller dessa frågor, och det\r\nråkar vara vårt förslag som omfattar just noll-\r\nlösningen. Vi är missnöjda med att\r\nutskottsmajoriteten inte har gått hela vägen. Men\r\nman har kommit en liten bit på vägen. Vi fortsätter\r\natt arbeta för att torskbeståndet skall bestå i\r\nÖstersjön. Detta sammanfaller med vårt arbete för\r\nen noll-lösning när det gäller Öresundsbron.</pre><pre></pre><pre>Anf. 49 ANNIKA ÅHNBERG (v) replik:</pre><pre>Herr talman! Anders Castberger sade att han nog\r\ntrodde enfaldigt -- och det är det enda som jag kan\r\nhålla med honom om. Utskottets majoritet säger\r\natt man förespråkar en noll-lösning. Man tycker\r\ninte att bron skall få någon negativ konsekvens för\r\nvattenföringen till Östersjön. Vad skall utskottets\r\nmajoritet göra om det trots allt blir så? Skall ni\r\nställa er upp och säga: Riv bron! Eller skall ni stå\r\ndär i rad mitt på bron och hålla upp era små händer\r\nmot de framrusande bilarna och säga: Stopp, kör\r\ninte här! Jag tycker att det är pinsamt att höra\r\nAnders Castbergers och folkpartiets ömkliga små\r\nförsök att kamouflera sitt miljöovänliga\r\nengagemang, som har helt andra syften.</pre><pre>Anf. 50 ANDERS CASTBERGER (fp)\r\nreplik:</pre><pre>Herr talman! Det är helt fantastiskt vad Annika\r\nÅhnberg tar i. Hon engagerar sig våldsamt för att\r\nutmåla just folkpartiet liberalerna som i det här\r\nfallet är de stora svikarna. Möjligen kan det bero på\r\natt vi har intagit just den ståndpunkt som faktiskt\r\nrätt många människor intar, nämligen att bron skall\r\nbyggas. För den skull är vi naturligtvis inte för att\r\nmiljön skall skövlas. Denna ståndpunkt tror jag\r\nfaktiskt de allra flesta människor delar. Nu råkar\r\nAnnika Åhnberg dess värre för egen del ha hamnat\r\npå en helt annan linje. När jag sade att det var fråga\r\nom enfald menade jag att jag enfaldigt nog trodde\r\natt Annika Åhnberg begrep. Efter hennes senaste\r\ninlägg förstår också jag att hon inte begriper.</pre><pre>Anf. 51 ANNIKA ÅHNBERG (v) replik:</pre><pre>Herr talman! Anders Castberger behöver inte\r\nständigt upprepa att han är enfaldig. Vi är\r\nfullständigt överens på den punkten.</pre><pre>Så kom det då äntligen fram hur det egentligen\r\nförhåller sig. Folkpartiet har intagit en ståndpunkt\r\nsom man är övertygad om att många delar. Det\r\nfinns ord för sådant Anders Castberger, t.ex.\r\npopulism och opportunism. Alla vill väl ha en\r\nteknikutveckling som inte innebär problem för\r\nmiljön, men när man måste välja mellan ett projekt\r\nsom den här bron och miljön blir det litet svårt, och\r\ndet är då folkpartiet hymlar och försöker låtsas som\r\nom man kan välja bägge sakerna. Det kan man\r\ninte, och det är uppenbart för alla som hör den här\r\ndebatten hur fruktansvärt genomskinligt och\r\nömkligt folkpartiets försök att låtsas någonting\r\nannat är.</pre><pre>Andre vice talmannen anmälde att Anders\r\nCastberger anhållit att till protokollet få antecknat\r\natt han inte ägde rätt till ytterligare replik.</pre><pre>Anf. 52 GÖSTA LYNGÅ (mp):</pre><pre>Herr talman! Argumenten är många. Jag skall inte\r\nupprepa dem, men jag vill sätta oss alla in i det\r\ntidsperspektiv som gäller.</pre><pre>Viktor Rydberg deklamerar om mänskligheten:</pre><pre>Din dag är blott en strimma</pre><pre>som lyser blek och matt</pre><pre>Se framom henne dimma</pre><pre>och bakom henne natt.</pre><pre></pre><pre>Under fem miljarder år har naturen på jorden\r\nändrats, men ändrats endast långsamt. Under\r\nnågon miljon år har människan kunnat leva i relativ\r\nbalans med denna natur. Man har inte haft makten\r\neller kanske inte ens viljan att göra allvarliga\r\ningrepp i naturens förlopp. Nu har vi den makten\r\noch därför fordras det att vi tar vårt ansvar för\r\nnaturens och civilisationens överlevnad. Vi som har\r\nmakten att fatta beslut som påverkar naturens\r\nframtida utveckling måste också ha mognaden att\r\nvara aktsamma när det gäller våra ingrepp.\r\nFramtiden kan alltså inte längre betraktas som\r\nnågonting som bara inträffar. Bakom dimman\r\nligger en verklighet, som våra handlingar och beslut\r\npåverkar.</pre><pre>Många allvarliga konsekvenser av\r\nÖresundsbroprojektet har redan påvisats av andra\r\ndebattörer. Ännu värre är det att okända\r\nkonsekvenser tenderar att följa på projekt som är\r\nmycket stora och som bara motiverats av\r\nkortsiktiga intressen.</pre><pre>Ledamöter! Vi har alltså inte den moraliska rätten\r\natt dra undan basen för framtida generationers liv i\r\nbalans med miljön. Det moraliska ansvar inför\r\nbeslutet som jag har talat om kan beskrivas med ett\r\nannat ordval. Birger Rosqvist och Georg\r\nAndersson har båda betecknat det som\r\nbeslutsvånda.</pre><pre>Herr talman! Måtte kammarens ledamöter visa en\r\nbeslutsvånda, som står i överenstämmelse med det\r\nbeslutsansvar som vi alla har inför framtiden.</pre><pre>Anf. 53 LARS-ERIK LÖVDÉN (s):</pre><pre>Herr talman! Många talare har i dag sagt att det är\r\nett historiskt beslut som riksdagen nu står inför, och\r\ndet är det naturligtvis.</pre><pre>Efter mer än hundra års utredande och\r\ndiskuterande är vi nu framme vid den tidpunkt då\r\ndet är dags att fatta ett beslut om en fast förbindelse\r\nmellan Malmö och Köpenhamn.</pre><pre>Det är naturligtvis också en stor dag för oss som\r\nunder många år har arbetat aktivt för att knyta\r\nsamman Malmö med Köpenhamn, Skåne med\r\nSjälland, Danmark med övriga Norden, Sverige\r\nmed kontinenten. Drömmen om en Öresundsbro\r\nhar funnits där levande under många, många år.\r\nOch det är inte så märkligt.</pre><pre>Det är inte längre från Malmö till Köpenhamn än\r\nfrån Malmö till Lund. Malmö och Lund skiljs åt av\r\nfast mark och inte av vatten. Mellan Malmö och\r\nLund har det alltid gått en väg, och därför har också\r\nkontakterna varit många, människor som bor på\r\ndet ena stället och arbetar på det andra, som träffar\r\nvänner, besöker affärer, museer eller något annat i\r\ngrannstaden.</pre><pre>Malmö och Köpenhamn skiljs däremot av vatten i\r\nstället för av mark. Där går ingen väg. Där finns\r\ningen järnväg, ingen effektiv och lättillgänglig\r\ntransportväg. Därmed finns hindret där för\r\nutveckling näringslivsmässigt, ett hinder för\r\nmänskliga kontakter, socialt och kulturellt utbyte.</pre><pre>Öresundsregionen är Europas tätast befolkade\r\nområde. På en areal som utgör bara 1,2 % av\r\nNordens yta lever 14 % av dess befolkning, 3\r\nmiljoner människor. Det säger sig självt att en\r\nintegrering och sammankoppling av Skåne och\r\nSjälland skapar oanade framtidsmöjligheter.</pre><pre>I dag är som sagt kontakterna över Öresund mycket\r\nbegränsade. Som exempel på detta nämns i\r\npropositionen att arbetspendlingen mellan Malmö\r\noch Köpenhamn uppgår till endast ca 1 000\r\npersoner per dag. Öresund är en barriär, ett hinder\r\nför kontakter inom näringslivet och mellan\r\nmänniskor.</pre><pre>Detta är det viktigaste för mig som skåning och\r\nMalmöbo. Öresundsbron skall inte i första hand ses\r\nsom en möjlighet att snabbare transportera varor ur\r\nNorge, Sverige och Finland ned till kontinenten.\r\nDet handlar inte om att i första hand -- för svensk\r\ndel -- använda Danmark som ett genomfartsland till\r\nkontinenten. Det handlar framför allt om att skapa\r\nden nödvändiga förutsättningen för en integration\r\nmellan Skåne och Själland, att skapa\r\nförutsättningar för en långsiktigt positiv utveckling\r\ni den här delen av Europa.</pre><pre>En fast förbindelse ger möjligheter till en\r\nutveckling av en gemensam bostads- och\r\narbetsmarknad i Öresundsregionen och en\r\nförstärkning av den nordiska samhörigheten.</pre><pre>När avståndet Köpenhamn--Malmö vid en tågresa\r\ntidsmässigt motsvarar avståndet Köpehamn--\r\nRoskilde eller Malmö--Eslöv uppstår helt nya\r\nmöjligheter för regionen. Det går lätt att bo på den\r\nena sidan av Öresund och arbeta och studera på den\r\nandra.</pre><pre>En fast förbindelse möjliggör direkta\r\ntågförbindelser mellan t.ex. universiteten i\r\nRoskilde och Lund. Möjligheten till ett regionalt\r\nhandelsutbyte ökar dramatiskt.</pre><pre>Malmö--Köpenhamn, Skåne och Själland behöver\r\nså väl den stimulans för en positiv utveckling som\r\nen Öresundsbro kan ge.</pre><pre>Både Malmö- och Köpenhamnsområdet har\r\nbrottats med mycket stora strukturproblem inom\r\nindustrin. Arbetslösheten överstiger\r\nriksgenomsnittet. En gammal industristruktur\r\ndominerar.</pre><pre>Med en integrering av Skåne och Själland öppnas\r\nmöjligheterna att skapa vad professor Åke\r\nAndersson kallar en K-region, en omvandling från\r\nindustri- till K-samhälle, ett samhälle som baseras\r\npå kunskaper, kreativitet, kultur och\r\nkommunikation.</pre><pre>Låt mig, herr talman, sammanfatta de positiva\r\neffekterna av en Öresundsbro.</pre><pre>1. Handelsutbytet mellan Sydsverige och Danmark\r\nkommer att öka mycket kraftigt.</pre><pre>Näringslivet i södra Sverige och näringslivet i\r\nDanmark kommer att knytas närmare varandra.\r\nEn bro kommer att stimulera utvecklingen i hela\r\nSydsverige.</pre><pre>2. När det blir lättare att snabbare pendla, kommer\r\narbetsmarknaden och bostadsmarknaden i\r\nDanmark och södra Sverige att knytas närmare\r\nvarandra.</pre><pre>3. Utbytet mellan universiteten och de tekniska\r\nhögskolorna på ömse sidor av sundet ökar.</pre><pre>4. Utbytet inom turism och kultur kommer att öka.\r\nDe mänskliga kontakterna och banden mellan\r\nSkåne och Själland stärks.</pre><pre>5. Ett mycket viktigt argument är att en\r\nÖresundsbro skapar oerhörda möjligheter för en\r\nkraftig expansion av den regionala spårbundna\r\npersontrafiken. Planerna är långt framskridna på\r\natt binda samma det danska S-banesystemet med\r\nen utbyggd regional spårbunden trafik i Skåne. Det\r\när ett faktum som många av kritikerna och\r\ndebattörerna bortser från, när man kallar projektet\r\nför ett gigantiskt motorvägsbygge och en bilbro. I\r\nsjälva verket innebär den kombinerade väg- och\r\njärnvägsbron en oerhört kraftfull satsning på\r\njärnvägen, och den skapar mycket stora\r\nmöjligheter för en positiv utveckling av den\r\nspårbundna persontrafiken i hela\r\nÖresundsregionen.</pre><pre>6. Den nordiska samhörigheten stärks. Jag ser det\r\nsom oerhört betydelsefullt att knyta Danmark\r\nnärmare övriga Norden och att få ett utvecklat\r\nsamarbete i Norden. Sverige knyts fastare till\r\nkontinenten; kommunikationerna med\r\nkontinenten förbättras avsevärt.</pre><pre>Herr talman! Det är klart att vi som är positiva till\r\nen Öresundsförbindelse också gör det\r\nställningstagandet mot bakgrund av vår vilja att\r\nknyta Sverige närmare Europa och söka ett svenskt\r\nmedlemskap i EG. Vi behöver effektiva och bra\r\ntransporter från Sverige och ut i Europa. En fast\r\nförbindelse är därvid en viktig del, inte minst när\r\ndet gäller att ge goda förutsättningar för transporter\r\nav järnvägsgods till kontinenten.</pre><pre>Med bättre förutsättningar för transporter till de\r\nstora marknaderna kommer också\r\nförutsättningarna för industriell verksamhet i\r\nSverige att förbättras. En fast förbindelse är ett\r\nförsta steg i en gemensam nordisk transportlösning.\r\nEn komplettering med en fast förbindelse över\r\nFemer Bält skulle ytterligare knyta samman\r\nNorden med kontinenten.</pre><pre>Europa genomgår nu en dramatisk förändring.\r\nMurar rivs, gränser förändras, nya möjligheter\r\nöppnar sig. Visst finns det problem med denna\r\nväldiga omvandlingsprocess. Men det finns också\r\nfantastiska framtidsmöjligheter, och det är de\r\nmöjligheterna vi måste ta vara på.</pre><pre>Det gäller möjligheterna att bygga det integrerade\r\nEuropa, ett Europa som blir ett människornas\r\nEuropa, ett gemenskapens och samarbetets\r\nEuropa. Jag ser Öresundsbron som en del av det\r\nEuropabygget.</pre><pre>Skåne och Själland förenas med mycket nära\r\nhistoriska band. Med Roskildefreden 1658 blev\r\nÖresund riksgräns mellan Sverige och Danmark.\r\nDet finns de i Skåne som i dag sörjer de\r\nfredsvillkoren. Jag gör inte det. Jag vill inte riva\r\nupp Roskildefreden, jag vill inte att Skåne skall bli\r\ndanskt på nytt.</pre><pre>Men jag ser framför mig en utveckling där\r\nnationalstaterna kommer att spela allt mindre roll\r\noch regionerna allt större roll. I det perspektivet,\r\noch i perspektivet av ett integrerat Europa, blir\r\nställningstagandet till en Öresundsbro närmast en\r\nsjälvklarhet.</pre><pre>Herr talman! Avslutningsvis vill jag rikta mig till\r\nkommunikationsministern och framföra ett varmt\r\ntack och gratulationer för ett framgångsrikt och väl\r\nutfört arbete med att bringa frågan om\r\nÖresundsförbindelserna till en slutgiltig lösning.\r\nOch det är en bra lösning som\r\nkommunikationsministern presenterar i den\r\nproposition som nu ligger på riksdagens bord.</pre><pre>Herr talman! Jag yrkar bifall till utskottets\r\nhemställan.</pre><pre>Anf. 54 KJELL-ARNE WELIN (fp) replik:</pre><pre>Fru talman! Jag har full förståelse för att Lars-Erik\r\nLövdén känner stor glädje och stimulans om det blir\r\nen bro mellan Malmö och Köpenhamn. Men jag har\r\nmycket svårt att förstå hans argumentering. Han\r\ntalar i sitt anförande gång på gång om ett närmande\r\ntill EG, att man skall stimulera integrationen osv.\r\nJag är emot den här bron, som kanske Lars-Erik\r\nLövdén har förstått. Men det parti jag representerar\r\nhar ju långt före Lars-Erik Lövdén parti varit för en\r\nEG-anslutning. Jag kan egentligen inte förstå\r\nvarför man för samman en EG-anslutning med en\r\nbro.</pre><pre>Det är ju inte så, Lars-Erik Lövdén, att\r\nkommunikationerna mellan Sverige och Danmark\r\när dåliga. Dessa kommunikationer är väl mycket\r\nbra, om man väljer en annan väg än Malmö--\r\nKöpenhamn. Jag kan ha full förståelse för att\r\nMalmö önskar en bro till Köpenhamn. Det\r\nregionala resebehov som finns i Malmö har ju ingen\r\nsom helst möjlighet att klara sina ekonomiska\r\nförutsättningar. Därför måste man, för att lösa\r\ndetta transportproblem, se till att få oerhört stora\r\nsubventioner av andra. Man har nämligen för liten\r\nresandeström den vägen; det är inte rätt väg att ta\r\nsig till Danmark för den som kommer norrifrån.</pre><pre>Men det som jag är förvånad över är att Lars-Erik\r\nLövdén, som i övrigt verkar vara en mycket klok\r\nperson, så totalt bortser från de miljökonsekvenser\r\nsom är fullständigt outredda. När det gäller\r\nvattenströmmarna kan det bli förödande\r\nkonsekvenser för de ekologiska förutsättningarna i\r\nÖstersjön. Inte med ett ord nämner han rädslan för\r\ndetta. Jag tycker faktiskt om man gläder sig över en\r\nviss framgång för Malmöregionen, så borde man i\r\nvarje fall visa att man känner en viss oro för alla de\r\nkonsekvenser som är okända i dag och som kan bli\r\nförödande, t.o.m. för Skåne. Det är ju så, Lars-\r\nErik Lövdén, att om detta går riktigt galet har vi\r\ningen bokskog i Skåne. Åkermarken och\r\nskogsmarken kommer att förödas. Det kan väl inte\r\nvara det som Lars-Erik Lövdén tycker är bra.</pre><pre>Anf. 55 LARS-ERIK LÖVDÉN (s) replik:</pre><pre>Fru talman! Egentligen skulle jag inte vilja föra\r\nden här debatten med Kjell-Arne Welin, eftersom\r\ndet blir en träta mellan en Malmöbo och en\r\nnordvästskåning från Helsingborgsområdet.</pre><pre>Sådana trätor har vi haft i den här frågan -- jag höll\r\npå att säga sedan urminnes tider. Det beror\r\nnaturligtvis på regionala intressen och regionala\r\nhänsyn. Det är inte så särskilt märkligt att de mest\r\naktiva motståndarna till en fast förbindelse mellan\r\nMalmö och Köpenhamn kommer just från\r\nnordvästra Skåne och Helsingborgsområdet.</pre><pre>Jag vill göra ett par erinringar mot vad Kjell-Arne\r\nWelin har sagt.</pre><pre>När det gäller mitt Europaperspektiv, som jag tog\r\nupp i mitt tal, är det väl alldeles självklart att en fast\r\nförbindelse, där man knyter samman Sverige och\r\nDanmark med en kombinerad väg- och\r\njärnvägsbro, skapar betydligt större möjligheter för\r\nen integration mellan Sverige och Europa. Framför\r\nallt skapar den ju betydligt större möjligheter för en\r\nintegration av Malmöområdet och\r\nKöpenhamnsområdet. Med en sådan lösning\r\nkommer Malmöområdet och Köpenhamnsområdet\r\natt bli ett kraftcentrum i Norden. Det ser jag som\r\nnågot oerhört positivt, men Kjell-Arne Welin ser\r\ndet kanske snarare som ett hot.</pre><pre>Det har förts en lång debatt kring miljöfrågorna här\r\ni dag, och jag kan hänvisa till vad exempelvis Georg\r\nAndersson och Birger Rosqvist sade i sina\r\nanföranden. Det har gjorts många ingående\r\nutredningar om miljökonsekvenserna, både från\r\nsvensk och från dansk sida. De utredningarna visar\r\nentydigt att det är fullt möjligt att genomföra\r\nprojektet utan de konsekvenser för miljön som\r\nKjell-Arne Welin talade om i sitt anförande och i\r\nsin replik.</pre><pre>Så till frågan om subventioner. Jag tycker att det är\r\nkonstigt att Kjell-Arne Welin fortsätter att hävda\r\natt förbindelsen skall subventioneras via\r\nskattemedel; det är ju inte så. Det räcker för Kjell-\r\nArne Welin att läsa innantill i det avtal som är\r\nträffat mellan de svenska och danska regeringarna.\r\nDet avtalet baseras på att förbindelsen fullt ut skall\r\nfinansieras av trafikanterna, och det gäller även\r\nanslutningsförbindelserna i projektet. Jag tycker\r\natt Kjell-Arne Welin skall sluta att använda de\r\nargumenten i debatten när det entydigt i avtalet --\r\nsom riksdagen nu skall godkänna -- slås fast att\r\nförbindelsen skall finansieras med hjälp av avgifter\r\nfrån trafikanterna.</pre><pre>Anf. 56 KJELL-ARNE WELIN (fp) replik:</pre><pre>Fru talman! Jag har hållit ett anförande här, och\r\njag tror att Lars-Erik Lövdén var inne i kammaren\r\nvid det tillfället. Jag har försökt att visa -- med rätt\r\nstor framgång, tycker jag -- att de uppgifter om\r\nekonomin som lämnas i propositionen är\r\nundermåliga.</pre><pre>När det gäller att känna samhörighet osv. menar\r\nLars-Erik Lövdén att med en bro binds Sverige\r\nsamman med Danmark och Europa, och då\r\nkommer Sverige att känna större samhörighet med\r\nEuropa.</pre><pre>Jag bor i Helsingborg, och jag känner\r\nutomordentligt stor samhörighet med\r\nHelsingörsborna, vilket jag inte alltid gör med\r\nMalmöborna. En bro och samhörighet har inte\r\nnödvändigtvis något samband.</pre><pre>Bron utgör en utomordenligt stor fara för livet\r\nmiljömässigt i Skåne, Öresund och Östersjön. Jag\r\ntycker inte att man skall fatta beslut om en fast\r\nförbindelse med så oerhört stora\r\nosäkerhetsfaktorer för framtiden. Lars-Erik\r\nLövdén hävdar hela tiden att detta är bra i ett\r\nframtidsperspektiv. Jag hävdar motsatsen. Även\r\nom vi bara drabbas av delar av de de konsekvenser\r\nsom vi nu löper risk att få på grund av bron,\r\nkommer framtiden att med denna bro att göra livet\r\ni Öresund, Östersjön och Skåne betydligt mycket\r\nsämre än vad det är i dag. Jag har inte samma\r\noreserverade framtidstro som Lars-Erik Lövdén\r\nhar.</pre><pre>Anf. 57 LARS-ERIK LÖVDÉN (s) replik:</pre><pre>Fru talman! Det hade varit intressant om Kjell-\r\nArne Welin hade lagt ner samma miljöengagemang\r\nnär det gäller den nuvarande trafiken över\r\nÖresund. Den nuvarande trafiken, som i huvudsak\r\nsker med färjor, släpper i realiteten ut mer än vad\r\nen kommande kombinerad väg- och\r\njärnvägsförbindelse mellan Malmö och\r\nKöpenhamn kommer att göra. Jag hade sett fram\r\nemot att Kjell-Arne Welin hade engagerat sig i den\r\ndebatten. Men det har han inte gjort.</pre><pre>Vidare har vi subventionerna och de beräkningar\r\nsom Kjell-Arne Welin hänvisade till. Jag tror att\r\nhan i sitt anförande nämnde 40--50 miljarder. De\r\nberäkningarna bygger på osakligt material. Ett\r\nexempel är att i den kalkylen har man räknat in de\r\nprojekt som Malmö kommun har initierat kring\r\ncitytunneln. Det har tagits med som en kostnad för\r\nbroprojektet i de siffror som Kjell-Arne Welin\r\nnämnde. Men det är helt ovidkommande. Det är\r\nMalmö kommun som har initierat tunneln som en\r\nlösning för Malmös vidkommande. Den lösning\r\nsom anvisas i Öresundsdelegationens förslag och i\r\navtalet med Danmark utgör en annan trafiklösning\r\ni regionen som finansieras med hjälp av avgifter\r\nfrån trafikanterna.</pre><pre>Fru talman! Jag skall inte ytterligare gå in på\r\nmiljöfrågorna. De har belysts i den tidigare\r\ndebatten. Den rad av utredningar som har\r\ngenomförts visar klart att det är möjligt att\r\ngenomföra broprojektet utan någon dramatisk\r\npåverkan på miljön på det sätt som görs gällande av\r\nKjell-Arne Welin.</pre><pre>Fru talman! Jag yrkar än en gång bifall till\r\nutskottets förslag.</pre><pre>Förste vice talmannen anmälde att Kjell-Arne\r\nWelin anhållit att till protokollet få antecknat att\r\nhan inte ägde rätt till ytterligare replik.</pre><pre>Anf. 58 FÖRSTE VICE TALMANNEN:</pre><pre>Jag vill anmäla att 9 timmar anmäld tid kvarstår på\r\ndagens föredragningslista, som vi måste klara av\r\nunder eftermiddagens och kvällens lopp. Också\r\nytterligare ärenden väntar på att bli debatterade\r\nhär i kammaren. Jag skulle gärna vilja upprepa den\r\nvädjan som har gjorts från kvittningsmännens sida\r\noch som bl.a. innebär att replikskiftena skall bli\r\nkorta och att man så långt som möjligt skall\r\nbegränsa anförandena.</pre><pre></pre><pre>Anf. 59 PER STENMARCK (m):</pre><pre>Fru talman! En bro mellan Malmö och Köpenhamn\r\när inte bara en förbindelseled mellan två länder\r\nutan också visionen om en bättre framtid för två\r\nregioner som varit hårt prövade under de senaste\r\ndecennierna.</pre><pre>Denna vision blir förvisso inte verklig enbart med\r\nen bro mellan Malmö och Köpenhamn. Det krävs\r\nmycket annat också som kan binda samman folk på\r\nen mängd olika områden. Det gäller för industri\r\noch näringsliv. Men det gäller i precis lika stor\r\nutsträckning för universitet, forskning, turism och\r\nkultur.</pre><pre>För att möjliggöra detta har en bro en stor\r\nbetydelse. Men en dag som denna, när vi\r\nförhoppningsvis skall fatta ett historisk beslut i\r\ndenna kammare, är det viktigt att vi har klart för\r\noss att det krävs mer än så. Ingen enskild åtgärd\r\nkommer att ha så stor betydelse som just denna\r\nbro.</pre><pre>Men utvecklingen av färjetrafiken både från\r\nHelsingborg till Helsingör och framför allt från\r\nTrelleborg och Ystad till Tyskland och Polen, kan\r\nför framtiden komma att utveckla Skåne, Själland\r\noch de norra delarna av Tyskland till en\r\nframtidsregion i ett snabbt framväxande nytt\r\nEuropa.</pre><pre>Den gamle danske författaren och nobelpristagaren\r\nJohannes Vilhelm Jensen lär vid något tillfälle ha\r\nsagt att ''Asien börjar i Malmö''. Därmed gav han\r\nförmodligen uttryck för det danska gemytets\r\nkulturkrock med andra sidan av Öresund.</pre><pre>Alltför länge har detta sund, som i läget mellan\r\nMalmö och Köpenhamn ändå inte är mer än 17\r\nkilometer brett, inneburit avgörande negativa\r\nkonsekvenser.</pre><pre>I åtskilliga sammanhang är vi många som har\r\nkonstaterat att om det hade varit land i stället för\r\nhav som skilt Sverige och Danmark åt, så hade vi\r\nbyggt en väg och en järnväg för länge sedan. Ingen\r\nskulle, förmodligen, ha motsatt sig detta. Om det\r\nhade legat ett berg i vägen, så hade vi sprängt oss\r\nfram. Det har vi under årens lopp varit bra på i\r\nSverige, och det finns ingen anledning att tro att vi\r\nhade gjort på något annat sätt just här. Men nu är\r\ndet ett vattendrag på 17 kilometer, och det skiljer\r\ntvå länder åt. Då har vi i stället ägnat oss åt att\r\nutreda frågan. Det har vi gjort i över 100 år. Likväl\r\nfinns det i dag krav på fortsatta utredningar.</pre><pre>När en utredning varit klar så har det tillsatts en ny.\r\nNär denna varit klar, har den fått tilläggsdirektiv.\r\nNär utredningen har utrett även i enlighet med\r\ndessa tilläggsdirektiv, har det varit dags att börja\r\nom från början igen. Det har inte blivit bättre av att\r\nsamma hanteringsprocedur dessutom har\r\nupprepats i två länder.</pre><pre>Det är därför utomordentligt glädjande att det nu\r\nuppenbarligen finns en politisk majoritet som anser\r\natt frågan nu faktiskt har utretts tillräckligt och att\r\nvi i dag äntligen skall kunna fatta beslut.</pre><pre>Fru talman! Jag har vid åtskilliga tillfällen, inte\r\nminst i denna kammare, klagat på den\r\nsocialdemokratiska beslutsvåndan i denna fråga.\r\nLåt mig därför en dag som denna säga att\r\nkommunikationsminister Georg Andersson har,\r\nsom jag ser det, all heder av det sätt som han har\r\ndrivit frågan på fram till ett avtal med den danska\r\nregeringen och till dagens riksdagsbehandling.\r\nUtan detta handlag med frågan hade vi förmodligen\r\nfortfarande befunnit oss på utredningsstadiet.</pre><pre>Det är många fördelar som vi kan uppnå med en\r\nförbättrad närhet över Öresund. Inom närområdet\r\nfinns bl.a. universitetsstäderna Lund, Malmö,\r\nKöpenhamn och Roskilde, fyra stora sjukhus med\r\navancerad medicinsk forskning och två moderna\r\nflygplatser, som kan utgöra varandras komplement.</pre><pre>I ett område bestående av Skåne och Själland bor\r\nca 3,5 miljoner människor. Genom den vallgrav\r\nsom Öresund alltid utgjort har vi aldrig lyckats\r\nutnyttja den fördel som ligger just i denna närhet.\r\nDet är en del av detta som vi skall kunna uppnå\r\nmed dagens beslut.</pre><pre>Sverige behöver en fast förbindelselänk till\r\nkontinenten för att möjliggöra en utveckling där\r\nSkånes demografiska tyngdpunkt inte längre är 08-\r\nområdet utan Malmö--Köpenhamn.\r\nFramtidsregionen är Öresundsregionen och inte en\r\nkorridor mellan Stockholm och Uppsala.</pre><pre>Det avtal som träffats mellan den svenska och den\r\ndanska regeringen är, som trafikutskottet påpekat,\r\nen strategisk och viktig satsning inför framtiden\r\nsom också går att förena med höga miljökrav. För\r\natt följa upp detta är det också positivt att utskottet\r\nförutsätter att riksdagen, på grund av de vittgående\r\nekonomiska mandaten, skall få en årlig ekonomisk\r\nredovisning av hur projektet fortskrider, men också\r\nen avrapportering av de miljömässiga avvägningar\r\noch insatser som kommer att göras.</pre><pre>För att anspela på en tidigare debatt och ett tidigare\r\nbeslut i denna kammare skulle jag kunna säga:\r\nDetta är varken steget eller steg ett. Det är ett steg\r\nbland väldigt många, men ett synnerligen\r\nbetydelsefullt sådant.</pre><pre>Det är viktigt att inte utgå från att allt är klart i och\r\nmed att den svenska riksdagen fattar sitt beslut.\r\nMen utan detta beslut blir det aldrig någon fast\r\nförbindelse mellan Malmö och Köpenhamn. Det\r\nbeslut som fattas i dag kommer förhoppningsvis att\r\nföljas av ett likadant i det danska folketinget i\r\nmitten av augusti. Tillsammans kommer dessa båda\r\nbeslut att möjliggöra en byggstart 1993 och en\r\nfärdig förbindelse någonstans kring sekelskiftet.</pre><pre>Fru talman! Jag inledde med att citera den danske\r\nförfattaren Johannes Jensens ord om att Asien\r\nbörjar i Malmö. I dag kan vi förhoppningsvis\r\nkonstatera att Sverige är på väg att bli en aktiv del\r\ni ett nytt framväxande Europa och att Malmö och\r\nSkåne är på väg att bli den spjutspets som deras\r\ngeografiska närhet till kontinenten egentligen hela\r\ntiden berättigat till. Det beslut som riksdagen i dag\r\nstår i begrepp att fatta kommer att möjliggöra\r\ndetta.</pre><pre>Fru talman! Jag ber att få yrka bifall till\r\ntrafikutskottets hemställan i dess helhet.</pre><pre>Anf. 60 GÖSTA LYNGÅ (mp) replik:</pre><pre>Fru talman! Jag måste göra en mycket kort\r\nkommentar till Per Stenmarcks ansvarslösa tal om\r\nframtiden. Har inte Per Stenmarck hört ett ord om\r\nde problem som ett antal vetenskapsmän redovisat\r\noch som ledamöter här i kammaren timme efter\r\ntimme har repeterat! Det steg Per Stenmarck talar\r\nom är ett steg som allvarligt kommer att påverka\r\nvår framtida miljö, och det är ansvarslöst att fatta\r\nsådana beslut. Det är inte fråga om beslutsvånda.\r\nDet är fråga om beslutsansvar.</pre><pre>Anf. 61 PER STENMARCK (m) replik:</pre><pre>Fru talman! För att någorlunda föra tillbaka\r\ndebatten till ordningen vill jag påminna om att vi nu\r\ndiskuterar en vägstump på 17 kilometer. Men\r\ndenna debatt har kommit att handla om, som jag\r\nser det, allt mellan torskar och piggvar i Östersjön\r\ntill risken för en jordbävning i Malmö.</pre><pre>Det är odiskutabelt att vi har miljöproblem i Skåne.\r\nIngen skall förneka att det är på det viset. Vi har\r\ndessa problem trots att vi faktiskt fortfarande\r\nsaknar denna väg på 17 kilometer. Däremot finns\r\ndet tusentals andra broar runt omkring i Sverige\r\nsom förmodligen även för Skånes del har ställt till\r\nmed mer miljöproblem än vad denna bro mellan\r\nMalmö och Köpenhamn kommer att förorsaka.</pre><pre>En allt större del av de miljöproblem vi har, har sitt\r\nursprung utanför Skåne och i mycket stor\r\nutsträckning t.o.m. utanför vårt lands gränser. Det\r\nhindrar inte att vi även måste ta itu med våra egna\r\nmiljöproblem och i detta fall naturligtvis med\r\nbilarna och alla de föroreningar som dessa\r\nförorsakar. Men jag känner mig ganska lugn i\r\nförvissningen om att tekniken aldrig står stilla och\r\natt i stort sett varenda personbil som kör över\r\ndenna bro när den väl är färdig kommer att vara\r\nutrustad med katalytisk avgasrening.</pre><pre>Anf. 62 SIW PERSSON (fp):</pre><pre>Fru talman! Låt mig först få vända mig till Per\r\nStenmarck. Vilken respektlöshet Per Stenmarck\r\nvisar för liv! Liv är även torsk, liv är även sjögräs.\r\nVi har en skyldighet att respektera allt liv här på\r\njorden, inte bara ett eventuellt liv i en bil eller\r\nutanför den. Jorden består av människor, växter\r\noch djur. Vi har ansvar för allt.</pre><pre>I dagens debatt diskuteras frågan om bro eller inte\r\nbro och konsekvenserna av en eventuell fast\r\nförbindelse. Det är i detta sammanhang viktigt att\r\nställa sig frågan hur trafiken till och från Sverige\r\nskall planeras och ledas i framtiden. Hur skall vi ha\r\ndet med våra tåg, bilar och båtar? Hur skall\r\ntransporterna ske? Skall de ske över sundet, under\r\nsundet, genom sundet eller kanske förbi sundet?</pre><pre>Vi måste också bestämma oss för hur vi skall ha det\r\ni den södra regionen i Sverige. Hur skall det se ut i\r\nSkåne i framtiden? Vi kanske inte behöver någon\r\ntorsk, Per Stenmarck.</pre><pre>En stor brist i den debatt som förs i dag är att\r\nuppmärksamheten alltför mycket fokuseras på\r\ngårdagens tekniska lösningar. Men de problem vi\r\nmöter är morgondagens problem, och då måste vi\r\nnaturligtvis också sträva efter lösningar som bygger\r\npå morgondagens teknik.</pre><pre>Något som vi också måste komma ihåg är att\r\nkostnaderna för det vi gör inte får bli högre än den\r\nnytta vi får ut. Till dessa kostnader hör inte bara de\r\nbyggnadstekniska kostnaderna, utan även\r\nkapitalkostnaderna för exploateringar, och det är\r\nviktigt att komma ihåg, av icke förnybara resurser\r\nsom exempelvis naturtillgångar, t.ex. Skånes\r\ngrusåsar. Det är fråga om kostnader för trolig\r\nirreversibel miljöförstöring och främst risken för\r\nsänkt grundvatten på grund av grusuttag, dvs. risk\r\nför vattenbrist i Skåne.</pre><pre>Jag ställer mig frågan om det verkligen är\r\nförsvarbart att fatta ett så viktigt beslut på grundval\r\nav en så dålig utredning. Kan vi verkligen binda så\r\nmycket kapital utan att ha garantier för\r\nmotsvarande nytta? Vi vet faktiskt inte heller hur\r\nmycket det kostar.</pre><pre>Fru talman! Det var med verklig bestörtning jag\r\nläste att jordbruksutskottets majoritet fattat\r\nbeslutet att på grund av tidsbrist inte låta göra en\r\nmiljökonsekvensbeskrivning av de eventuella fasta\r\nförbindelserna över Öresund. Hur vågar man gå till\r\nbeslut i en sådan viktig fråga utan att\r\nmiljökonsekvenserna är utredda? Skall man i\r\nframtiden konstatera: Tyvärr, det blev inte som vi\r\nhade tänkt oss. Vi beklagar att grundvattnet är\r\nförstört i Skåne, men självfallet sätter vi in\r\nräddningsaktioner. Det finns inga resurser i hela\r\nvärlden som kan räcka till för att reparera när man\r\nhar förstört grundvattnet.</pre><pre>Skall man också med sorg i hjärtat acceptera att\r\nÖresund till stora delar blir så förändrat att normalt\r\nliv är omöjligt? Vi måste komma ihåg att Öresund\r\när ventilen som från Nordsjön släpper in salt\r\nsyrerikt vatten till Östersjön. Vi måste också\r\nkomma ihåg att utbytet styrs av fördelningen av\r\nhög- och lågtryck över Atlanten, och det är ganska\r\nslumpartat vilka effekter det blir och hur stor\r\nförändringen blir. Man vet inte förrän långt fram i\r\ntiden vilka dramatiska effekter det kan bli.\r\nÖstersjöns vatten byts ut på ca 30--50 år, och det är\r\nkanske först då man ser de totala effekterna.</pre><pre>Det är mycket, fru talman, som jag skulle kunna\r\noch vilja säga i den här frågan. Men många av de\r\nsynpunkter och de invändningar som jag har är\r\nredan påtalade av flera talare. Låt mig då, på grund\r\nav den förkättrade tidsbristen som vi lever med de\r\nhär sista dagarna, sluta med följande:</pre><pre>Varför agerar så många miljöexperter och\r\nvetenskapsmän? Varför är de så oroliga? Det finns\r\nallvarliga skäl till eftertanke.</pre><pre>Låt mig också, fru talman, säga att jag är för teknisk\r\nutveckling, men jag är inte för någon form av\r\nutveckling där man inte tar ansvar för sitt hanlande,\r\ndär man inte inser att det man gör kan få\r\nkonsekvenser på olika sätt och där man inte\r\nvinnlägger sig om att få konsekvenserna allsidigt\r\nbelysta.</pre><pre>Därför anser jag, fru talman, att hela frågan bör\r\nskickas tillbaka, och därför stöder jag yrkandet om\r\nåterremiss.</pre><pre>Anf. 63 HÅKAN HANSSON (c):</pre><pre>Fru talman! Vi kan ju ha olika visioner om\r\nregionen Skåne och vilken betydelse en\r\nbroförbindelse mellan Malmö och Köpenhamn kan\r\nha. Men jag tror att det är viktigt, när vi fattar\r\nbeslut i den här kammaren, att vi ändå på en rad\r\npunkter kommer ner på jorden och diskuterar\r\nverkligheten.</pre><pre>Fru talman! Jag skulle vilja ägna mina minuter åt\r\natt koncentrera debatten om en Öresundsbro till\r\nfrågan om projektets finansiella styrka, dess\r\nlönsamhet och det finansiella risktagande som\r\nprojektet kan innebära för finansiärer och,\r\nkommunikationsministern, garantigivaren.</pre><pre>Det innebär inte att jag på något sätt undervärderar\r\nde miljömässiga effekterna, men dem har många\r\nandra talare tagit upp här i dag, så dem tänker jag\r\ninte beröra.</pre><pre>De ekonomiska frågorna kring Öresundsbron\r\ntycker jag är ganska viktiga att belysa. Det kan vara\r\nviktigt inte minst av det skälet att många av dem\r\nsom är kategoriska förespråkare för en\r\nÖresundsbro i varje fall enligt egen utsago är\r\nrationella och pragmatiska människor som är\r\nintresserade av en del kalla fakta när det gäller\r\nekonomi.</pre><pre>Jag kan försäkra riksdagens ledamöter som sitter i\r\nkammaren nu -- och jag gör det med en viss insyn i\r\nhur de kommersiella och finansiella marknaderna\r\nfungerar och resonerar -- att det är inte med alldeles\r\nfull respekt och beundran man ser politiker hantera\r\ninvesteringsprojekt av den här karaktären, det må\r\nvara Öresundsbron lika väl som andra projekt.</pre><pre>Det må vara att dessa aktörer i den allmänna\r\ndebatten framstår som tillskyndare av enskilda\r\nprojekt. En helt annan sak är deras strikt\r\naffärsmässiga bedömningar av enskilda projekt när\r\ndet kommer till kritan.</pre><pre>Öresundsbron skall vara en investering. Det\r\ninnebär att projektet skall bära sina egna kostnader\r\noch på sikt ge avkastning och räntabilitet på\r\ninvesterade resurser och också förhoppningsvis på\r\nsikt ett överskott, som enligt förslaget skall\r\nfinansiera en del anslutningsvägar.</pre><pre>Det innebär vidare att projektet skall finansieras\r\nmed trafikavgifter och inte subventioneras via\r\nskattemedel. Det är intentionerna i det svensk-\r\ndanska avtalet, som vi nu har att behandla. Jag tror\r\natt det är viktigt att fastslå detta, fru talman, då jag\r\när den förste att erkänna att vi inte alltid i den här\r\nkammaren riktigt klart gör distinktionen mellan\r\ninvesteringar och utgiftsökningar i den statliga\r\nbudget- och balansredovisningen.</pre><pre>Enligt förslaget skall projekteringen och byggandet\r\nav Öresundsbron till uteslutande del ske genom\r\nupplåning på den öppna kapitalmarknaden och\r\ndärigenom likviditetsmässigt inte belasta\r\nstatsfinanserna. Som investering kommer därför\r\nockså Öresundsbrons kommersiella och\r\naffärsmässiga styrka att bedömas och analyseras av\r\npresumtiva intressenter på den finansiella\r\nmarknaden. Något annat har vi inte att vänta av\r\ndem.</pre><pre>Kapitalmarknaden kommer att bedöma\r\nbroprojektets räntabilitet med hänsyn till\r\nmarknadsbedömningar, trafikutveckling,\r\nkonkurrensförmåga för projektet, prissättning,\r\npriskänslighet och inte minst\r\nåterbetalningsförmåga.</pre><pre>I andra hand avgörs självfallet också\r\nkreditvärdigheten av den finansiella styrkan och\r\nuthålligheten hos ägarna bakom projektet, i det här\r\nfallet de båda staterna.</pre><pre>Det intressanta är -- jag riktar mig nu till\r\nkommunikationsministern, eftersom han är den\r\nende socialdemokraten som är i kammaren, och det\r\när inte dåligt -- att liknande projekt internationellt\r\nmånga gånger har baserats på utställda garantier\r\nfrån samhälle och statsmakter snarare än på\r\nprojektens direkta kommersiella affärsmässiga\r\nstyrka. Det gäller projekt i USA, det gäller\r\nEurotunneln och det gäller liknande broprojekt i\r\nJapan.</pre><pre>Min poäng är alltså att erfarenheten av sådana här\r\nprojekt, trots alla utfästelser om att de inte skall\r\ninnebära någon likviditetsmässig belastning på\r\nstatsmakterna och til syvende og sidst på\r\nskattebetalarna, tyder på att de garantiåtaganden\r\nsom trots allt finns i det här projektet förr eller\r\nsenare måste aktiveras.</pre><pre>Många gånger visar det kanske inte på det negativa\r\ni projektet, men det visar på svårigheterna att göra\r\nkorrekta analyser och kalkyler. Oftast överskattas\r\nintäktsutvecklingen, medan kostnaderna och\r\ninvesteringsnivån underskattas. Återbetalnings-\r\neller, som vi säger, pay off-tiden förskjuts framåt.\r\nJu fler osäkra faktorer som föreligger vad gäller\r\ntrafikutveckling, konkurrenssituation etc., desto\r\npåtagligare framstår projektet för\r\nkapitalmarknaden som ett utpräglat\r\nhögriskprojekt.</pre><pre>Den tredje aspekten som inte är ointressant för det\r\nhär projektet gäller kapitalmarkandens intresse\r\növer huvud taget att tillhandahålla riskvilligt\r\nkapital. Det hänger samman med den allmänna\r\ntillgången på kapital och situationen på\r\nkreditmarknaden i stort men inte minst med\r\nbehovet av och efterfrågan på kapital på andra\r\nställen när det gäller alternativa investeringar.</pre><pre>Jag måste säga att inte minst med hänsyn till vad\r\nsom har skett på kapitalmarknaden den senaste\r\ntiden och det som är kännetecknande för den\r\ninternationella kreditmarknaden just nu framstår\r\nÖresundsbron som ett högriskprojekt. Tillgången\r\npå riskvilligt kapital just nu är inte så påtaglig ute i\r\nvärlden. Den har dramatiskt försämrats. Vi vet att\r\nledande företrädare både för Riksbanken i Japan\r\noch för Deutsche Bank uttalar detta.</pre><pre>Öresundsbron är, som jag sade, ett högriskprojekt.\r\nAvtalet och de ekonomiska kalkylerna -- många\r\ntalare har varit inne på det tidigare -- bygger på\r\nålderdomliga prognoser, som i sin tur bygger på\r\noprecisa antaganden. Vi har ett betyande spann när\r\ndet gäller intäkts- och kostnadskalkylerna för detta\r\nprojekt. Det gör, fru talman och\r\nkommunikationsministern, att projektets\r\nattraktionskraft på marknaden inte är speciellt stor.</pre><pre>Det framgår också av att finansiärerna inte står i\r\nkö. För några år sedan sade talesmän för\r\nnäringslivet att bara det fattats beslut om bron,\r\nskulle de finansiera den. Det har också funnits\r\nledamöter av den här kammaren som sagt att det\r\nbehövs inga garantier, för det här kommer\r\nnäringslivet och marknaden att klara av.</pre><pre>Var finns de i dag? Tystnaden är total från\r\nnäringslivet och från de här företrädarna. Det skall\r\nman inte klandra dem för, men skälet till tystnaden\r\när sannolikt att man bedömer projektet strikt\r\naffärsmässigt, och därigenom är det inte heller så\r\nintressant.</pre><pre>Det skulle vara intressant att fråga, eftersom\r\nkommunikationsministern är här: Vilka\r\nintressenter och finansiärer är det som\r\nkommunikationsministern ser framför sig, när nu\r\ndet statliga bolaget skall bildas? Man hänvisar\r\nvisserligen till att danskarna uttalat att det måste\r\nvara ett statligt konsortium, men även om vi vill ha\r\nen statlig majoritet i bolagen kunde vi bjuda in\r\nnågra av intressenterna som delägare i dem. Men\r\nvar finns de?</pre><pre>Är det AP-fondernas nya placeringsmöjligheter\r\nsom skall användas för placering i broprojektet?\r\nFör min del tror jag inte att möjligheterna att få en\r\nbra avkastning på pensionskapitalet då är så\r\nspeciellt stora.</pre><pre>Fru talman! Jag tror att de ekonomiska kalkylerna\r\nkring detta projekt är mycket osäkra. Även om det\r\nhar bedyrats i denna debatt att detta är ett projekt\r\nsom inte skall finansieras av skattebetalarna, är jag\r\nrädd för att de garantier för projektet som krävs av\r\nstatsmakterna kommer att behöva aktiveras för\r\ndetta projekt.</pre><pre>Jag tycker också när jag lyssnar på debatten att det\r\när litet oklart vad som skall täckas av\r\ntrafikavgifterna. Ingår t.ex. den yttre ringvägen i\r\nMalmö i detta? Det framgår inte riktigt tydligt av\r\nbeskrivningarna av projektet. Vad händer om\r\nprojektets återbetalningstider förlängs etc.?</pre><pre>Fru talman! Det finns, som jag sagt, många\r\nfrågetecken omkring det här projektets ekonomi.\r\nFör min del tror jag inte att möjligheterna att hitta\r\nexterna finansiärer för detta projekt är speciellt\r\nstora, som läget ser ut i dag. Men det som oroar mig\r\när att vi i förslaget till avtal ger möjligheter för dem\r\nsom skall vara ägare till moderbolaget, i det här\r\nfallet banverket och vägverket, att fritt använda\r\ndriftmedel för att köpa aktier i moderbolaget.</pre><pre>Mot den bakgrunden infinner sig följande fråga:\r\nVad händer när det blygsamma aktiekapitalet om\r\n200 milj.kr. -- 100 milj.kr. för Sverige och 100\r\nmilj.kr. för Danmark -- snabbt har förbrukats?\r\nDetta aktiekapital är ju försumbart med tanke på\r\nden omslutning som moderbolagen skall ha. I det\r\nläget kan nytt ägarkapital behöva tillföras. Med den\r\nskrivning som jag har uppfattat i propositionen är\r\ndet fritt fram för vägverket och banverket att\r\nanvända sina ordinarie medel för att tillskjuta nytt\r\naktiekapital. Detta kommer såvitt jag förstår gå ut\r\növer andra projekt som vägverket och banverket\r\narbetar med.</pre><pre>Fru talman! Med dessa ord vill jag yrka bifall till de\r\nreservationer som Elving Andersson tidigare har\r\ngjort. Jag vill med detta säga att jag för min del trots\r\nallt tror att det beslut som riksdagen i dag fattar i\r\ndenna fråga kommer att bli lika historiskt som 1973\r\nårs beslut.</pre><pre></pre><pre>Anf. 64 JAN STRÖMDAHL (v):</pre><pre>Fru talman! Jag vill ta upp en huvudfråga och en\r\ndetaljfråga. För att undvika att upprepa alla de\r\nargument och farhågor som har presenterats här av\r\nföreträdare för centern, vänstern, miljöpartiet och\r\nfolkpartiet nöjer jag mig med att hålla mig till dessa\r\ntvå preciserade frågor.</pre><pre>Huvudfrågan är Öresundsbrobeslutets eller\r\nÖresundsförbindelsebeslutets karaktär och status.\r\nJag syftar här på regeringsbeslutet om ett avtal med\r\nDanmark och på det förväntade riksdagsbeslutet.</pre><pre>Enligt vad regeringen uttalar och vad som framgår\r\nav avtalet skall det tilltänkta projektet prövas mot\r\nländernas miljölagstiftning. För svensk del avses\r\nhärmed i första hand naturresurslagen och alla de\r\nlagar som är kopplade till den. Det innebär att\r\nregeringen har åtagit sig att -- en möjlighet som är\r\ninskriven i 4 kap. naturresurslagen -- göra en\r\nallsidig prövning av lokaliseringen och dess\r\ntillåtlighet. Detta skall alltså göras oberoende av de\r\nutredningar som har gjorts innan riksdagen nu\r\nfattar sitt beslut.</pre><pre>Vid denna lokaliseringstillåtlighetsprövning skall\r\nprövning ske bl.a. mot 2 och 3 kap.\r\nnaturresurslagen, där det bl.a. framhålls att\r\nekologiskt särskilt känsliga vattenområden -- och\r\ndit måste Östersjön räknas -- skall skyddas så långt\r\nmöjligt. Det föreskrivs bl.a. att vattenområden som\r\nhar betydelse för yrkesfisket skall skyddas mot\r\nåtgärder som påtagligt kan försvåra näringens\r\nbedrivande. Det stadgas bl.a. att behovet av\r\nområden för friluftsliv i närheten av tätorter särskilt\r\nskall beaktas.</pre><pre>Vid den här prövningen kan också det kommunala\r\nvetot, som vi har diskuterat tidigare i denna\r\nkammare, bli tillämpligt. Den framtida kommunala\r\nförsamlingen i Malmö kommun kommer alltså att\r\nha vetorätt beträffande den tilltänkta\r\nlokaliseringen. Vi har hittills aldrig diskuterat vad\r\ndetta kommunala veto innebär för projekt som\r\nockså berör kommuner utanför Sveriges område,\r\nmen det kunde vara intressant att i varje fall något\r\nfundera över om inte den berörda kommunen på\r\nden danska sidan borde ha en vetorätt på samma\r\nsätt som den svenska kommunen.</pre><pre>Riksdagen har vidare helt nyligen beslutat att det\r\nvid en sådan här prövning enligt naturresurslagen\r\nskall göras noggranna\r\nmiljökonsekvensbeskrivningar för olika alternativ,\r\näven för ett s.k. noll-alternativ. Prövningen\r\ninnefattar bl.a. att koncesionsnämnden kopplas in\r\nför att göra en grov prövning av det hela mot\r\nmiljöskyddslagen.</pre><pre>Jag går in på detta rätt noggrant, eftersom man i\r\nnågra av anförandena tidigare i dag har berört\r\ndenna aspekt men har avvisat den och sagt, att när\r\nregeringen har fattat beslutet om bron och även\r\nsedan skall fatta beslut om huruvida lokaliseringen\r\nskall tillåtas enligt naturresurslagen, är\r\nmiljöprövningen meningslös.</pre><pre>En sådan farhåga finns naturligtvis. Jag menar att\r\nvi måste ta vår miljölagstiftning på allvar. Den\r\nregering som tillträder efter valet kommer att vara\r\ntvungen att göra en noggrann prövning enligt\r\ngällande miljölagstiftning, i första hand\r\nnaturresurslagen, för att se om det är möjligt att\r\ngodkänna lokaliseringen och utformningen av det\r\ntilltänkta projektet. Ingen vet i dag hur den\r\nregeringen kommer att se ut och vilka partier som\r\nkommer att vara representerade i den. Detta ökar\r\nosäkerheten och villkorligheten i beslutet. Det\r\nillustrerar att det eventuella beslutet i riksdagen i\r\ndag måste ses som en slags avsiktsförklaring eller\r\narbetshypotes; det är alltså villkorat genom att\r\ndenna miljöprövning måste ske. Om den resulterar\r\ni att denna lokalisering inte kan tillåtas eller om en\r\nberörd kommun lägger in sitt veto, får man ju\r\nsläppa det här beslutet och det här avtalet. Då\r\n''bidde'' det ingenting.</pre><pre>Så till detaljerna i det hela. I bil. 3 i avtalet mellan\r\nSverige och Danmark står det att länderna är\r\növerens om att byggandet av förbindelsen är\r\nmomsbefriat. Min fundering är, och på den kan\r\nman kanske få svar direkt från Georg Andersson\r\nhär: När kan en regering sätta sig över en\r\nskattelagstiftning på det här sättet och bara plötsligt\r\nmomsbefria ett visst bygge? Om man nu skulle\r\nkunna göra detta, innebär det en skattesubvention\r\npå ca 1,5 miljarder kronor. Skulle inte en sådan\r\nskattesubvention behövas bättre för att se till att vi\r\nfår ett fortsatt bostadsbyggande här i landet? Vi kan\r\nkanske få svar på den frågan. Kan regeringen på det\r\nhär sättet sätta sig över skattelagstiftningen, och\r\nbehövs en subvention i den storleksordningen bäst\r\nnär det gäller detta brobygge jämfört med t.ex.\r\nbostadsbyggandet?</pre><pre>Anf. 65 Kommunikationsminister GEORG\r\nANDERSSON (s) replik:</pre><pre>Fru talman! Man har i olika sammanhang gjort\r\ngällande att frågan om momsbefrielse skulle utgöra\r\nen gigantisk subvention. Låt mig bara påpeka att\r\ndet här är ett internationellt projekt. Vi kommer att\r\nkonkurrera med färjetrafiken. Då är det rimligt att\r\nsamma villkor i fråga om moms gäller på färjetrafik\r\noch broförbindelse.</pre><pre>Anf. 66 JAN STRÖMDAHL (v) replik:</pre><pre>Fru talman! Jag hade två momsfrågor i det här\r\nsammanhanget. Det gäller dels momsen på bygget,\r\npå produktionen av den här anläggningen, dels\r\nmomsen på verksamheten. Båda dessa frågor\r\nbehandlas i avtalet. Man säger att man skall komma\r\növerens om momsen på verksamheten så\r\nsmåningom. När det gäller momsen på bygget står\r\ndet uttryckligen att det inte skall vara någon moms\r\ndär.</pre><pre>Om man då skall göra en jämförelse med\r\nfärjetrafiken undrar jag om det också är\r\nmomsbefriat att bygga hamnar för färjetrafik i\r\nHelsingborg och om det är momsbefriat att bygga\r\nfärjor på de varv där de skall byggas osv. Detta är\r\nvisserligen ett internationellt projekt, men det är\r\nväl inget som hindrar att länderna ändå tar ut moms\r\npå sin resp. andel av det här bygget?</pre><pre>Anf. 67 KJELL DAHLSTRÖM (mp):</pre><pre>Fru talman! Jag vill tacka Jan Strömdahl för att han\r\ntog upp kraven på miljöanalys. I mitt öra ringer den\r\nlovande miljöministern Birgitta Dahls löften om att\r\nhela broprojektet självfallet skall miljöprövas\r\nenligt all svensk lagstiftning, men av det har det inte\r\nblivit en tumme ens -- jo, en tumme kan vi kanske\r\nsäga -- i regeringens proposition.</pre><pre>Fru talman! Inledningsvis vill jag, när vi har glädjen\r\natt ha kvar kommunikationsministern, spinna\r\nvidare på den här lagvägen som Jan Strömdahl har\r\nvarit inne på. Enligt 1979 års trafikpolitiska beslut\r\nskall alla investeringar i infrastruktur inom\r\ntransportsektorn föregås av en samhällsekonomisk\r\nvärdering av projekten. Man brukar säga att\r\nvägprojekten skall föregås av en objektsanalys,\r\nberäkningar av restidsvinster,\r\ntrafiksäkerhetsvinster och sådant som inkluderas i\r\nen samhällsekonomisk analys.</pre><pre>Vägverket har inte, såvitt jag vet, gjort någon sådan\r\nutan hänvisar till kommunikationsdepartementet i\r\nden här frågan. Jag har hittills förgäves försökt att\r\nfå ut dessa uppgifter. Det skulle vara intressant att\r\nfå veta om man uppfyller 1979 års trafikpolitiska\r\nbeslut i riksdagen om att genomföra en sådan\r\nsamhällsekonomisk värdering.</pre><pre>Sedan till en ordningsfråga, fru talman. Det\r\nförekommer propåer om att man skall korta ner\r\nsina anföranden och att man inte skall ta repliker\r\nosv. Jag förstår irritationen från\r\nriksdagsförvaltningen, kammarkansliet osv. över\r\natt det här tar lång tid. Men det är, fru talman och\r\nkära kammarkansli, inte mitt eller\r\nbromotståndarnas fel. Felet består i att vi har fått\r\nen undermålig proposition på vårt bord. Därefter\r\nhar vi fått en dålig utskottsbehandling, och till råga\r\npå allt har ingen offentlig utfrågning skett. Tre eller\r\nfyra utskott har av tidsbrist bedömt att de inte kan\r\nsvara på den här oerhört viktiga propositionen i ett\r\nyttrande till trafikutskottet. Detta är undermåligt,\r\noch detta är konsekvensen av en dålig\r\nutskottsbehandling. Vi får då den här debatten i\r\nkammaren. Jag är ledsen, jag hade kunnat\r\nkomprimera mig mycket mer om vi hade kunnat ta\r\nupp det här uttömande på utskottsutfrågningar, i\r\nyttranden och diskussioner i olika utskott. Men\r\ndetta har körts rakt igenom på rekordtid.</pre><pre>Fru talman! Öresundsbron kan bli dess\r\nförespråkares Watergate. Hanteringen av detta\r\ngigantiska broförslag kan kanske inte i alla delar\r\nliknas vid Nixons skumraskaffärer i kontorshuset\r\nWatergate i Washington DC, men själva namnet,\r\nWatergate, gör ändå att man snuddar vid tanken.\r\nBrobygget förändrar vattenutbytet mellan\r\nÖstersjön och Kattegatt i den känsliga vattenport,\r\neller Watergate, som är Öresund.\r\nKommunikationsminister Georg Andersson står\r\nkanske inte för inbrott i något kampanjhögkvarter,\r\nmen han, regeringen och deras lakejer här i\r\nkammaren står definitivt för ett oöverskådligt och\r\nkriminellt brott mot naturen, mot Östersjön och\r\nmot människors och samhällens hälsa vid Öresund.\r\nNär han i olika sammanhang har hävdat, och han\r\nfortsätter att hävda det här i debatten dess värre, att\r\nregeringen har anlitat all tillgänglig expertis och att\r\ndenna expertis har godkänt broplanerna, så är det\r\ninte sant.</pre><pre>Som politiker från samtliga riksdagspartier har\r\npåpekat i en tämligen unik gemensam artikel i\r\nSydsvenska Dagbladet i måndags, har forskare och\r\nvetenskapsmän i en rad discipliner varnat för\r\nföljderna av ett brobygge. ''Rör inte Öresund'',\r\nsäger t.ex. professorn i marinekologi vid\r\nStockholms unversitet, Bengt-Owe Jansson. Det\r\nhar refererats till honom flera gånger tidigare här i\r\ndag. Ingen kan med bestämdhet förutse följderna\r\nav ingrepp i Öresund, menar han. Vi\r\nbromotståndare lyssnar, som man kanske kan\r\nförstå av debatten här, på vad kunskaparna har att\r\nsäga och blir lätt tunnelförespråkare när vi får klart\r\nför oss att en borrad järnvägstunnel inte alls\r\nbelastas av de uppenbara miljökonsekvenser som\r\nen bro får. En tunnel utför kanske ett lika gott\r\ntrafikarbete som en bro någonsin gör.</pre><pre>Fru talman! Jag vill tala om trafik- och\r\nsamhällsstrukturen i Öresundsområdet. Jag vill\r\npåvisa att en kombinerad bil- och\r\njärnvägsförbindelse är ödesdiger vare sig vi talar\r\nom miljö, trafik eller ekonomi. Jag vill också göra\r\nklart hur väl en borrad järnvägstunnel skulle kunna\r\nlösa många av de problem som nu belastar vår\r\nSkåneregion och även Själland på den danska\r\nsidan.</pre><pre>I de europeiska perspektivet är Öresundsområdet\r\noch de danska öarna ett ytterst miljökänsligt\r\nnålsöga mellan kontinenten och den skandinaviska\r\nhalvön. Det har flyttfåglarna alltid vetat. Det var\r\nden nordligaste regionen som de klassiska grekerna\r\nhade kännedom om. Under Hansans guldålder var\r\nhär en blomstrande handelskultur med den\r\nsjöfartstekniska utveckling som då rådde. Genom\r\nhistoriska öden kom här att bli en nationsgräns,\r\nvars barriäreffekter ytterligare förstärkts av\r\nlandtransporternas utveckling under de senaste 150\r\nåren. Även genom världskrigens förbistring har\r\nden gemensamma sydbaltiska kulturen åtskilts, och\r\nden svenska kommunikationsministern kallar\r\ndärför Öresund en vallgrav. Per Stenmarck sade\r\nockså att det har varit en vallgrav under all\r\növerskådlig tid, vilket jag knappast kan hålla med\r\nom.</pre><pre>Nu har vi ett helt nytt läge. Nationsbarriärerna\r\nupplöses, och närliggande regioner förstår mer och\r\nmer att samarbeta med varandra. Det samarbetet\r\nhoppas åtminstone jag skall utvecklas, oavsett vilka\r\nvägar den nysovjetiska EG-konstruktionen tar. Jag\r\nhoppas exempelvis kunna få läsa kongens by-aviser\r\nlika naturligt som Mälardrakarna till det skånska\r\nmorgonkaffet; i dag kommer Berlingske Tidende\r\noch Politiken till Malmö dagen efter att Presam har\r\ncentralbehandlat dem i Stockholm. Vet ni om det?</pre><pre>Tysklands enande och Polens frihetsutveckling är\r\nandra glädjande företeelser i Öresunds närområde.\r\nDet breddar onekligen det skånska perspektivet.\r\nHandel och resande kommer att kunna ta många\r\nfler vägar till och från Skandinavien än dem man är\r\nhänvisad till genom efterkrigstidens koncentration\r\nmot Hamburg.</pre><pre>I det nya Europa som växer fram spelar järnvägen\r\nåter en central roll. Enbart i EG finns beslut om\r\njärnvägssatsningar på 1 100 miljarder svenska\r\nkronor. I det lilla Schweiz satsar man så mycket som\r\n110 miljarder på avancerade järnvägar\r\nföreträdesvis i tunnlar för att bli kvitt\r\nlastbilstrafiken och undvika hotande\r\nmiljökatastrofer. Biltrafikens avgaser hotar\r\nnämligen den jordbindande skogen i\r\nalplandskapets sluttningar. Dör skogen kommer\r\nenorma jordskred att kunna begrava hela dalar, och\r\nSchweiz blir ett kalfjäll.</pre><pre>Vilka slutsatser, fru talman, bör vi i Sydbaltikum\r\ndra av denna nya europeiska utveckling? Ja, jag har\r\nsvårt att se att det skulle vara att vi skall fullfölja\r\ndet europeiska motorvägseländet genom vår redan\r\nalltför försurade och miljödrabbade\r\nÖresundsregion. Om Schweiz riskerar att bli ett\r\nkalfjäll är hotet mot Skåne en form av nordisk\r\nöken. Den logiska konsekvensen är ju tvärtom att\r\nÖresund får bli en stoppbock för motorvägarna och\r\ni stället får bilda inkörsport till ett nytt ekologiskt\r\nEuropa, oavsett från vilken sida man kommer. Då\r\när det borrade järnvägstunnlar och moderna,\r\nrenade färjor som vi skall satsa på. Gör vi inte det\r\nutan bygger vidare på efterkrigstidens slösande\r\nmotorvägskultur drar vi på oss den lastbilstrafik\r\nsom kontinentens länder är i färd med att befria sig\r\nfrån genom satsningarna på högkvalitativa\r\njärnvägsnätet.</pre><pre>Jag avstår från att upprepa den förödande kritik\r\nsom vi riktat mot broplaner ur klassiskt naturvårds-\r\noch miljöperspektiv. Den kritiken har, tycker jag,\r\nbl.a. Roy Ottosson redan framfört kunnigt och väl.\r\nJag vill i stället uppehålla mig vid några avgörande\r\ntrafiktekniska och regionplanemässiga faktorer,\r\nsom enbart de dömer ut broprojektet.</pre><pre>Åkare, speditörer och transportarbetare är alla\r\növerens om att Öresundsbron inte betyder ett\r\nskvatt för deras verksamhet. Skall man använda\r\nden för Europatrafiken, på väg eller järnväg,\r\ntvingas man till en omväg på 17 mil över Stora Bält,\r\nså länge man inte bygger en motsvarande\r\nförbindelse över Femer Bält, och det finns det inget\r\nsom helst beslut om, även om det finns en vänlig\r\nskrivning i den bilaterala avtalstexten. Den danska\r\nvägföreningen har dock lanserat vad jag vill kalla\r\nen högerextremistisk lösning med enbart en\r\nmotorvägstunnel under Femer Bält. Skulle denna\r\nplan förverkligas vore katastrofen för\r\nMalmöområdet och de danska öarna fulländad.\r\nLångtradarna skulle få en orimlig konkurrensfördel\r\ngentemot tågen, som skulle tvingas gå hela\r\nomvägen över Jylland. Även om\r\nlångtradarchaufförer behöver lagstadgad vila och\r\nbäst får det på de långa färjelinjerna mellan Skåne\r\noch Tyskland skulle konkurrensen driva upp en\r\nmycket omfattande lastbilstrafik genom Danmark.\r\nDetta kanske även om ingen fast förbindelse\r\nkommer till stånd över Femer Bält, eftersom\r\nlångtradarna kan anpassa sig bättre än\r\njärnvägstrafiken. Samtidigt tvingas, som vi har hört\r\nhär, SJ och DSB att avtalsmässigt betala 150\r\nmilj.kr. per år för nyttjanderätten av\r\nÖresundsbron, vare sig man får transportunderlag\r\neller inte.</pre><pre>Både svenska och danska sjöfartstekniker har\r\ngenom datorsimuleringar kommit fram till krav på\r\nett seglingsfritt spann på minst 500 meter för\r\nsamtidig passage av stora oceangående fartyg i båda\r\nriktningar. I dag har man bara räknat med 330\r\nmeter. Ingen vågar säga att tunga godståg samtidigt\r\noch i båda riktningar skall kunna befara ett 500\r\nmeter brett spann. Något sådant exempel finns inte\r\nnågonstans i världen. Av denna anledning talas det\r\nom reglering av tågtrafiken som en lösning, vilken\r\nnaturligtvis ytterligare försämrar järnvägens\r\nkonkurrenssituation. Problemet med för stor rörlig\r\nlast i beräkningssammanhang är för övrigt redan\r\nkänt från Store Bält-förbindelsen, där man just av\r\ndenna anledning tvingats borra en järnvägstunnel\r\nparallellt med den 70 meter höga högbron.\r\nFörvecklingarna med övriga Östersjöländer som\r\nhindras i sin passage genom Öresund har andra\r\ntalare tagit upp.</pre><pre>Anslutningsvägar och anslutningsjärnvägar till\r\nbron är ytterligare ett sorgligt och halvt bortglömt\r\nkapitel. På Amager förekommer allt envisare lokal\r\nkritik mot att motorvägarna kommer att slå sönder\r\nmiljön än värre än vad som redan är fallet med\r\nstörningarna från storflygplatsen Kastrup. Enligt\r\nen obekräftad uppgift är de danska\r\nsocialdemokraterna nu så splittrade att de skulle\r\nvara beredda att genomföra en snabbutredning av\r\nen borrad järnbanetunnel.</pre><pre>Malmö kommer att bli insnärjd av en enorm\r\nasfalts-, stål- och betonggördel, kantad med\r\nsupermarknader, Eurostopp och liknande\r\nmiljöstörande etableringar. Tyvärr har inte\r\ntillräckligt många malmöbor och än mindre deras\r\nföreträdare insett att drömmen om Europabron\r\nkan bli en mardröm med en enorm trafikapparat för\r\nen återvändsbro till Själland, som nu fortfarande är\r\nen ö. Store Bält-förbindelsen har ju gått i stå och\r\när för närvarande åratal försenad enligt vad man nu\r\nberäknar. Det mest makabra inslaget i denna vid\r\ndet här laget sorglustiga historia är påhittet att\r\nbygga en sju kilometer lång s.k. citytunnel under\r\nMalmö för att knyta samman centralstationen med\r\nbron.</pre><pre>Projektet är kostnadsberäknat till 5 miljarder\r\nkronor, och förslaget framförs på största allvar. Att\r\ntunneln behövs om man bygger bron förstår jag\r\nmen det är ändå ett stilla vansinne som visar att\r\nbroprojektet är helt fellokaliserat. För dessa 5\r\nmiljarder kronor skulle man ju i stället få hela den\r\nsvenska delen av en tunnel direkt till Kastrup från\r\nMalmö central -- om man drog den åt rätt håll vill\r\nsäga. Om bron men inte citytunneln byggs tvingas\r\nalla tåg -- det är en viss risk för det från ekonomisk\r\nsynpunkt, eller hur? -- till en mils rundkörning\r\nkring hela Malmö för att komma upp på bron. Jag\r\nhoppas att kammarens ärade ledamöter känner till\r\nnågot om Malmös stadsgeografi. Malmö central\r\nriskerar då att bli utan de nya och dyra snabbtågen,\r\nsom i stället går direkt från Lund via den nya\r\nstationen Malmö Syd och Kastrup. Malmöborna\r\nborde inse att detta kan vara katastrofalt för\r\nstadens möjligheter till vital pånyttfödelse. Risken\r\när ju uppenbar, ärade ledamöter på Skånebänken --\r\natt staden kommer att vittra inifrån och ut när stora\r\ninvesteringar läggs ute på den skånska myllan i\r\nstället för på förnyelse av områdena kring centralen\r\noch inre hamnområdet. Det är för mig en gåta att\r\ningen av de tongivande Malmöpolitikerna har\r\ninsett denna fara. De Malmöpolitiker som yttrat sig\r\nhär talar som om det fortfarande var 1960-tal; man\r\nhar en mycket luddig uppfattning om de här\r\nsakerna och förstår inte sitt eget bästa. Vi tycker\r\nfrån miljöpartiet att de företrädarna för Malmö är\r\nsorglustiga, både lokalt och här i riksdagen.</pre><pre>I det bilaterala avtalets motivtext står att bron är till\r\nför att skapa en gemensam arbets- och\r\nbostadsmarknad i Öresundsregionen. Med mina\r\nutgångspunkter motsätter jag mig en sådan\r\nmålsättning, för vilken förbindelse man än må\r\nskapa. Skall det dessutom ske via en bilbro kommer\r\ndet miljöbelastade och tidskrävande\r\ntransportarbetet att öka totalt sätt. Människor\r\ntvingas mer eller mindre in i denna gemensamma\r\npendlingsregion och får, som i alla\r\nmetropolregioner i världen, tillbringa en stor del av\r\nsin vakna tid i buss- och bilköer. Färden blir ofärd,\r\nlångtifrån välfärd. Städer som Roskilde,\r\nKöpenhamn, Malmö och Lund har medeltida\r\nstadskärnor. De är redan gastkramade av\r\ncirkulerande och parkerande bilar. Det finns inget\r\nutrymme för en ytterligare ökning av denna\r\nbiltrafik.</pre><pre>En allvarlig farhåga är också att busstrafiken\r\nkommer att gynnas på bekostnad av den önskvärda\r\nökningen av tågtrafiken. Trafik från Söderslätt i\r\nSkåne kommer regionalt att ha lättare att leta sig\r\nupp på bron via väg än järnväg. Busscharter av\r\nolika slag kan förväntas ta en stor del av trafiken.\r\nDenna farhåga gäller särskilt om inte citytunneln\r\nkommer till utförande. Pågatågstrafiken får ju då\r\nen föga attraktiv säckstation i Malmö Central.\r\nKravet från resenärer norrifrån med destination\r\nKastrup, Köpenhamn eller bortom blir ju rimligen\r\natt tågen inte skall gå in och vända vid Malmö\r\nCentral. Uppfylls inte detta krav kommer bussar att\r\nta marknadsandelar även norrifrån i Skåne och\r\nSydsverige.</pre><pre>Herr talman! Ett kulturellt och ekonomiskt\r\nsamarbete, som också motiverar avtalet, kan\r\ndock -- menar jag -- vara till gagn för båda folken.\r\nInnan nationsgränsen och de utvecklade\r\nlandtransporterna kom till har regionen -- som jag\r\ntidigare berörde -- samverkat ekonomiskt och\r\nkulturellt. Det kan inte vara fel att återuppliva\r\ndenna historiska bas för samverkan, men det kan\r\nske på helt andra sätt än med en bilbro. Carl Frick\r\noch jag föreslår i motion T92 att man utreder det\r\nalternativ som vi kallar miljölänken. Förslaget\r\nhar -- som allt annat i detta misshandlade ärende --\r\navslagits på ett summariskt vis. Jag skall därför nu\r\nredovisa detta alternativ.</pre><pre>Mellan Hamburg och Malmö byggs en högklassig\r\nelektrifierad och dubbelspårig järnväg med borrade\r\ntunnlar för enbart tåg under Öresund och Femer\r\nBält. Från Malmö är avståndet till Hamburg bara\r\n36 mil, eller litet drygt halva sträckan Stockholm--\r\nMalmö. Med svenska snabbtåg klaras alltså färden\r\npå två timmar med stopp i Kastrup, Köpenhamn\r\noch Lübeck. Denna bana förtjänar att kallas\r\nmiljölänken. Den skulle nämligen ge tågen\r\neffektiva konkurrensfördelar gentemot bilar,\r\nbussar, lastbilar, flygbåtar, svävare, helikoptrar och\r\nkortdistansflyg på och kring denna sträcka.\r\nMiljölänken skulle medföra att de\r\nfossilbränsledrivna trafikslagen mer eller mindre\r\nslås ut. Undantaget är förstås bilfärjetrafiken\r\nHelsingborg--Helsingör, som i stället blomstrar,\r\noch direktfärjorna Skåne--Tyskland. Någon ren\r\nbilförbindelse byggs nämligen inte, utan bara en\r\nren järnvägsförbindelse.</pre><pre>Den rena järnvägsförbindelsen kan förväntas\r\nreducera den långväga lastbilstrafiken väsentligt.\r\nDen ger flygplatsen Kastrup direkt spårförbindelse\r\nsåväl med Skåne som Köpenhamn och övriga delar\r\nav Sverige och Danmark. Detta torde i södra\r\nSkandinavien reducera pendlingstrafiken både på\r\nväg och i luften och ge motsvarande ökning för\r\ntågen. Kostnaden för hela miljölänken torde inte\r\növerstiga kostnaderna för enbart Öresundsbron\r\nmed anslutningar. Man talar ju om en kostnad\r\nuppemot 40 miljarder kronor. För den summan\r\nskulle man utan vidare klara både borrad tunnel i\r\nÖresund och Femer Bält och en elektrifiering av\r\növrig järnväg mellan Malmö, Köpenhamn och\r\nHamburg.</pre><pre>Tunnlarna borras längs en rät linje från Saab-\r\nKockumsområdet under Saltholm till Kastrup.\r\nLängden blir 20 kilometer. Förutsättningarna för\r\nkontinuerlig s.k. fullortsborrning är särdeles\r\ngynnsamma i södra Öresund, eftersom det mäktiga\r\noch lättbearbetade kalksedimentet ger bättre\r\nförutsättningar än t.ex. vid Store Bält, där ett lager\r\nmed lera och morän för närvarande har stoppat\r\nborrningarna. Man bör observera att\r\ntunnelvolymerna bara är en tredjedel av de\r\nvolymer som man i den s.k. nollösningen skall\r\nmuddra från sundets botten -- tre i stället för nio tio\r\nmiljoner kubikmeter. Kalkstenen kan för övrigt\r\nmalas ned och spridas över våra försurade sjöar --\r\ndet kanske är ett tips. En reservhållplats anläggs\r\ndolt under Saltholm. Från den nybyggda men\r\nnedlagda och utbjudna -- det lär för närvarande\r\nvara en jakt på köpare i USA -- Saab-fabriken går\r\njärnvägen helt enkelt i markplanet via Malmö\r\nvästra bangård längs det befintliga industrispåret in\r\ntill Malmö Central. Man behöver inte bygga ned\r\ndetta i en tunnel under Malmö Central. Det finns\r\nsådana idéer, men det finns ingen anledning att göra\r\ndet. I direkt anslutning till den nuvarande\r\nsäckstationen byggs en ny terminal mellan\r\nposthuset och stationsbyggnaden. Biltrafiken\r\nmellan hamnområdet och stadskärnan kan klaras\r\ngenom någon bro eller kort tunnel -- dock inte i\r\nläget vid Skeppsbron, där troligen bara gång- och\r\ncykeltrafik bör klaras i ett tråg under järnvägen.</pre><pre>På detta vis kan faktiskt nedläggningen av Saab-\r\nfabriken påpassligt utnyttjas. Anläggningen har en\r\nutomordentlig placering för prefabricering av de\r\nmantelelement som behövs till tunnlarna. Detta i\r\nsundet redan utfyllda område kan också användas\r\nför övrig tunnelanknuten verksamhet. Området\r\nkan efter byggtiden återställas för bostäder -- som\r\nmalmöborna helst vill ha --, mindre\r\ntillverkningsindustri och kontor. Kockums\r\nfritidsanläggning ligger alldeles intill och blir en\r\nutomordentlig tillgång för tunnelarbetarna på deras\r\nfritid under flera års arbete.</pre><pre>Herr talman! Med särskild hänvisning till min\r\nmotion T92 yrkandena 2 och 3 yrkar jag bifall till\r\nreservation 1, som tre partier står bakom.</pre><pre>I och med att Malmö Central med den borrade\r\njärnvägstunneln får genomgående tåg mellan\r\nSjälland, Köpenhamn, Kastrup och övriga Skåne\r\nstimuleras uppbyggnaden av gamla och nya\r\njärnvägar i hela landskapet. I en solfjäder runt\r\nMalmö och Lund från väster kan nämnas nya\r\nvästkustbanan genom Landskrona och\r\nHelsingborg -- med den nya knutpunkt som nyss\r\nhar invigts --, en ny bana till Höganäs och -- som\r\nplanerat -- en tunnel under Hallandsåsen, förstås.\r\nDen gamla banan Lund--Svanlöv--Åstorp--\r\nÄngelholm skall självfallet med pågatåg -- tösatåg,\r\nsom vi ibland säger -- fortsätta att verka för den\r\nregionala trafiken. Vi har den befintliga södra\r\nstambanan, eventuellt skall vi satsa på en ny bana\r\nLund--Hörby--Kristianstad. Man bör bygga upp\r\nden gamla Simrisbanan med länk till Lund.\r\nYstadsbanan skall elektrifieras -- som alla andra\r\nbanor --, naturligtvis med direktförbindelse till\r\nKöpenhamn och Bornholm. Dubbelspår mellan\r\nMalmö och Trelleborg är en självklarhet och\r\neventuellt också en ny bana till Skanör--Falsterbo\r\nvia Vällinge -- och stoppa för Guds skull bygget av\r\nväg 100. Denna nya bana skulle med fördel kunna\r\ngå genom Limhamn på den s.k. Sillabanan. Om alla\r\ndessa banor byggs ut får i stort sett alla Skånes 33\r\nkommuner järnvägsförbindelse med varandra. Det\r\ninnebär att kollektivtrafiksandelen i Skåne bör\r\nkunna komma upp i nivå med Göteborgs 30 % och\r\nStockholms 50 % -- eller däremellan -- av den totala\r\npersontrafiken. Detta skulle kunna ske till en\r\nkostnad på några miljarder. Det kan lätt inlemmas\r\ni den stora planen för järnvägsinvesteringar i\r\nSverige. Den planen står miljöpartiet för. För\r\ndenna plan har vi också nu fått en viss respons från\r\nde flesta partier i riksdagen. Det är -- jämfört med\r\nMälardalens investeringar -- ett rättvisekrav att\r\nmotsvarande investeringar fastställes för Skåne.</pre><pre>Herr talman! Jag har nu sakligt argumenterat mot\r\nbroprojektet och dessutom redovisat en trafik- och\r\nmiljömässigt överlägset -- för att inte säga\r\noslagbart -- alternativ, nämligen den s.k.\r\nmiljölänken mellan Malmö och Hamburg. Jag har\r\näven tidigare i olika sammanhang framfört kritiken\r\nmot kommunikationsministerns låsning vid\r\nbroalternativet och framför allt hans oförmåga att\r\nsakligt argumentera för detsamma. När man för\r\nfram tunnelalternativet sakligt och motiverat får\r\nman, utan några hållbara ekonomiska antaganden\r\neller kalkylförutsättningar, svaret att det inte\r\nekonomiskt håller. Jag har inte heller i dag hört\r\nnågra sådana. Det framförs mest som en\r\nbesvärjelse. Georg Andersson säger att det är\r\nfascinerande att man kan bygga en sådan här stor\r\nbro. I TV-programmet Miljöbilder sade han -- med\r\nett lån från industriförbundets senaste kampanj --\r\natt det är ett lyft för Sverige. Men av någon\r\noutgrundlig anledning ser han samtidigt inte\r\nsärskilt glad ut.</pre><pre>När jag under våren bad att få förklarat hur\r\ntaxepolitiken skulle bedrivas fick jag till svar att det\r\nskulle framgå av propositionen, vilket det\r\nsannerligen inte gjorde. I stället förs det fram som\r\nett ledande motiv för förslaget att frågan om bron\r\nhar utretts så länge att man inte kan utreda den\r\nlängre och att vi av den anledningen nu måste fatta\r\nett beslut. Tydligen skall detta ske helt oberoende\r\nav utredningarnas kvalitet genom åren och\r\noberoende av att utredningarnas resultat ibland\r\nändå har visat på stora svårigheter med detta\r\ngigantiska broprojekt. En del svårigheter har man\r\nfått stoppa i Malmöhus läns styrelses lådor på grund\r\nav att de inte passade in. Man tar sig för pannan.</pre><pre>Herr talman! Varför är det nu så bråttom att fatta\r\ndet här beslutet om bron? Är riksdagen möjligen en\r\nlekstuga för Georg Anderssons personliga prestige\r\ni sammanhanget? Vill han kunna skriva på sin\r\ngravsten att han drev igenom beslutet om ett\r\nbrofiasko?</pre><pre>Danskarnas stöd för bron är kanske på väg att\r\nrämna, vilket jag har nämnt tidigare. I alla\r\nhändelser tänker man på danskt håll inte fatta något\r\nbeslut i folketinget förrän möjligen den 14 augusti,\r\noch då kommer man kanske att tveka på grund av\r\ndet nära förestående svenska valet -- vad vet jag?</pre><pre>Är Georg Andersson rädd för att de sakliga\r\nargumenten skall hinna upp hans\r\nskygglappsförsedda expressbeslut? Har\r\nkommunikationsministern otillbörliga kopplingar\r\ntill bilindustrin och näringslivet efter samma\r\nmönster som Kjell-Olof Feldt? Hur stort är, Jan\r\nAndersson, det egentliga stödet inom\r\nsocialdemokratin för denna halsstarriga låsning vid\r\nden mest miljöfientliga lösning man kan tänka sig?\r\nHemma i Lund liksom i Helsingborg är hela\r\narbetarkommunen mot bron. Hur är det med\r\nkvinnorna, ungdomarna, broderskaparna och\r\nfacken? Detta frågar jag mig, och jag kommer i den\r\nmån jag behöver att delta aktivt med repliker under\r\nresten av den här debatten.</pre><pre>Herr talman! Jag yrkar bifall till samtliga\r\nmiljöpartiets reservationer och följer därmed Roy\r\nOttossons tidigare yrkande. I första hand stöder jag\r\nliksom Roy Ottosson och flera andra talare\r\nåterremissyrkandet.</pre><pre></pre><pre>Anf. 68 JAN ANDERSSON (s):</pre><pre>Herr talman! Frågan om en Öresundsbro, en bilbro\r\növer Öresund, har föregåtts av en långvarig och till\r\nstora delar polariserad debatt. Anhängarna till en\r\nbro har beskrivit den som en tulipanaros, som löser\r\ni stort sett alla problem som finns i regionen. Det är\r\nnaturligtvis inte sant. Bron har emellertid också, av\r\ndem som varit motståndare till den, beskrivits som\r\nen katastrof huvudsakligen för miljön.</pre><pre>Jag skulle inte vilja gå så långt som till att säga att\r\nen bilbro över Öresund skulle vara en katastrof för\r\nområdet, men den får tillräckligt stora negativa\r\nkonsekvenser för miljön i ett redan hårt ansträngt\r\nområde. Därför är en tunnel att föredra.</pre><pre>Enligt propositionen är ett argument för en bilbro\r\natt den ur kommunikationssynpunkt för oss\r\nnärmare Europa. Det är knappast sant. Det är bara\r\natt titta på kartan och konstatera att om man skall\r\nkomma ned till Europa, är den närmaste vägen att\r\nåka från södra delen av Skåne ner till Tyskland, till\r\nRügen och Rostock, eller att åka från Ystad ner till\r\nPolen. Det är den närmaste vägen. Inte ens om man\r\nväljer vägen över Danmark kommer en bilbro över\r\nÖresund att vara den närmsta vägen. Fortfarande\r\när H--H-leden, dvs. leden mellan Helsingborg och\r\nHelsingör, närmare. Där har man för övrigt också\r\ngjort stora investeringar i terminaler och nya färjor\r\nför att kunna förbättra kommunikationerna.</pre><pre>Nu sägs det att det skulle gå snabbare att färdas\r\növer bilbron än att ta färjan över H--H-leden. Men\r\nför dem som färdas långt och som då och då\r\nbehöver ta en paus -- det behöver man ju när man\r\nfärdas långt ned till kontinenten -- är det naturligt\r\natt göra det just på färjan. Även om man i\r\nframtiden skulle färdas över en bro skulle det bli\r\nnödvändigt med pauser, och bron kommer därmed\r\ninte att innebära någon tidsvinst för de personer\r\nsom färdas ned till kontinenten.</pre><pre>Talet om de dåliga förbindelserna över Öresund är\r\nbara delvis sant. Det stämmer inte när det gäller\r\nden norra delen av Öresund. Där finns i dag mycket\r\ngoda förbindelser.</pre><pre>När man kommer över Öresund till Danmark\r\nbefinner man sig på en ö, och man kan ta sig vidare\r\ntill ytterligare en ö via en bro och via en tunnel ner\r\ntill Lolland. Men sedan är det stopp, sedan finns\r\ningen förbindelse.</pre><pre>Det sägs i propositionen att danskarna har lovat att\r\narbeta för en fast förbindelse över Femer bält.\r\nAllvarligt talat tror jag inte att det är särskilt\r\nrealistiskt att danskarna kommer att arbeta särskilt\r\naktivt för detta. Jag tror att danskarna har ett\r\nintresse av att få trafiken att gå över Danmark, över\r\nbron och tunneln över Stora bält och Lilla bält. Det\r\när ett danskt intresse.</pre><pre>Det tyska intresset av att satsa på de\r\nväginvesteringar som en fast förbindelse över\r\nFemer bält innebär är i dag också minimalt med\r\ntanke på de stora investeringar Tyskland måste göra\r\nmellan de västra och östra delarna av landet.</pre><pre>Det är alltså inte särskilt troligt att en förbindelse\r\nsnart blir av över Femer bält.</pre><pre>Då återstår en lokal förbindelse mellan Malmö och\r\nKöpenhamn, där förbindelserna i dag är dåliga, det\r\nskall jag villigt erkänna. Detta beror mycket på att\r\nman nere i den regionen har väntat på ett brobeslut\r\noch varit synnerligen inaktiv när det gäller\r\ninvesteringar som skulle kunna förbättra\r\nförbindelserna.</pre><pre>Vidare är det inte heller, med tanke på dagens\r\ntrafiksituation i Köpenhamn och trafiksituationen i\r\nMalmö--Lundområdet, särskilt välbetänkt att\r\nbygga en förbindelse som ytterligare stimulerar\r\nbiltrafiken. Man skulle i stället vidta\r\ninfrastrukturåtgärder som försvårar biltrafiken.\r\nDet hade varit bättre med en spårbunden\r\nförbindelse.</pre><pre>Tunnelalternativet avfärdas väldigt snabbt av\r\nekonomiska skäl. Det är naturligtvis svårt att över\r\nhuvud taget göra ekonomiska bedömningar i fråga\r\nom både bron och tunneln. Jag kan bara konstatera\r\natt Öresundsdelegationerna inte var lika tvärsäkra.\r\nDen danska Öresundsdelegationen var tvärtom\r\nganska optimistisk om att en tunnel skulle löna sig\r\nmed den avskrivningstid på 30 år som\r\nberäkningarna var gjorda på. Om man hade\r\növerfört den svenska delegationens beräkningar till\r\nen avskrivningstid på 50 år skulle även det gå ihop.\r\nAlla har alltså inte varit lika kategoriska som man\r\nnu är i propositionen.</pre><pre>Det avgörande skälet mot en bilbro är trots allt\r\nmiljökonsekvenserna, bl.a.\r\nvattengenomströmningen. Det har i dag talats\r\nmycket om detta. Vi kan konstatera att experterna\r\när oeniga om den s.k. nollösningen. De som har\r\nförordat en nollösning bygger sitt resonemang på\r\nen teoretisk modell. Detta är att spela hasard med\r\ndet viktiga liv som finns i Öresund och Östersjön.</pre><pre>En annan miljökonsekvens är de föroreningar\r\nbilismen orsakar i luften och vattnet. Det har också\r\ni detta sammanhang talats om någon form av\r\nnollösning. Man säger då att detta projekt ger\r\nupphov till ny biltrafik som ger negativa\r\nkonsekvenser men att andra åtgärder då måste\r\nkompensera för detta. Men räcker den ambitionen\r\ni det område där vi har de suraste jordarna och där\r\nskogsdöden är som störst? Nej, givetvis inte.\r\nAmbitionen borde vara att miljön i västra Skåne\r\nskall förbättras avsevärt. Den medvetenheten finns\r\nförmodligen -- annars hade väl inte\r\nMiljödelegationen västra Skåne tillsatts.</pre><pre>Anhängarna till en bilbro brukar säga om trafiken\r\növer bron att de inte är märkvärdigt, vare sig man\r\nräknar med att 6 000 eller 8 000 bilar skall gå över\r\nbron på ett dygn -- vi vet inte vilken av siffrorna som\r\nkommer att bli den riktiga. Men det är ju inte det\r\nsom är det intressanta. Det konstaterar\r\nÖresundsdelegationen, och det sägs också i\r\npropositionen. Det intressanta är hur en bilbro\r\npåverkar det samlade trafikflödet i hela regionen.\r\nPå vilket sätt påverkar detta biltrafiken i hela\r\nregionen? Trots allt utredande har ingen förutom\r\nMiljödelegationen västra Skåne undersökt de\r\naspekterna, och delegationens analys visade att det\r\nblir fråga om stora negativa konsekvenser. Det är\r\nalltså fråga om motorvägar runt Malmö, där det\r\nkommer att etableras verksamheter som i sin tur\r\ninnebär ytterligare biltrafik och ytterligare\r\nluftföroreningar.</pre><pre>Med tanke på detta har ett antal socialdemokrater\r\nfrån nordvästra Skåne och från Kvinnoförbundet,\r\nSSU och broderskapsrörelsen väckt motioner i\r\ndenna fråga, och vi har sagt att man borde göra en\r\nmiljökonsekvensanalys innan man fattar beslut om\r\nvilket förbindelsealternativ som är det bästa.\r\nAnalysen skall dels på ett bättre sätt än vad som i\r\ndag har gjorts undersöka miljöfrågorna, bl.a.\r\nvattengenomströmningen, dels göra en samlad\r\nbedömning av hur trafikutvecklingen i regionen\r\npåverkas av olika alternativ. Detta skall alltså göras\r\ninnan ett beslut fattas.</pre><pre>Vi hade tänkt lägga fram ett eget yrkande med\r\ndenna innebörd, men vi fann sent omsider att våra\r\nmotioner omfattas av reservation nr 1 i\r\nbeslutsunderlaget, och vi kommer att yrka bifall till\r\ndenna reservation.</pre><pre>Vi kommer också att yrka bifall till reservation nr 2\r\nsom gäller avtalet. Vi vill emellertid göra en\r\nmarkering. Det finns en passus som rör\r\nskattebetalarna som vi faktiskt inte kan ställa oss\r\nbakom. Vi tror att bron kan finansieras via avgifter.\r\nI en passus i reservationen sägs att skattebetalarna\r\nkommer att drabbas hårt. Det är ologiskt att hävda\r\natt en bilbro inte skulle gå ihop ekonomiskt och att\r\nskattebetalarna får träda in i efterhand och att\r\nsamtidigt hävda att en tågtunnel klarar sig\r\nekonomiskt. Jag vill markera att vi inte står bakom\r\nden passusen. För övrigt stöder vi således\r\nreservation nr 1 och 2.</pre><pre>Anf. 69 KJELL--ARNE WELIN (fp) replik:</pre><pre>Herr talman! Jan Andersson uttrycker mycket som\r\njag ställer mig bakom. Det gäller i stort sett allt.\r\nDäremot säger han att han inte tror att miljön\r\nkommer att hamna i en situation som kan närma sig\r\nkatastrof. Det kanske jag inte heller tror, men, Jan\r\nAndersson, när det gäller miljön finns det ingen\r\nsom egentligen kan säga vad som händer när den\r\nhär bron väl är ett faktum. Om det blir katastrof\r\neller ej vet vi inte. Däremot vet vi att det kommer\r\natt bli en mycket försämrad miljö. Eftersom Jan\r\nAndersson visar så stor klokhet när det gäller att\r\nförbättra beslutsunderlaget, begärde jag replik för\r\natt visa att osäkerheten inför framtiden är\r\nutomordentligt stor.</pre><pre>Jan Andersson sade vidare att experterna är oeniga\r\nnär det gäller vattengenomströmningen. Det är inte\r\nalls så. Experterna är oerhört eniga om att man inte\r\nkan garantera någonting i framtiden. Man vet\r\nfaktiskt inte vad som händer när man förändrar\r\nvattengenomströmningarna i Öresund. Om Jan\r\nAndersson eller någon annan kan visa på en enda\r\nexpert på det här området som är beredd att\r\ngarantera att det inte kommer att bli några\r\nkonsekvenser för vattengenomströmningen i\r\nÖstersjön, skulle jag vara mycket tacksam. Trots\r\nidogt letande har jag inte lyckats hitta en enda\r\nsådan expert.</pre><pre>Avslutningsvis sade Jan Andersson att han tror att\r\nbron kan självfinansieras via avgifter. Det är en\r\ndröm, och det finns redan tillräckligt mycket\r\nunderlag för att man skall sluta ha sådana drömmar.</pre><pre>Anf. 70 KJELL DAHLSTRÖM (mp) replik:</pre><pre>Herr talman! Om jag förstod Jan Andersson rätt så\r\nkommer han och som han säger vi -- jag hoppas att\r\nvi innebär nästintill 156 socialdemokrater -- att yrka\r\nbifall till reservationerna nr 1 och 2, rätta mig om\r\njag har fel. Detta gläder mig oerhört. Det innebär\r\natt det finns politiker i kammaren som visar\r\npersonlig integritet i politiken. Det krävs politisk\r\nråg i ryggen för att stå upp för sina åsikter. Jag\r\ntycker att det är en strongare linje än att i alla\r\navseenden hålla sig till något slags partipiska eller\r\npartilinje. Jag utvecklar detta litet grand för att\r\nförklara min egen inställning och min tidigare\r\nframställning.</pre><pre>Miljöpartiet de gröna har kongressbeslut på att\r\nsäga nej till både förbindelse över och under\r\nÖresund. Jag har alltid hyst uppfattningen att en\r\nborrad järnvägstunnel troligen efter utredning kan\r\nvisa sig vara den bästa lösningen för förbindelser via\r\nÖresund, och jag har hävdat det. Alla vet att jag\r\nhar den uppfattningen, och jag fortsätter att hävda\r\nden här. Men det krävs som sagt politisk råg i\r\nryggen för att framföra sina åsikter gentemot stora\r\npartier. Jag vill med detta visa uppskattning för Jan\r\nAndersson och hans inlägg.</pre><pre>För övrigt vill jag korrigera mitt yrkande något. Jag\r\nyrkade nämligen bifall till det som Roy Ottosson för\r\nvår del yrkat bifall till, vilket inte innefattar vår\r\nreservation nr 9 om ekonomisk kompensation till\r\nSJ. Vi kan hoppa över den.</pre><pre>Anf. 71 JAN ANDERSSON (s) replik:</pre><pre>Herr talman! Jag får tacka Kjell Dahlström för de\r\nvänliga orden.</pre><pre>Jag vet inte om det framgick av mitt anförande men\r\njag avsåg att yrka bifall till reservation nr 1 och 2.</pre><pre>Till Kjell-Arne Welin vill jag säga att vi är överens\r\ni sak såvitt jag förstår. Det är bara så att jag inte\r\ntycker om överdrifter i debatten. Därför sade jag\r\natt jag inte vill ta ordet katastrof i min mun. Jag tror\r\natt en bilbro kommer att medföra negativa\r\nkonsekvenser för ett område som redan är hårt\r\nbelastat ur miljösynpunkt. Det är min uppfattning,\r\noch det tycker jag räcker.</pre><pre>När det gäller vattengenomströmningen är det bara\r\natt läsa innantill. Det finns ett antal experter som\r\nsäger att en nollösning inte är möjlig, och det finns\r\nen del andra som säger att det är möjligt på\r\nteoretiska grunder. Det är en teoretisk modell, och\r\ndet betonar vi också. Så ser faktiskt verkligheten ut.\r\nBristen är att vi faktiskt inte vet, eftersom vi bara\r\nhar en teoretisk modell.</pre><pre>Anf. 72 KJELL-ARNE WELIN (fp) replik:</pre><pre>Herr talman! Det är egentligen hårklyverier som vi\r\nhåller på med nu, Jan Andersson. Jag tycker dock\r\natt det är oerhört viktigt att man markerar att det\r\nfinns en osäkerhet inför framtiden när det gäller\r\nmiljön och vattengenomströmningen. I dag kan\r\nman inte säga om det kommer att bli si eller så. Man\r\nkan bara tro på olika sätt.</pre><pre>Jag delar helt den uppfattning som framfördes. Det\r\när mycket glädjande att Jan Andersson som\r\nsocialdemokrat yrkar bifall till reservation nr 1 och\r\n2. Jag hoppas att han får med sig många\r\npartibröder.</pre><pre>Anf. 73 INGELA MÅRTENSSON (fp):</pre><pre>Herr talman! Jag är inte någon bromotståndare.\r\nJag anser tvärtom att det är mycket positivt att\r\nbygga broar mellan människor antingen det gäller\r\nrent andligt eller bokstavligt. Jag har svårt att tro\r\natt människor i grunden är emot brobyggen. Om ett\r\nbrobygge innebär stora risker för att\r\nvattenströmmar i ett mycket känsligt sund\r\nförändras, muddring kommer att medföra\r\nförändringar för naturen på ett mycket negativt\r\nsätt, biltrafiken kommer att öka i en tid då\r\nkoldioxidutsläppen står för de största bidragen till\r\nluftföroreningarna och alla är överens om att dessa\r\nutsläpp måste minskas, kostnaderna blir så stora att\r\nde kommersiella intressena och broförespråkarna\r\ninte kan garantera att bron kan finansiera sig själv\r\nutan att staten måste gå in med garantier i ett läge\r\ndå statens finanser är mycket ansträngda, kan jag\r\ninte ställa mig bakom ett beslut om att bygga den\r\nbron.</pre><pre>Trafikutskottets betänkande har inte övertygad mig\r\nom att hänsynen till miljön har tillvaratagits på ett\r\ntillfredsställande sätt. Jag är således inte beredd att\r\nlämna fullmakt till regeringen att fortsätta\r\nförhandlingarna om bron och på det viset lämna\r\ncarte blanche till Georg Andersson, särskilt inte\r\nefter det inlägg som Georg Andersson hade i\r\ndebatten på förmiddagen. Jag tycker inte att\r\nkommunikationsministerns inlägg gav tecken på att\r\nman verkligen bekymrar sig om miljön i\r\nregeringen.</pre><pre>För tolv år sedan blev jag för första gången invigd i\r\nturerna kring brofrågan. Jag var på ett årsmöte i\r\nLund då den internationellt kände professorn i\r\nkulturgeografi Torsten Hägerstrand höll ett\r\nanförande och redogjorde för de olika turerna och\r\ngjorde en samhällsvetenskaplig analys av\r\nbrofrågan. Hans slutsats var att det inte var\r\nsamhällsvetenskapligt försvarbart att bygga en bro.\r\nFör mig var det en mycket övertygande\r\nredovisning.</pre><pre>Vad har då hänt under de senaste 10--15 åren som\r\ngör att det är så angeläget just nu att bygga en bro?\r\nMiljömedvetandet är mycket större i dag än det var\r\nför 10--15 år sedan. Luftföroreningarna är ett\r\nallvarligt problem, som vi inte kan lösa genom att\r\nstimulera till ännu mer biltrafik. Dessutom har\r\nintegrationen i Europa och sammanslagningen av\r\nÖst- och Västtyskland inneburit att helt nya\r\nresvägar har öppnat sig. Det verkar inte som om\r\nbroförespråkarna bryr sig särskilt mycket om de\r\nförändrade möjligheterna och hoten. De stirrar sig\r\nblinda på att alla svenskar och norrmän skall resa\r\ngenom Danmark till vilket pris som helst, till priset\r\nav en försämrad miljö och höga kostnader. Det\r\nkommer också påverka att västkusten som är\r\nmycket känslig och mycket drabbad av\r\nluftföroreningar. Vi kommer att få en ökad trafik\r\npå västkusten. Inte minst med tanke på de djupa\r\nspår luftföroreningarna har satt i skogarna på\r\nvästkusten kan man inte heller ställa sig bakom en\r\nsådan stimulans som bron skulle innebära.</pre><pre>Jag har också hört påståenden om att om man är\r\nmotståndare till bron så skulle man vara för en\r\nisolationistisk hållning. Man skulle då anse att vi\r\nskall vara oss själva nog här i Sverige och att vi skall\r\nisolera oss med vattnet. Jag tror inte alls att det\r\nstämmer. Tidigare talare har t.ex. jämfört Öresund\r\nmed berg. Det går inte att jämföra på ett sådant\r\nsätt. Vattnet utgör också ett kommunikationsmedel\r\noch ett sätt att ta sig fram. Vi är i dag inte isolerade.\r\nDet finns förbindelser mellan Danmark och\r\nSverige. När man hör broförespråkarna tala verkar\r\ndet som om sådana förbindelser inte existerar. Det\r\nverkar som om man tror att sundet består av en\r\nBerlinmur som plötsligt skall raseras. Det är dock\r\ninte en verklighetsbeskrivning, åtminstone inte en\r\nsom jag kan ställa mig bakom.</pre><pre>När vissa broförespråkare, framför allt från\r\nMalmöregionen, talar om att man skall slå ihop\r\nMalmö och Köpenhamn och forma en Örestad, ser\r\njag det också litet som en illusion. Det gäller olika\r\nkulturer. Vi har i dag ett kulturutbyte, men jag tror\r\natt det är en illusion att inbilla sig att det skall bli en\r\nenhet.</pre><pre>Med det underlag vi har i dag kan jag inte ställa mig\r\nbakom och förespråka att regeringen skall gå vidare\r\nmed ett brobygge.</pre><pre>Anf. 74 MAGGI MIKAELSSON (v):</pre><pre>Herr talman! Vad kan en Öresundsbrodebatt angå\r\nen västerbottning? Det vill jag ta ett par minuter av\r\nkammarens tid i anspråk för att tala om.</pre><pre>En bro över Öresund kommer att få konsekvenser\r\nockså för oss som bor i Västerbotten eller andra\r\nNorrlandslän. Det gäller t.ex. kostnaderna. Jag\r\nförutsätter, trots vad som sägs, att bron kommer att\r\nkosta skattemedel i en eller annan form -- statliga\r\neller kommunala. Det är kostnader som förstärker\r\ntendensen att stora samhällsinvesteringar\r\nkoncentreras till södra och mellersta Sverige -- i\r\ndetta fall södra Sverige. Utifrån principen att vi\r\nbara har en kaka att dela på måste detta innebära\r\natt nödvändiga satsningar i norra Sverige får stå\r\ntillbaka. Vi har nyligen haft en uppslitande debatt\r\nom inlandsbanan. Då ansågs kostnaderna för\r\nfortsatt drift och framtida investeringar vara\r\noöverkomliga att klara för socialdemokrater och\r\nmoderater, trots att dessa kostnader jämfört med\r\ndetta projekt är en spottstyver.</pre><pre>Det gäller också miljöeffekterna -- dels de\r\nstorskaliga skador på miljön som en ökande trafik\r\noch stora trafikanläggningar orsakar, dels skador på\r\nmikronivå för livet i havet och på land. Jag kan inte\r\nförstå, Georg Andersson, hur en bro över Öresund\r\nkan förenas med de målsättningar om en bra\r\ntrafikmiljö och en bra miljö i övrigt som riksdagen\r\nbeslutade om i enlighet med den trafikpolitiska\r\npropositionen år 1988. Det har sagts flera gånger i\r\ndag och det är oomtvistligt att den här bron\r\nkommer att medföra ökad trafik i ett område som\r\när allvarligt skadat av nedsläpp och försurningar.\r\nJag har själv varit i södra Sverige och Skåne och sett\r\nurlakningen i jordlagret. Man är där nere på pH-\r\nnivåer som är mycket allvarliga, och enligt vissa\r\nforskare riskeras en total kolaps.</pre><pre>Till de allvarligaste invändningarna mot\r\nÖresundsbron hör de som handlar om hotet mot\r\nÖstersjöns överlevnad. Östersjön är ett hotat hav\r\näven utan ett brobygge. Därom råder det inga\r\ntvivel. De låga salthalterna och den ringa\r\ngenomströmningen, som nämnts av flera talare före\r\nmig, är problem som borde leda till kraftfulla\r\nåtgärder för att förbättra situationen. I stället är\r\nman nu eventuellt beredd att satsa på ett brobygge.</pre><pre>Nu kommer jag till det som gäller oss som bor i\r\nnorra Sverige. Östersjön är den livsmiljö där\r\nlaxen -- den naturproducerande och den odlade --\r\nlever, innan den går tillbaka till de Norrlandsälvar\r\ndär den föddes. Under ett antal år har man satsat\r\ntid och pengar för att bygga upp de stora och\r\nlivskraftiga laxstammar som en gång fanns i dessa\r\nområden. Ett antal stora projekt är på gång i\r\nNorrbotten och Västerbotten och även längre ned\r\nutefter kusten. Man har arbetat med att skapa\r\nförutsättningar för att varje älv skall kunna\r\nåteruppbygga de laxstammar som är artegna. De\r\nskall där kunna leva ett naturligt liv och\r\nreproducera sig av egen kraft. Östersjön är en\r\nnödvändig del i laxens livscykel. Om Östersjön\r\nförstörs kommer laxen inte att kunna leva vidare.</pre><pre>Dessa satsningar görs också för att öka turismen.\r\nFisketurismen är en viktig näring för\r\nNorrlandslänen och utgör en ökande del av\r\nturismen. Av en undersökning SCB har gjort för\r\nfiskeristyrelsens räkning framgår att 2,2 miljoner\r\nmänniskor fritidsfiskat under det senaste året. 42 %\r\nav dessa har fiskat i åar och älvar. För oss i norra\r\nSverige är detta en icke föraktlig del av turism. Vi\r\när rädda om den och vi vill inte se den förstöras.</pre><pre>Om en bro över Öresund innebär att miljön i\r\nÖstersjön ytterligare försämras och kanske t.o.m.\r\nfår till resultat att Östersjön dör -- det finns tecken\r\nsom tyder på det -- rycker man undan benen för det\r\nväxande fritidsfisket och försvårar en positiv\r\nturismutveckling i Västerbotten och övriga\r\nNorrlandslän.</pre><pre>Därför är en bro över Öresund en angelägenhet\r\nockså för oss som bor i norra Sverige. Därför finns\r\ndet också i Västerbotten en kraftig opinion mot en\r\nbro över Öresund.</pre><pre>Efter alla argument som har förts fram här i dag är\r\ndet svårt att tro att det över huvud taget skall finnas\r\nnågon som är beredd att ta det här beslutet i dag.\r\nJag skulle vilja vädja till fler socialdemokrater än\r\nJan Andersson att stödja reservation 1 och 2.\r\nFrågan om den här bron behöver utredas\r\nytterligare.</pre><pre>Anf. 75 PAUL CISZUK (mp):</pre><pre>Herr talman! Debatten hittills har klargjort att\r\nÖresundsbron är en mycket stor miljöfara och att\r\nbroförespråkarna blundar för detta. Man blundar\r\nockså för de försvarspolitiska aspekterna. Broar är\r\nav stor militärstrategisk betydelse, och transporter\r\nblir alltmer betydelsefulla för försörjningen i kris\r\noch krig. Men i propositionen sägs ingenting om\r\nbrons försvarspolitiska betydelse. Det görs det inte\r\nheller i det betänkande vi har på bordet. Jag\r\nförsökte förgäves få försvarsutskottet att yttra sig.\r\nMen majoriteten ville inte när det kom till kritan.\r\nVarför? I försvarsutskottet hade vi tid. Vi var\r\nfärdiga med vårt stora betänkande om\r\nförsvarspolitiken.</pre><pre>Inte heller massmedia har tagit upp\r\nförsvarsaspekterna i anslutning till en eventuell\r\nÖresundsbro. Det som finns på detta område är\r\nÖCBs yttrande den 20 november 1987 över\r\nbetänkandet SOU 1987:41 och en upprepning av\r\ndetta med anledning av den svensk-danska\r\nÖresundsdelegationens betänkande 1989. På\r\nmotsvarande sätt finns två yttranden med likartat\r\ninnehåll från överbefälhavaren av den 30 november\r\n1987 och den 23 maj 1989.</pre><pre>I regeringens sammanställning av remissyttranden,\r\nDs1988:39, refereras dessa yttranden från försvaret\r\nmycket summariskt.</pre><pre>Mot den här bakgrunden, dvs. regeringens och\r\nförsvarsutskottsmajoritetens försök att förtiga\r\nförsvarsproblemet, måste jag ta upp tiden med att\r\nnågot lyfta fram dessa yttranden från ÖCB och ÖB.\r\nDet räcker inte med att bara konstatera att\r\nmyndigheterna sammanfattningsvis inte avstyrker\r\nbroföretaget. Man måste se vad det kostar ur\r\nförsvarssynpunkt att genomföra brobygget.</pre><pre>Överbefälhavaren visar på att ett brobygge kräver\r\nkompenserande försvarsåtgärder. Jag citerar:</pre><pre>''En fast förbindelse över Öresund får under inga\r\nförhållanden oförstörd disponeras av en eventuell\r\nangripare. Den måste därför förses med\r\nförstöringsanordningar. Beredskapsåtgärder måste\r\nvidtagas för försvar respektive förstöring av\r\nförbindelsen.''</pre><pre>Min fråga till broförespråkarna blir då: Hur skall\r\nförsvaret ordnas? Har det kostnadsberäknats?</pre><pre>Försvar kan inte vara alldeles lätt. Hur skyddar\r\nman sig mot ubåtstorpeder och kryssningsmissiler?\r\nVi kan inte minera hela Öresund. Sundet skall\r\nhållas öppet enligt internationella konventioner.\r\nHar vi råd att köpa in och sätta upp antimissilskydd\r\ntyp Patriot? Nej, försvar av bron är inte realistiskt.\r\nDet måste bli fråga om att förstöra bron. Det tror\r\njag att vi kan klara, men vi måste göra det ganska\r\ntidigt i en kris, medan vi ännu har kontroll över\r\nlandfästet. Det är väl känt vad det betydde i andra\r\nvärldskriget att tyskarna missade att spränga bron\r\növer Rhen vid Remagen.</pre><pre>ÖB säger vidare att en redan utbyggd\r\nförsvarsanläggning måste flyttas. Har regeringen\r\nkostnadsberäknat detta?</pre><pre>Som tredje punkt tar ÖB upp frågan om tillgången\r\npå fartyg. ÖB behöver i kris och krig många av de\r\nnuvarande färjorna för militära transporter och\r\nminutläggning. Hur skall detta klaras om minst tre\r\nav de nuvarande färjelinjerna försvinner? Skall\r\nfärjor läggas i malpåse? Vad kostar det?</pre><pre>ÖB påpekar vidare: ''Om bron förstörs genom\r\nfientlig bekämpning kan förflyttningar av vissa\r\nsjöstridskrafter samt större handelsfartyg mellan\r\nVästerhavet och Östersjön försvåras.''</pre><pre>Egentligen innebär det att västkust och östkust kan\r\nbli isolerade. Det är inte särskilt bra i en\r\nkrigssituation.</pre><pre>ÖB nämner även de folkrättsliga aspekterna, som\r\njag räknar med att andra ledamöter från mitt parti\r\nkommer att ta upp i den fortsatta debatten.</pre><pre>Så till yttrandet från Överstyrelsen för civil\r\nberedskap. Överstyrelsen skriver:</pre><pre>''Följande synpunkter betraktas därvid som\r\ngrundläggande för ÖCBs uppfattning om en god\r\ncivil beredskap.</pre><pre>--  En god civil beredskap förutsätter en stark\r\nsamhällsekonomi, där basen utgörs av ett\r\nlivskraftigt näringsliv med förmåga att anpassa sig\r\ntill nya situationer. Sådana situationer kan vara\r\nkrissituationer då samhällets funktionsförmåga\r\nställs på svåra prov. En teknisk/ekonomisk\r\nutveckling som stärker samhällsekonomin och\r\nnäringslivet är därför positiv. Den ökade sårbarhet\r\noch störkänslighet en sådan utveckling eventuellt\r\nmedför måste dock beaktas och motverkas genom\r\nolika åtgärder, vilka i sig kan kräva särskilda\r\nekonomiska resurser.</pre><pre>--  Den civila beredskapen gynnas i hög grad av om\r\nman inom olika samhällssektorer eftersträvar så\r\nflexibla och så litet sårbara lösningar som möjligt.\r\nInom transportsektorn innebär det att många olika\r\nkommunikationssätt och många olika\r\nkommunikationsvägar är att föredra framför ett\r\neller ett fåtal kommunikationsval. Ur\r\nsårbarhetssynpunkt är en tunnel att föredra framför\r\nen bro och i Öresundsfallet ett nordligt läge att\r\nföredra framför en sträckning Malmö--\r\nKöpenhamn. Det är bättre att separera järnvägs-\r\noch landsvägstransporter än att ha dem ihop.</pre><pre>Inom näringslivet pågår en internationalisering och\r\nen integrering mellan olika länder som kräver allt\r\nsnabbare och effektivare transportmöjligheter. En\r\nfast förbindelse skulle i jämförelse med nuläget\r\nsannolikt ge snabbare transporter till kontinenten\r\noch därmed kunna stimulera näringslivet och\r\nförbättra Sveriges konkurrenskraft. Den största\r\neffekten skulle dock sannolikt vara av\r\nregionalpolitisk karaktär genom att en mer\r\nsammanhållen Öresundsregion skapas. Den ger\r\nförutsättningar för bl.a. en gemensam arbets- och\r\nbostadsmarknad och är troligen en god stimulans\r\nför utvecklingen i sydligaste Sverige. För Sveriges\r\nekonomiska utveckling skulle en fast förbindelse\r\nsålunda sannolikt vara positiv. Den\r\ntyngdpunktsförskjutning av näringslivet mot\r\nsydspetsen av Sverige som detta medför kan dock\r\nha vissa negativa effekter ur beredskapssynpunkt.</pre><pre>Fasta förbindelser via Öresund kommer -- om de\r\ngenomförs -- att påverka hela\r\ntransportinfrastrukturen långt utanför\r\nSkåneregionen. Transporttekniskt kommer\r\njärnvägens konkurrenskraft troligen att öka.\r\nKonsekvenserna för sjöfarten och hamnväsendet\r\nhar inte närmare berörts i betänkandet. Det enda\r\nsom diskuteras är effekterna för färjorna i\r\nÖresundsregionen. Enligt ÖCBs uppfattning torde\r\nminskningen av antalet färjor med stor sannolikhet\r\nvara underskattad. En fortsatt färjedrift kommer\r\ndessutom att vara mycket känslig för prisrelationen\r\nbro--färja.</pre><pre>Fasta förbindelsen kommer att medföra ökad\r\növerflyttning av transporter från sjöfart till järnväg,\r\nmen framför allt till landsvägstransporter -- om\r\nmotorvägen byggs. En överflyttning av transporter\r\nfrån sjöfart till järnväg skulle naturligtvis\r\nytterligare försämra möjligheterna för en redan\r\nhårt pressad sjöfarts- och hamnnäring. Enligt flera\r\nbedömningar är handelsflottan redan i dag för liten\r\nför att klara Sveriges sjötransporter i ett kris- eller\r\nkrigsskede. En bro är mycket sårbar och kommer\r\nsannolikt inte att vara i funktion vid ett neutralitets-\r\neller krigsläge.</pre><pre>De olika förslagen till fasta förbindelser ställs mot\r\nett basalternativ som är den nuvarande\r\nfärjetrafiken. Är detta rättvisande? Man bör\r\nbetänka att nuvarande färjestandard har utvecklats\r\nunder hotet av ett eventuellt kommande brobygge.\r\nEn klar inriktning på färjeförbindelser under en\r\nlängre tid skulle sannolikt medföra både bättre,\r\nsnabbare och i hårt väder fungerande\r\nfärjeförbindelser.</pre><pre>Bro/tunnelförslagen via Öresund ställs inte i\r\nrelation till ett alternativ med utvecklad färjedrift\r\ntill Danmark och framför allt Tyskland. Måhända\r\nfinns stora fördelar i ett sådant alternativ från både\r\nkostnads-, energi- och miljösynpunkt.</pre><pre>ÖCB anser sammanfattningsvis de positiva\r\neffekterna av fasta förbindelser via Öresund\r\nsannolikt vara så stora för svenskt näringsliv att --\r\näven om förutsättningarna för den civila\r\nberedskapen försämras -- det inte finns tillräckliga\r\nmotiv att avstyrka förslagen.</pre><pre>Den strukturförändring för näringslivet som blev\r\nföljden måste dock följas och särskilda åtgärder\r\nkan från beredskapssynpunkt bli påkallade.</pre><pre>Allvarligare är de negativa effekterna för\r\nnuvarande färjetrafik samt för svensk sjöfart och\r\nhamnväsende. Dessa effekter är så allvarliga mot\r\nbakgrund av sjöfartens nuvarande kritiska situation\r\natt särskilda åtgärder kommer att bli nödvändiga\r\nför att säkerställa Sveriges behov av sjötransporter\r\nunder kris och i en neutralitets- eller krigssituation.\r\nHur stora kostnader detta kommer att medföra kan\r\ni dag inte bedömas. Till detta får ÖCB återkomma\r\ndå ett slutligt beslut är aktuellt''.</pre><pre>Nu är det aktuellt med ett slutligt beslut, om jag har\r\nförstått saken rätt. ÖCB framhåller mycket tydligt\r\nden ökade sårbarhet som bron medför, även om\r\nman menar att bron är så värdefull för vårt\r\nnäringsliv att man inte kan avstyrka förslaget, utan\r\ni stället bör ta kostnaderna för kompensatoriska\r\nåtgärder på grund av den ökade sårbarheten. Min\r\nfråga till regeringen blir: Har man beräknat vad\r\ndessa försvarsåtgärder kostar?</pre><pre>Sedan dessa yttranden från ÖB och ÖCB avgavs\r\nhar en majoritet forcerat fram ekonomisk\r\nanpassning till EG och beslutat att ansöka om\r\nmedlemskap. Detta betyder ytterligare\r\narbetsfördelning inom näringslivet, så att vi blir\r\noerhört beroende av fungerande just-in-time-\r\nkommunikationer med Västeuropa. Dessa\r\nkommunikationer skall nu i mycket stor\r\nutsträckning kombineras till en enda bro.\r\nFärjekapacitet försvinner. Denna enda bro\r\nkommer i en krissituation att sprängas eller skjutas\r\nbort på några sekunder.</pre><pre>Herr talman! Är detta beredskapshänsyn i\r\nsamhällsplaneringen? Är detta BIS, som vi med\r\nlock och pock försöker få kommunerna att ta? I\r\nförsvarssammanhang är man överens om att\r\nberedskapshänsyn i samhällsplaneringen som regel\r\nblir billigare än att i efterhand söka hitta på\r\nkompensationsåtgärder. Har man inom\r\nkommunikationsdepartementet beräknat vad det\r\nkommer att kosta med de extra försvarsåtgärder\r\nbron kräver, nämligen att hålla färjor och\r\nhamnterminaler i malpåse?</pre><pre>(forts.)</pre><pre>Beslut om samlad votering</pre><pre>Beträffande pågående ärende, trafikutskottets\r\nbetänkande TU31, samt de på föredragningslistan\r\nnärmast upptagna ärendena, trafikutskottets\r\nbetänkande TU35, bostadsutskottets betänkanden\r\nBoU20, BoU12 och BoU22, beslöt kammaren på\r\nförslag av talmannen att de skulle företas till\r\navgörande i ett sammanhang sedan debatten i dessa\r\närenden avslutats.</pre><pre></pre><pre>4 § (forts.) Fast förbindelse över Öresund\r\n(forts. TU31)</pre><pre>Anf. 76 GRETHE LUNDBLAD (s):</pre><pre>Herr talman! Under flera år har jag på nära håll i\r\nSkåne följt diskussionerna och utredningsarbetet\r\nom fasta förbindelser över Öresund. Från att ha\r\nvarit total motståndare till fast förbindelse i detta\r\nsammanhang har jag kommit fram till att en\r\nförbindelse som inte stör den känsliga vattenmiljön\r\ni Öresund och som inte ökar det redan kraftiga\r\nluftföroreningsproblem som finns på båda sidor om\r\nÖresund bör kunna accepteras.</pre><pre>Efter flera års intensivt arbete med frågorna kring\r\nÖstersjöns miljö, internationellt, nordiskt och\r\nnationellt svenskt, vet jag dock att livet under\r\nvattenytan i egentliga Östersjön, i Öresund och i\r\nKattegatt, är starkt hotat. Det är hotat av utsläpp\r\nmen också genom att utbytet av saltblandat resp.\r\nbräckt vatten har störts allvarligt samt av den starkt\r\nökande trafiken nära kusterna. Är det då underligt\r\natt man reagerar när en proposition om en bro --\r\nsom enligt många forskare kommer att störa\r\nvattengenomströmningen -- tar så pass lätt på\r\nmiljöfrågorna? Man förklarar också ganska frankt\r\natt 8 000--9 000 bilar per dygn skall åka över bron.\r\nDet är faktiskt en ökning med 50 % i förhållande till\r\ndet antal som i dag fraktas med färjorna. Detta\r\ntrots att Miljödelegationen Västra Skåne har\r\nutnämnt trafikens föroreningar till det allvarligaste\r\nmiljöproblemet i västra Skåne. Så gott som alla\r\ntrafikorganisationer och miljöorganisationer har\r\nockså avstyrkt avtalsförslaget, på grund av att det\r\nvar för dåligt underbyggt vad gäller\r\nmiljökonsekvenser och i viss mån även vad gäller\r\nekonomiska konsekvenser. Vi ser också att många\r\nav Sveriges havsforskare varnar för brobygget.</pre><pre>Man skulle kunna tänka sig att frågan ändå kunde\r\nlösas, om det gjordes en ordentlig prövning ur\r\nmiljösynpunkt innan projektet påbörjades, där\r\nman tog hänsyn till alla de svårigheter som kan\r\nfinnas. Men jag har blivit starkt oroad av att man i\r\npropositionen endast nämner en miljöprövning\r\nenligt, som det står, naturresurslagen. Vi har\r\nnyligen haft en stor debatt här i kammaren om\r\nmiljöpolitiken. Där har vi faktiskt sagt att man bör\r\npröva sådan mänsklig verksamhet som kan vara\r\nmiljöfarlig enligt både miljöskyddslagen och\r\nvattenlagen. Kommunikationsministern har\r\nnyligen själv sagt att all mänsklig verksamhet är\r\nmiljöfarlig. Jag tycker nog att denna bro i allra\r\nhögsta grad kan ge aningar om att det här kan\r\nfinnas faror.</pre><pre>Man måste också fråga sig vad det tilläggsarbete\r\nsom det sägs skall till för att anpassa bron mer till\r\nmiljön kommer att innebära. Vad har muddring för\r\ninverkan på vattenlivet? Vad betyder en konstgjord\r\nö i en känslig vattenström? Nej, jag är inte\r\növertygad av det som har utlovats när det gäller\r\nmiljöprövningen. Därför har jag skrivit en motion\r\ndär jag har begärt att man skall stärka\r\nmiljöprövningen. Därför tänker jag också rösta\r\nmed reservation 1 och 2.</pre><pre>Jag har också i en motion tagit upp frågan om de\r\nrent folkrättsliga problemen. Utrikesutskottet har\r\nlugnat mig på den punkten. Det finns inga krav på\r\nen konsultation med andra stater. Ändå säger\r\nutrikesutskottet att man bör underrätta andra\r\nstater om beslutet om ett brobygge.</pre><pre>Jag måste ändå säga att vi ofta står i denna talarstol\r\noch i varma ordalag talar om Östersjösamarbetet\r\noch om det nordiska samarbetet. När vi håller på\r\nmed ett stort projekt, som alla andra länder i\r\nÖstersjöområdet och i Norden kan ha synpunkter\r\npå, tycker jag att det är självklart att vi måste ha en\r\ndiskussion med dem innan vi går att fatta beslut.</pre><pre>Nu hinner vi inte med det. Men jag hoppas att\r\nkommunikationsminstern kan lova mig att vi efter\r\ndet att beslut har fattats kommer att ta kontakt med\r\nandra Östersjöstater och nordiska stater för att med\r\ndessa öppet diskutera hur man kan utforma en\r\nförbindelse, så att den inte stör vare sig\r\ntrafikförhållanden eller miljö. Jag tror att det är\r\nmycket viktigt.</pre><pre>Men, som sagt, på grund av rådande osäkerhet\r\nkring miljöprövningen kan jag inte stödja\r\nutskottsmajoritetens skrivning. Jag tänker alltså\r\nrösta för reservationerna 1 och 2.</pre><pre>I detta sammanhang vill jag också passa på att säga\r\natt det inte är länge sedan -- vi hade ju en\r\nmiljödebatt här i riksdagen den 3 juni --\r\nmiljöpartiet och folkpartiet i en särskild reservation\r\nunderströk att vad naturen långsiktigt tål skall vara\r\nstyrande för vilka verksamheter som skall tillåtas.\r\nDärför förvånar det mig att dessa partier i dag, med\r\ntanke på nyss nämnda reservation, är beredda att\r\nutan vidare fatta beslut om en verksamhet där\r\nmiljöpåverkan enligt många miljöforskare är\r\nbetydande.</pre><pre>Anf. 77 KJELL DAHLSTRÖM (mp) replik:</pre><pre>Herr talman! Det gläder mig att också Grethe\r\nLundblad deklarerar att hon kommer att rösta för\r\nreservationerna 1 och 2. Jag har dock ett par frågor\r\ntill Grethe Lundblad.</pre><pre>Först och främst finns det i den här debatten sedan\r\ni morse ett återförvisningsyrkande, som skulle\r\nkunna innebära att riksdagen tar ansvar för\r\nsituationen och således verkligen kräver en\r\nnoggrannare behandling av det här ärendet innan\r\nvi fattar ett verkligt överlagt beslut. Det finns alltså\r\nmöjigheter att återförvisa ärendet om en tredjedel\r\nav kammarens närvarande ledamöter stöder ett\r\nsådant yrkande. Jag vill gärna veta hur Grethe\r\nLundblad ser på detta med att stöda det framställda\r\nåterförvisningsyrkandet.</pre><pre>Så något om Grethe Lundblads anslag som hon\r\ngjorde allra sist i sitt anförande och som var riktat\r\nbl.a. mot oss i miljöpartiet. Enligt Grethe\r\nLundblad skulle vi vara beredda att utan någon\r\nmiljöprövning medverka till ett beslut. Jag förstår\r\ninte riktigt vad Grethe Lundblad därmed menar,\r\nom hon avser tunnelförslaget eller vad det nu kan\r\nvara. Men om det gäller tunnelförslaget, vill jag\r\nframhålla att vi bara har krävt en utredning av det\r\nförslaget. Vi säger nämligen bara att\r\ntunnelförslaget inte har blivit lika brett utrett som\r\nförslaget om en kombinerad bil- och järnvägsbro.</pre><pre>Jag vill alltså gärna höra vad Grethe Lundblad\r\negentligen menar med sitt anslag mot miljöpartiet\r\noch, i viss mån, även mot folkpartiet.</pre><pre>Anf. 78 GRETHE LUNDBLAD (s) replik:</pre><pre>Herr talman! Jag har inte sagt att jag tänker rösta\r\nför framställda återförvisningsyrkande. Jag har\r\nnämligen erfarenhet här i riksdagen av hur det kan\r\nbli i sådana sammanhang. Om man begär\r\nåterförvisning av ett ärende och det trots allt finns\r\nen betryggande majoritet i det utskott som får\r\ntillbaka förslaget i fråga, innebär det bara att\r\nförslaget återkommer nästa dag i samma skick. Jag\r\ntycker att det är en onödig omgång.</pre><pre>I stället tycker jag att det är bättre att vi genom vårt\r\nagerande i dag försöker pressa på, så att vi tvingar\r\nalla berörda myndigheter att göra en mycket\r\nnoggrann miljöprövning av det här förslaget. Det\r\nkan ju leda till att man upptäcker att ändringar\r\nmåste göras.</pre><pre>I övrigt, som jag tidigare har sagt, accepterar jag\r\nnumera en fast förbindelse över Öresund. Jag\r\nhoppas att den rejäla prövning som kan bli av ur\r\nmiljösynpunkt kan bidra till att vi får till stånd en\r\nförbindelse som inte skadar miljön. Vidare hoppas\r\njag att alla myndigheter som har att arbeta med den\r\nhär prövningen är så pass ärliga att de, om bro- och\r\ntunnelförslaget skulle visa sig vara mycket starkt\r\nmiljöstörande, överväger att enbart bygga tunnel.\r\nJag har en stark tilltro till myndigheterna och deras\r\närlighet på detta område. Vad som förutsätts är att\r\ndet görs en rejäl miljöprövning. Det är på den\r\npunkten som jag har varit osäker.</pre><pre>Anf. 79 KJELL DAHLSTRÖM (mp) replik:</pre><pre>Herr talman! Både Grethe Lundblad och jag är\r\ntydligen hoppfulla personer, men i olika\r\nsammanhang just nu, konstaterar jag.</pre><pre>Efter den genomlysande debatt som vi äntligen har\r\nfått och som alltså visar att förslaget om en\r\nkombinerad bil- och järnvägsbro har mycket\r\nallvarliga brister hyser jag hopp om att en\r\nåterförvisning till trafikutskottet ändå skulle kunna\r\ninnebära att man inser att detta måste prövas\r\nytterligare litet grand. Det går inte att rusa i väg i\r\nexpressfart. Det går alltså inte att i dag\r\nsammankalla trafikutskottet för att i morgon få\r\ntillbaka förslaget hit till kammaren efter\r\npartiledardebatten eller när det nu kan bli och\r\nsedan så att säga klubba ett beslut. Jag hoppas\r\nsåledes att trafikutskottet har minst den\r\nsinnesnärvaro som Grethe Lundblad\r\nuppenbarligen hoppas och tror att regeringen och\r\nberörda myndigheter har.</pre><pre>Men, kära Grethe Lundblad, vi vet ju inte vad det\r\när för regering som om några månader skall ta\r\nansvar för det som vi nu fattar beslut om.</pre><pre>Anf. 80 GRETHE LUNDBLAD (s) replik:</pre><pre>Herr talman! Jag har lyssnat på vad talesmännen\r\nför utskottet i dag här har sagt, och utifrån vad jag\r\ndå har hört är jag helt säker på att de inte tänker\r\nändra sig i brådrasket. Det behövs säkert en\r\nnoggrann miljöprövning. Jag vet att man\r\nexempelvis på naturvårdsverket är mycket\r\nintresserad av att ta itu med en miljöprövning i\r\ndetta sammanhang. Jag tror att man i det avseendet\r\nkan ha förhoppningar om att det går att göra sådana\r\nförbättringar eller ändringar beträffande förslaget\r\nsom kan innebära att det hela blir acceptabelt ur\r\nmiljösynpunkt.</pre><pre>Anf. 81 JAN JENNEHAG (v):</pre><pre>Herr talman! I stort sett håller jag med min kollega\r\ni försvarsutskottet Paul Ciszuk om att underlaget\r\nnär det gäller effekterna för försvatet är bristfälligt.\r\nI försvarsutskottet har nämligen miljöpartiet,\r\ncenterpartiet och vänsterpartiet framfört önskemål\r\nom att vi i utskottet skall titta på dessa saker.</pre><pre>Det finns en mängd aspekter här som definitivt inte\r\när utredda. Jag har en liten fundering i detta\r\nsammanhang, och jag tycker att den något\r\nillustrerar vad det är fråga om. Paul Ciszuk nämnde\r\natt färjetrafiken kommer att minska. Kapaciteten\r\nkommer alltså att minska när en större andel av\r\ntransporterna sker över bron. Dock kan man\r\nfundera över det politiska läge som uppstår vid en\r\nsprängning av bron. Skulle det då vara möjligt med\r\nfärjetrafik? Det är utomordentligt tveksamt. Detta\r\nbelyser just hur värdefullt det hade varit om en\r\nförsvarspolitisk belysning hade gjorts.</pre><pre>Öresundsbron har av broförespråkarna framställts\r\nsom ett projekt som är av vikt för hela landet, och\r\ndet är naturligtvis riktigt. Bron ingår i en struktur.\r\nSyftet med denna struktur är att öka biltrafiken, att\r\nöka möjligheterna för en större andel transporter\r\nmed bil.</pre><pre>När det gäller Norrland ser vi som representerar\r\nden delen av landet effekterna av det här projektet\r\nfrån de mest skilda håll. Maggi Mikaelsson talade\r\nför en stund sedan om fisket. För Västnorrlands\r\ndel, och jag representerar just Västernorrland, är\r\nandra samband aktuella. I och för sig försiggår fiske\r\nlängs hela Östersjökusten. Detta har belysts\r\ntidigare i dag i många inlägg.</pre><pre>E 4-ans sträckning över Sandöbron har för dålig\r\nkapacitet. Nu planeras den s.k. Höga kusten-bron.\r\nDet här ingår i den struktur som jag inledningsvis\r\ntalade om.</pre><pre>Varje ökning av kapaciteten på E 4-an och andra\r\nstora vägar genererar naturligtvis en allt större\r\ntrafik. Det finns få exempel i historien som talar för\r\nmotsatsen.</pre><pre>Man kan dra paralleller med bostadssituationen.\r\nDet sägs ju att det råder brist på bostäder i\r\nStockholm. Så är det naturligtvis inte alls. Det är få\r\nplatser här i landet där det finns så många bostäder\r\nsom det finns just i Stockholm. Det är i stället fråga\r\nom att det är många människor som efterfrågar\r\nbostäder i Stockholm. Vi kan alltså vända på det\r\nhela och säga att det inte råder brist på bostäder i\r\nStockholm utan att det är för många människor som\r\nbor här.</pre><pre>Vi kan överföra detta till vägtrafiken. Det är inte\r\nbrist på kapacitet på vägarna, det är för många\r\nbilar. Vilka åtgärder vidtar vi för att gynna andra\r\nsätt att transportera? Det är hela frågan och\r\ngrunden för den här debatten.</pre><pre>Det är naturligtvis inte slut med detta. När\r\nÖresundsbron finns där och när Höga kusten-bron\r\nfinns där, är det naturligtvis ytterligare flaskhalsar i\r\ndetta nät som skall ha så hög kapacitet --\r\nbilförespråkarna anser ju att man måste öka\r\nkapaciteten. Vad blir det nästa gång? Det hela\r\nkommer naturligtvis aldrig att ta slut. Det är\r\ndefinitionsmässigt så, liksom det aldrig kommer att\r\ngå att bygga bort bostadsbristen i områden där det\r\nsker en ständig inflyttning.</pre><pre>Herr talman! Öresundsbron är en del av denna nya\r\nstruktur. Vi kan alltså inte bygga oss bort från det,\r\nutan vi måste bygga oss bort från föreställningen att\r\nvi kan låta biltrafiken expandera efter sin egen\r\nkraft.</pre><pre>Anf. 82 KRISTER SKÅNBERG (mp):</pre><pre>Herr talman! Det här är väl som en debatt i en stor\r\nfråga skall vara i Sveriges riksdag. Här debatterar\r\nplötsligt folk från olika partier. Det finns inga\r\nenhetliga ståndpunkter ännu, utan man kan höra\r\nolika företrädare för samma parti ha olika\r\nuppfattningar. Det blir naturligtvis så i en så här\r\nstor fråga som berör så många områden. Det är\r\nhärligt att vi har tillfälle att debattera frågan\r\ngrundligt.</pre><pre>Jag vill ta upp litet olika saker och vill börja med att\r\nkommentera den socialdemokratiska\r\npresskonferensen som man höll när partistyrelsen\r\nhade beslutat att säga ja till Öresundsbron. Jag var\r\ndär, och journalisterna frågade om bl.a. brons och\r\ntrafikens påverkan på miljön. Miljöministern\r\nsvarade att trafikarbetet i regionen kommer att\r\nminska. Jag tror att kommunikationsministern\r\ninstämde, men jag är litet osäker där. Min\r\nminnesbild är just av vad Birgitta Dahl sade, alltså\r\natt trafikarbetet i området kommer att minska.\r\nJournalisterna hade tydligen väldigt svårt att tro\r\ndetta eftersom de fortsatte att ställa frågor. För\r\nsäkerhets skull vill jag fråga\r\nkommunikationsministern: Trodde han då och tror\r\nhan fortfarande att trafikarbetet kommer att\r\nminska när man bygger denna bro?</pre><pre>En annan fråga från pressen var då: Oroar sig inte\r\nsocialdemokraterna för vad miljörörelsen kommer\r\natt säga? Igen kommer jag ihåg vad Birgitta Dahl\r\nsade. Hon var övertygad om att miljörörelsen, när\r\nden väl satt sig in i frågan, skulle förstå att\r\nÖresundsbron inte skulle hota miljön.\r\nMiljöförbundets ordförande reste sig då, möjligen\r\nnågot okonventionellt, fullständigt rasande och\r\nskrek: Öresundsbrobeslutet är en krigsförklaring\r\nmot hela miljörörelsen. Det väckte naturligtvis en\r\nviss uppmärksamhet -- jag hörde det senare i radio\r\noch TV. Regeringen verkade inte heller den gången\r\nha någon kontakt med verkligheten. Anade inte\r\nregeringen hur många människor den\r\nförolämpade -- gör man det inte heller nu -- eller\r\natt man retade upp människor genom att behandla\r\ndem som idioter?</pre><pre>Det går inte att bluffa hur som helst. Nog måste\r\nregeringen veta mer om hur man kan vänta sig att\r\ntrafiken i regionen kommer att ändra sig om man\r\nbygger en bro eller en tunnel. Det finns ett\r\nriksdagsbeslut om att alla investeringar i\r\ninfrastrukturen inom trafiksektorn skall föregås av\r\nen samhällsekonomisk värdering av projektet. Det\r\ningick i 1979 års trafikpolitiska beslut. Vägbyggen\r\nbrukar också föregås av en objektanalys, en\r\nberäkning av restidsvinster, trafiksäkerhetsvinster\r\noch sådant som ingår i en samhällsekonomisk\r\nanalys. Vägverket har inte gjort någon sådan utan\r\nhänvisar till kommunikationsdepartementet. Jag\r\nhar inte sett kommunikationsdepartementets\r\nanalys. Det är inte säkert att den finns officiellt, jag\r\nhar bara hört rykten om att de resultat man har\r\nkommit fram till inte är så roliga.</pre><pre>Jag vill passa på att fråga Georg Andersson om det\r\nfinns en samhällsekonomisk värdering av\r\nÖresundsbrons lönsamhet och vilka resultat\r\nanalysen gav. Alltså: Vad har man gjort i enlighet\r\nmed 1979 års trafikpolitiska beslut? Jag skulle vara\r\ntacksam för besked på denna punkt.</pre><pre>Herr talman! Ett allvarligt och växande\r\nmiljöproblem är växthuseffekten. Andra talare har\r\nredan tagit upp frågan i debatten och påpekat att\r\nökad trafik leder till ökade koldioxidutsläpp. Bl.a.\r\ntog Ingela Mårtensson upp detta för en stund\r\nsedan. Både moderaterna och folkpartisterna\r\ntalade mycket bekymrade om just\r\nkoldioxidutsläppen och växthuseffekten i en\r\nenergipolitisk debatt, senast i går. Det gör de rätt i.\r\nDärför borde de för övrigt stödja miljöpartiets\r\nförslag om att varje år minska användningen av\r\nfossila bränslen. Min fråga blir då: Varför är\r\nmoderaterna och folkpartisterna inte lika\r\nbekymrade över koldioxidutsläppen i trafiken?\r\nFörstår de inte att det också påverkar\r\nväxthuseffekten? Jo, det är klart att de förstår. Inte\r\nkan väl t.ex. Gunnar Hökmark och Hadar Cars\r\nvara så okunniga eller dumma att de inte förstår.\r\nTror de att väljarna är så dumma? Vad säger t.ex.\r\nAnders Castberger? Varför talar man om\r\nväxthuseffekten och koldioxidutsläppen i en debatt\r\nmen inte i en annan?</pre><pre>Herr talman! Flera talare har tagit upp den\r\ninternationella aspekten. Jag tror inte att det är\r\nmöjligt att låtsas som om Sverige och Danmark inte\r\nbehöver rådgöra med Östersjöstaterna därför att\r\nbrobygget och bron inte skulle skapa\r\nmiljöproblem. Det är bl.a. just därför vi debatterar\r\ni dag. Jordbruksutskottet har inte ens tagit sig tid\r\natt behandla frågan. Det kommer för övrigt, herr\r\ntalman, vara ett av mina värsta minnen från\r\nriksdagen. Jag har många ljusa minnen också, men\r\nidén att vi i Sveriges riksdag skulle fatta ett beslut\r\ndär inte jordbruksutskottet, som så att säga är\r\nriksdagens miljöutskott, inte har haft tillfälle att ens\r\ndiskutera frågan är för mig fullständigt grotesk. Det\r\när möjligt att det ger en försmak av riksdagens\r\narbete när vi, om det allvarligaste skulle inträffa,\r\ngår med i EG. Då spelar det egentligen ingen roll\r\nvad vi säger och tycker. Men det finns alltså\r\nmiljöproblem, och nu säger Georg Andersson att vi\r\nkommer att göra en konsekvensanalys när de\r\ntekniska förutsättningarna är fastlagda, då vi så att\r\nsäga vet vad vi skall analysera. Betyder det att vi\r\nskall ha konsultationer med Östersjöstaterna,\r\nGeorg Andersson, då vi har gjort en miljöanalys?\r\nDå är vi vid startpunkten ingen, och det kan i och\r\nför sig vara bra, för då finns det fortfarande en\r\nchans att få det hela behandlat.</pre><pre>En sak till som har med miljöproblemen att göra,\r\nett problem som inte har diskuterats så mycket men\r\nsom Ny teknik tog upp relativt nyligen. Det är att\r\nmuddringsarbetet i samband med broarbetet vid\r\nStora Bält hade lett till stora slamutsläpp. Det hade\r\nman inte räknat med. Man räknar inte nu med att\r\ndet kommer att skapa miljöproblem. Det finns så\r\nmycket som händer när man ger sig in på stora\r\nprojekt. Visst kommer miljön på olika sätt att\r\npåverkas. Det verkar litet märkligt att hävda att det\r\nsaknas miljöproblem och att vi därför inte behöver\r\nrådgöra med våra grannstater. Dessutom förefaller\r\ndet litet ohövligt mot t.ex. våra nordiska\r\ngrannländer, naturligtvis även mot alla\r\nÖstersjöstater, att inte rådgöra även om vi inte är\r\nalldeles tvungna.</pre><pre>Lars-Erik Lövdén sade tidigare i debatten att den\r\nnordiska samhörigheten skulle stärkas. Jag tycker\r\natt det är ett egendomligt sätt att stärka den\r\nsamhörigheten att köra över grannländerna och\r\ninte rådgöra i en sådan här stor fråga som gäller den\r\ngemensamma resursen Östersjön.</pre><pre>Jag har en fråga till, herr talman, till Georg\r\nAndersson. I början av debatten skrattade\r\nkommunikationsministern när Viola Claesson\r\nciterade Birgitta Dahl. Jag blev förvånad, för jag\r\ntycker kanske att Georg Andersson inte borde ha\r\nnågon anledning alls att skratta i dag. Jag har\r\nförsökt att gissa varför han skrattade. Skrattade\r\nhan för att han tyckte att det var festligt att man kan\r\nlura folk så lätt som Birgitta Dahl gjorde den\r\ngången? Eller tyckte han att det var lustigt att hon\r\nkunde säga något så löjligt? Skrattade han för att\r\nhan tänkte på hur naiva de var på den tiden när de\r\ntalade om miljöproblemen på det sätt som hon\r\ngjorde, innan man visste att man egentligen bara\r\nhade att ta instruktioner från EG och från ''Round\r\nTable of European Industrialist''? Detta är en\r\n''missing link'' som skall fyllas med en bro, och det\r\när inget att diskutera. Ja, det finns frågestecken.</pre><pre>Lars-Erik Lövdén talade med stor glöd om bron och\r\nvad den kan ge Skåne. Handelsutbytet kommer att\r\nöka, vilket leder till en ökad pendling. Jag vill då\r\nfråga: Innebär det, Lars-Erik Lövdén, att det\r\nkanske också blir en ökad trafik?</pre><pre>Herr talman! Jag har ställt en del frågor och jag\r\nhoppas att de som fortfarande är kvar i kammaren\r\nkan ge mig svar på dem.</pre><pre>Anf. 83 ANNELI HULTHÉN (s):</pre><pre>Herr talman! På måndag har jag kastat dräkten och\r\ni stället dragit på mig mina jeans. Då har jag bytt\r\nutsikten över kammarens bänkrader till mörkgröna\r\nbokskogar. Då hör jag näktergalen i stället för\r\nbullret från Stockholmstrafiken. Då kan jag känna\r\nsyrenerna utan att doften blandas med avgaser från\r\nförbipasserande bilar.</pre><pre>Herr talman! Det är lycka, och den lyckan och\r\nfriheten vill jag kunna uppleva också om tio år, om\r\n20 år -- ja, så länge som jag lever. Frågan är bara\r\nvilket som överlever längst, jag eller min bokskog\r\noch Östersjöns vatten. Beslutet som vi skall fatta i\r\nkammaren i dag handlar inte bara om 17 km betong\r\nmellan Sverige och Danmark.</pre><pre>Som så många har sagt har diskussionen om en fast\r\nförbindelse mellan Sverige och Danmark pågått\r\nlänge. En av anledningarna är just frågan om\r\nmiljön. Det gäller såväl påverkan av ytterligare\r\nbiltrafik i ett redan hårt belastat område som\r\npåverkan på vattengenomströmningen i ett hav\r\nsom till stora delar redan är dött.</pre><pre>Utskottsmajoriteten påpekar i betänkandet att\r\nmånga prövningar och undersökningar är gjorda\r\näven när det gäller en framtida Öresundsbros\r\ninverkan på miljön. Man påpekar också att\r\nÖresundsdelegationen i sitt yttrande menar att\r\nutsläppsökningarna kommer att bli marginella i\r\nförhållande till nivån på övriga utsläpp i Skåne.</pre><pre>Herr talman! Men denna marginella inverkan är\r\ntillräcklig för mig för att fortfarande säga nej till\r\nbron. Minsta tvekan eller osäkerhet vad gäller\r\nmiljöaspekterna är skäl nog.</pre><pre>Herr talman! I vår motion 1990/91:T93 har vi anfört\r\nvår tveksamhet inför de miljömässiga aspekterna\r\noch dessutom de ekonomiska konsekvenserna av\r\nen bro mellan Sverige och Danmark. Jag vill därför\r\ni likhet med Jan Andersson och Grethe Lundblad\r\nyrka bifall till reservationerna 1 och 2.</pre><pre>Anf. 84 ANITA STENBERG (mp):</pre><pre>Herr talman! Jag bor i Malmö. Det är där bron\r\nskall ligga. Därför talar jag med litet extra känsla\r\nom ett eventuellt brobygge.</pre><pre>Jag börjar med att anföra ett citat av Kjell-Olof\r\nFeldt från 1970. Jag har hittat det i ett\r\nexamensarbete från Journalisthögskolan i\r\nGöteborg. Citatet är aktuellt för broförespråkarna\r\näven i dag, efter vad jag har hört under dagens\r\ndebatt i kammaren. Så här lyder citatet:</pre><pre>''Det är uppenbart att vi ska offra västkusten. Vi vill\r\nha ekonomisk tillväxt. Vi struntar i om vi förstör\r\nnågra tiotal mil kust här i landet. Det finns\r\nhundratals mil kuster längs Medelhavet och andra\r\nhav.'' Så sade Kjell-Olof Feldt 1970.</pre><pre>Per Stenmarck känner sig säker på att tekniken\r\nkommer att lösa de eventuella problem som ökad\r\nbilkörning genom Malmö kommer att medföra. Per\r\nStenmarck tänker förmodligen likadant som en\r\nMalmöbo som jag känner till. Han heter Cavalli-\r\nBjörkman.</pre><pre>Vid en intervju med Cavalli-Björkman, f.d. VD för\r\nSE-Banken, Malmös don Cavalli, säger han i sin\r\nnuvarande egenskap av styrelseordförande i AB\r\nScansped -- som är dotterbolag till Sveriges största\r\nspeditionsföretag Bilspedition -- att Scansped inte\r\när intresserat av bron och att lastbilstransporterna\r\ntill kontinenten aldrig kommer att gå över den. Det\r\när bara personbilstrafik som kommer att gå över\r\nbron och den måste då kompensera de färre\r\ngodstransporterna.</pre><pre>Det uppgavs vid intervjutillfället att man räknar\r\nmed att det för en långtradare skulle kosta 860 kr.\r\natt åka över bron och 125 kr. för en personbil. Det\r\nbehövs alltså sju personbilar för att ersätta varje\r\nlångtradare som i stället väljer färjan, enligt de\r\nursprungliga prognoserna för bron. Det innebär en\r\nökning med drygt 2 miljoner ytterligare personbilar\r\nför att den beräknade lönsamheten skall kunna\r\nuppnås.</pre><pre>År 2000 kommer 5 milj. personbilar att passera\r\nbron per år. Men delegationen räknar bara med att\r\n2,9 milj. bilar. Hur skall vi i Malmö tåla dessa\r\navgaser? Arma Malmöbor!</pre><pre>Hans Cavalli-Björkman fick frågan: ''Menar du att\r\nbilarna är rena år 2000?'' Han svarade: ''Vi har satt\r\nfolk på månen och att vi inte år 2000 skulle ha fått\r\nbort bilarnas avgaser skall ingen försöka få in i min\r\nskalle.''</pre><pre>Han fick frågan: ''Menar du att bilarna är rena år\r\n2000?'' Han svarade: ''Ja, absolut. Har vi inte tagit\r\nbort avgaserna på tio år, så äter jag upp min hatt.''</pre><pre>Räddhåga, ängslan, isolationism och pessimism\r\nbetecknar bromotståndarna, enligt Georg\r\nAndersson. Men hur vågar någon vettig människa\r\ntro på broförespråkarna, när de resonerar som de\r\ngör? Det är därför som jag yrkar bifall till\r\nreservationerna 1 och 2.</pre><pre>Vad är det egentligen för fel på Skåne? Kan man\r\ninte längre klara sig själv i Skåne? Har vi i Skåne\r\nmöjligen fått storebrorskomplex? Sida upp och sida\r\nner, dag ut och dag in talas det om hur dåligt det\r\nnumera står till i Skåne.</pre><pre>Vi måste ha ett Sturup som kan tävla med Arlanda.\r\nTyngdpunkten måste flyttas från Stockholm till\r\nVästra Skåne, åtminstone måste vi göra ett försök.\r\nVi måste bygga en bro över Öresund så att trafiken\r\ntvingas att gå igenom Malmö, annars tappar vi\r\nkontakten med de övriga Europa. Vi kommer på\r\nefterkälken. Vi är för små. Vi hör knappt till\r\nEuropa. Ibland låter det som om man tror att\r\nSverige kommer att slängas ut ur Europa, om vi\r\ninte går med i EG och om vi inte bygger en bro.\r\nDetta är ju ett sjukt resonemang, som på en gång är\r\növerlaga, storsvenskt och ''storebrorskomplexigt''.</pre><pre>Egentligen är Skåne sjukt på ett helt annat sätt, och\r\nett beslut att bygga en Öresundsbro skulle\r\nverkligen inte göra vår landända friskare. Malmö\r\nvill nämligen inte bli en stor avgastratt för den\r\nsamlade biltrafiken till och från kontinenten.</pre><pre>Tror ni att malmöborna frivilligt utsätter sig för en\r\nsådan ökning av luftföroreningarna som har\r\nkommit fram i diskussionen i dag? Varför skulle vi\r\ngöra det?</pre><pre>Från en SPRI-rapport 1988 kommer siffror som är\r\nallvarliga. Malmö landsting har redan 20 % fler\r\ndödsfall bland män i leukemi, dvs. blodcancer,\r\n30 % fler dödfödda barn, 70 % fler dödsfall bland\r\nmän i lungcancer och 90 % fler fall i bronkit, astma\r\noch emfysem, dvs. blåsbildning i lungorna, än\r\nandra landsting.</pre><pre>En läkare vid Malmö allmänna sjukhus sade i\r\ndecember 1989 att 30 % av barnen i Malmö har\r\nastma eller allergi. Det är nästan en tredjedel av\r\nbarnen. Det är faktiskt nödvändigt att ta itu med\r\nmiljön, annars kommer snart halva Sverige att vara\r\nsjukt.</pre><pre>I fiskehamnen i Limhamn har man vid prov inför en\r\nkommande muddring konstaterat höga halter gift i\r\nbottenproverna.</pre><pre>Enligt Jon Larsson på länsstyrelsens\r\nnaturvårdsenhet är siffrorna skrämmande.\r\nKonsekvenserna för djur- och växtlivet kan bli\r\nmycket allvarliga om gifterna sprids i vattnet, vilket\r\nde gör vid en muddring. Kvicksilverhalten är 25\r\ngånger högre än naturvårdsverkets alarmvärden,\r\nkadmiumhalten är 10 % högre, och PCB-halten\r\nfyra gånger högre än motsvarande alarmvärden\r\nsom naturvårdsverket anger.</pre><pre>Om alarmvärderna överskrids måste speciella\r\nåtgärder alltid vidtas. Om man fortsätter att\r\nmuddra kan muddringsmassorna därför inte\r\ndumpas i havet som man brukar göra. De måste i\r\nstället förvaras på land. Eventuellt får man bädda\r\nin dem i en lerkista på soptippen Lernacken. Den\r\nligger omedelbart söder om badplatsen Sibbarp i\r\nMalmö.</pre><pre>Strax söder om Limhamn skall brofästet till\r\nÖresundsbron ligga. Vilka muddermassor kommer\r\ninte detta att kräva. Det har i dag talats om 9,2\r\nmiljoner kubikmeter muddermassa. Var skall de\r\nläggas?</pre><pre>Av miljömässiga, av mänskliga och av ekonomiska\r\nskäl har vi inte råd att bygga en Öresundsbro.</pre><pre>Av miljömässiga skäl måste avgaserna från\r\ntransportfordon minska i regionen för att\r\nförsurningen, med bl.a. åtföljande träddöd,\r\nmarkurlakning, vattenförstöring och\r\ntungmetallförgiftning, inte skall förstöra vår\r\nlandsända alldeles. Det vill vi inte. Dessutom får vi\r\nen höjning av koldioxidhalten som ger mer\r\nväxthuseffekt. Som om detta inte vore nog ligger\r\nSkåne så till att man också måste importera andra\r\nländers industriutsläpp, som med vindarna kommer\r\nsvepande över oss.</pre><pre>Av mänskliga skäl måste vi höja, inte sänka,\r\nlivskvaliteten i området. Här drabbas barnen\r\nsärskilt hårt av astma, eksem och allergier. Inte\r\nskall vi väl behöva bli sjuka i vår strävan att öka\r\nvälfärden. Det står faktiskt i vår grundlag att den\r\noffentliga makten som utgår från folket skall verka\r\nför social omsorg, trygghet och en god\r\nlevnadsmiljö. Det står också att demokratins idéer\r\nskall bli vägledande inom samhällets alla områden.\r\nDet gäller alltså även vid ett beslutsfattande om en\r\neventuell bro. Hur blir det med demokratin, och\r\nhur blir det med den goda levnadsmiljön i det här\r\nfallet?</pre><pre>Av ekonomiska skäl kan vi inte låta\r\nsjukvårdskostnaderna växa oss över huvudet. Det\r\nhar vi helt enkelt inte råd med. Vi måste hålla oss\r\nfriskare, inte tvärtom öka riskerna för sjukdom i\r\nvår strävan efter mer och mer pengar.</pre><pre>Nej, vi har inte råd att bygga någon bro över\r\nÖresund och inte heller någon förbindelse som\r\nförorsakar mer trafikavgaser. Detta är inte bara en\r\nfråga om pengar. Det är faktiskt en fråga om liv\r\neller död, om vilken sorts liv vi vill leva och om\r\nvilka förutsättningar vi ger våra efterkommande att\r\nfå föra en dräglig tillvaro.</pre><pre>Vi vill inte heller bygga Citytunneln litet grand i\r\nonödan. Utan bro behövs den nämligen inte. De 5\r\nmiljarder som den kostar har vi bara inte råd med.</pre><pre>Vi vill inte expandera ytterligare i Sydvästskåne, ett\r\nområde som redan är så utsatt. Vi vill i stället styra\r\nutvecklingen i en naturresurssnål riktning när det\r\ngäller både trafik och energi. Vi vill satsa på\r\nförbättrade tågförbindelser och renare\r\nfärjeförbindelser utefter hela västkusten. Vi måste\r\nsprida överfarterna och inte samla ihop bilarna till\r\nett enda ställe. Sprid dem i stället utefter hela\r\nkusten där det skall finnas färjor.</pre><pre>Vi vill att också andra delar av Skåne skall väckas\r\ntill mer liv än i dag och få ta del av ett miljövänligt\r\nindustriutbud så att hela och inte bara en\r\növerhettad region i Sydvästskåne få möjlighet att\r\növerleva.</pre><pre>Till slut: Vi vill ha en lugn och trivsam stad som\r\nheter Malmö. Där skall naturen bli bevarad, och i\r\nomgivningarna skall det finnas fina strövområden\r\noch bra badstränder. Och i de planerna passar inte\r\nalls en Öresundsbro in.</pre><pre></pre><pre>Anf. 85 MARGARETA WINBERG (s):</pre><pre>Herr talman! Förra måndagen debatterade vi\r\nmiljön här i riksdagen. Vad man då kunde glädjas\r\nåt, trots den stora mängden reservationer, var en\r\ngemensam ambition, från alla partier, att bidra till\r\natt skapa en långsiktig och hållbar utveckling, för\r\natt våra barn och barnbarn skall få leva kvar på den\r\nhär jorden. Och med barn och barnbarn menar jag\r\ninte bara mina eller andra svenskars barn, utan\r\njordens barn -- alla barn.</pre><pre>Det finns en glädjande tendens i den politiska\r\ndebatten i dag, nämligen att allt fler människor\r\nsöker något nytt, något annat och djupare än\r\nytterligare mer, fler och större. Jag är övertygad om\r\natt när detta nya blir omsatt i ord, begrepp och\r\nvärderingar, är det denna nya insikt om att just\r\njordens överlevnad och den sneda, ja helt sjuka,\r\nfördelningen av jordens tillgångar som blir den nya\r\nkompassriktningen.</pre><pre>Vi är inte där ännu. De flesta människor i Sverige\r\ntycks fortfarande tro att jordens resurser, som i\r\nrealiteten räcker till 500 miljoner, om alla skall leva\r\npå vår nivå och om vi inte skall förbruka jorden,\r\negentligen räcker till 5,5 miljarder. Eller också\r\ntycker att de 5 miljarder människor som blir över\r\nom vi 500 miljoner skall gå på i gamla hjulspår inte\r\nhar rätten till ett värdigt liv.</pre><pre>Vi är ännu inte där. Den nya insikten och den nya\r\nvärdeskalan finns inte. Hade vi varit där, hade\r\ndebatten om Öresundsbron och dess\r\nmiljökonsekvenser sannolikt förts på ett helt annat\r\nsätt.</pre><pre>I vårt kvinnoförbund, det socialdemokratiska, är\r\nen stor majoritet motståndare till bron. Vi är det av\r\nmiljöskäl.</pre><pre>Under arbetet i vårt kvinnoförbund har vi fått ta del\r\nav mycket material från sakkunniga på området.\r\nJag skall bara beskriva ett av dem. Där står bl.a.\r\nföljande:</pre><pre>''Under några årtionden har den skånska\r\nskogsmarken, landets mest högavkastande och bäst\r\nproducerande skogsjord, förlorat mer än hälften av\r\nsin näringsreserv och i vissa fall så mycket\r\nnäringsämnen att symptom på näringsbrist redan\r\nuppkommit. Samtidigt har Skånes tidigare\r\nkalkhaltiga skogsjordar omvandlats till landets\r\nsuraste jordar, till och med surare än de jordar som\r\nursprungligen har bildats av sura bergarter.''</pre><pre>Litet längre fram kan man läsa:</pre><pre>''Det mest allvarliga i dagens situation är kanske\r\ninte skadorna som sådana utan det förhållandet att\r\nskadorna på skogen och skogsmarken kunnat\r\nuppkomma och få den omfattning som de numera\r\nfaktiskt har, inte bara i Skåne utan i hela södra och\r\nsydvästra Sverige. Den skånska naturen har aldrig\r\ntidigare varit så sårbar som i dag. Situationen blir\r\nännu allvarligare om inte åtgärder snarast vidtas för\r\natt drastiskt minska mängden skadeframkallande\r\nämnen i vår luft. Enda sättet att komma till rätta\r\nmed dessa problem är att mycket kraftigt minska\r\nföroreningsutsläppen i luften.''</pre><pre>Längre ned står det:</pre><pre>''I denna situation är det inte försvarbart att göra\r\nstora ekonomiska investeringar i projekt som\r\nlångsiktigt motverkar målet att snabbt minska\r\nutsläppen i luften och därmed minska belastningen\r\npå vår miljö.''</pre><pre>Detta är som sagt ett av de många dokument som\r\nhar arbetats fram under förberedelserna för det här\r\nbeslutet. Vad är det då för dokument? Är det,\r\nSvenska naturskyddsföreningens? Nej, är det ett\r\ndokument från Greanpeace eller någon annan\r\nmiljöorganisation? Nej, herr talman, det är från\r\nlänsstyrelsen i Malmöhus län, naturvårdsenheten.\r\nDet är ett underlag till Öresundsdelegationen -84,\r\nett underlag som Öresundsdelegationen-84 aldrig\r\nfick sig tillsänt.</pre><pre>Herr talman! Med detta instämmer jag i Jan\r\nAnderssons yrkande och också i den röstförklaring\r\nsom han gjorde.</pre><pre>(forts.)</pre><pre>Ajournering</pre><pre>Kammaren beslöt kl. 17.50 att ajournera\r\nförhandlingarna till kl. 19.00 för middagsuppehåll.</pre><pre>Återupptagna förhandlingar</pre><pre>Förhandlingarna återupptogs kl. 19.00.</pre><pre>4 § (forts.) Fast förbindelse över Öresund\r\n(forts. TU31)</pre><pre>Anf. 86</pre><pre>VIOLA CLAESSON (v) replik:</pre><pre>Fru talman! Jag vill börja med att tacka Margareta\r\nWinberg för det anförande hon höll här. Jag tycker\r\natt det var mycket bra. Det var klarläggande, och\r\ndet lade tonvikten vid miljöaspekterna, som så\r\nmånga av oss andra också har talat om i dag -- vi\r\nsom har talat emot Öresundsbron.</pre><pre>När jag hör Margareta Winberg tänker jag också på\r\natt man kan gratulera Socialdemokratiska\r\nkvinnoförbundet som har en ordförande som står\r\nhär i talarstolen och talar på detta sätt.\r\nKvinnoförbundet har många medlemmar, och på\r\ndet sättet också ett visst inflytande via de\r\nkvinnoklubbister som finns här i riksdagen när det\r\ngäller att fatta beslut. Utöver de\r\nsocialdemokratiska kvinnor som har yttrat sig i\r\ntalarstolen, varav samtliga har talat emot bron, och\r\ndet är några utöver Margareta Winberg, finns det\r\nfaktiskt 60 socialdemokratiska kvinnor till. Utan att\r\njag är hundraprocentigt säker, tror jag att kanske i\r\nvarje fall 50 av dem har ett medlemskap, aktivt eller\r\npassivt, som kvinnoklubbister.</pre><pre>Vad jag också tänker på när jag hör Margareta\r\nWinbergs klara ord är att jag verkligen hoppas att\r\nMargareta Winberg har medlemmarna i\r\nkvinnoförbundet som sitter i riksdagen i sin hand, i\r\nvarje fall dem som aldrig tidigare har visat sig vilja\r\nförespråka bron utan som står för den\r\nmiljöpolitiska och ekologiska linjen. För att hjälpa\r\nMargareta Winberg att säga det som kan vara svårt\r\natt säga, vill jag framföra en vädjan till alla dessa\r\nsocialdemokratiska kvinnor. De kan faktiskt\r\nanvända sin möjlighet som riksdagsledamot att\r\nrösta på rätt sätt.</pre><pre>När riksdagen har fattat beslut i kväll, lutar det\r\nganska tydligt åt ett visst håll. Även om majoriteten\r\nav talarna har talat för miljön och mot bron,\r\nkommer en majoritet i kammaren att trycka på\r\nvoteringsknappen för bron. Även med hjälp av\r\ndessa kvinnoklubbister kommer vi kanske inte att\r\nklara den här matchen.</pre><pre>Precis som alla de demonstranter som har funnits\r\nutanför riksdagen hela dagen har hävdat,\r\nfältbiologer, miljöförbundare osv., är det inte\r\n''kört'' med detta beslut. Jag tror att Margareta\r\nWinberg och de socialdemokratiska kvinnorna i\r\növrigt också förstår det.</pre><pre>Fru talman! Det här blir en valfråga av första rang.\r\nDe som röstar mot bron kommer säkert att klara sig\r\nbättre inför höstens riksdagsval. Det är jag helt\r\növertygad om.</pre><pre>Anf. 87 KJELL DAHLSTRÖM (mp) replik:</pre><pre>Fru talman! Jag faller gärna Viola Claesson i talet.\r\nJag hade i stort sett samma tankegångar när jag\r\nhörde Margareta Winbergs fina anförande tidigare.\r\nHon citerade en naturvårdstjänstemans,\r\nMatiassons, mycket engagerade skrivning till\r\nÖresundsdelegationens utredning, dvs. den som\r\nlades i byrålådan. Jag nämnde själv den\r\nutredningen i mitt tidigare anförande.</pre><pre>Man kan fråga sig vad partilojalitet har för\r\nbetydelse när ens parti går kräftgång i opinionen.\r\nDet kan vara en allvarlig varningsklocka om att\r\nman kanske skall lyssna mer till sin inre röst än på\r\nen utsmetad partiståndpunkt, som till slut kanske\r\ningen står för. Vi känner väl alla som har deltagit i\r\ndenna debatt på oss att ärligheten, sanningen och\r\nkunskapen finns på bromotståndarnas och\r\ntunnelförespråkarnas sida i dag. Jag tror att vi alla\r\nnästan besjälat känner det i dag.</pre><pre>Jag vill upprepa det jag sade till Jan Andersson. Jag\r\nhar själv i viss mån gått emot mitt partis\r\nståndpunkt, vilken är ingen fast förbindelser,\r\nvarken över eller under Öresund. Det är flera med\r\nmig som gör det i miljöpartiet. Men det kräver ett\r\nvisst rakryggat beteende. Jag skulle vilja vädja till\r\nkvinnoförbundare inom socialdemokratin och alla\r\nandra som lyssnar på denna debatt via TV-\r\nmonitorerna på rummen, att verkligen observera\r\natt debatten har gjort en svängning. Det finns en\r\nförståelse för att detta betänkande inte är\r\ngrundmurat baserat på sakkunskap. Sakkunskapen\r\nhar framförts av motståndarna och reservanterna i\r\ndebatten. Jag vill vädja till alla som hör detta, inte\r\nminst till Margareta Winberg, att utnyttja sin\r\nintegritet som politiska människor att i första hand\r\nyrka för återremiss och rösta för det. I andra hand\r\nvälkomnar vi så många som möjligt att rösta på\r\nreservationerna 1 och 2. Jag hoppas att de vinner\r\ngehör.</pre><pre>Anf. 88 KRISTER SKÅNBERG (mp)\r\nreplik:</pre><pre>Fru talman! När jag reste mig efter Margareta\r\nWinbergs anförande var det egentligen för att\r\ninstämma i det. Det Margareta Winberg sade var\r\nfint och bra för miljön och mot Öresundsbron.\r\nSedan tänkte jag att det ändå var bra med en replik,\r\nför då kan jag be Margareta Winberg om hjälp att\r\nfå svar på de frågor som jag ställde till Georg\r\nAndersson och som han inte svarade på. Margareta\r\nWinberg kanske vet om det finns en\r\nsamhällsekonomisk värdering av Öresundsbrons\r\nlönsamhet och vilka resultat den analysen har gett.\r\nI den analysen skulle man också titta på vad som\r\nhänder med trafiken osv. Det var något som skulle\r\ngöras enligt 1979 års trafikpolitiska beslut.</pre><pre>Jag mötte sedan Georg Andersson under\r\nmiddagspausen. Det visade sig att han inte skulle\r\nvara med längre. Om Margareta Winberg inte har\r\nsvaret själv, lär vi få vänta på det.</pre><pre>Fru talman! På vägen tillbaka till kammaren\r\nträffade jag de sista demonstranterna. Det har för\r\nandra dagen i rad varit livliga demonstrationer. I\r\ngår var det mot kärnkraften, och i dag är det mot\r\nÖresundsbron. Det visade sig att demonstranterna\r\nhade kommit från hela landet. Några hade kanske\r\nkommit från Margareta Winbergs region. De kom\r\nfrån längst upp i norr och längst ner i söder och hela\r\nlandet däremellan. Demonstranterna påpekade att\r\ndet var inte bara bron som sådan demonstrationen\r\ngällde -- även om det var huvudändamålet -- utan\r\näven allt som bron stod för. Den var ett konkret\r\nexempel på en av de saker som drabbar Sverige\r\nmed en EG-anslutning, nämligen den våldsamt\r\nökade trafiken. Demonstranterna begärde av oss\r\npolitiker att tänka efter före. Det har Margareta\r\nWinberg gjort, och jag tackar henne för det.</pre><pre>Anf. 89 CARL FRICK (mp):</pre><pre>Fru talman! Även jag gladde mig åt Margareta\r\nWinbergs anförande.</pre><pre>Jag vill börja med att travestera en väl känd före\r\ndetta finansminister: Denna skit har baxats ända\r\nhit, tyvärr.</pre><pre>Att Östersjön är ett döende hav har konstaterats\r\nväldigt många gånger. Vi vet att det beror på att vi\r\nförorenar så förtvivlat mycket. Vi vet också att vi\r\nsvenskar är en av de allra främsta förorenarna runt\r\nÖstersjön. Vi släpper ut cirka fyra gånger mer\r\nförkvävande och dödande kväve per capita än vad\r\npolacker gör. Regeringen ger tillstånd till\r\noljeletning utanför Gotland trots att den mycket väl\r\nvet att det kommer att leda till oljeutsläpp till ett\r\nredan härjat hav. Riksdagen kan inte tänka sig att\r\nställa elementära säkerhetskrav på de oljefartyg\r\nsom går på svenskt territorialvatten. Den kan inte\r\ntänka sig att ställa krav på dubbla bottnar.</pre><pre>I min barndom var Östersjön ett rent och rikt hav.\r\nI dag är det ett smutsigt och allt fattigare hav. Det\r\när länge sedan jag nere på Falsterbonäset hörde säl.\r\nAnledningen till den ökande fattigdomen är alla de\r\nförgiftande utsläpp som vi tillåter oss för att kunna\r\nöka den ekonomiska tillväxten och den materiella\r\nförbrukningen. Östersjön är ett tydligt exempel på\r\nhur industrisamhället förgiftar de ekologiska\r\nsystemen och minskar den biologiska produktionen\r\noch mångfalden. Det är trots allt den biologiska\r\nproduktionen som vi allihop lever av.</pre><pre>Vi har även bilismen med dess stora och ökande\r\nförbränning av fossil energi, som binder kväve i\r\nstigande mängder trots all katalysatorrening.\r\nTrafikpolitiken främjar ju vägtransporter framför\r\nspårburna transporter. Det visar sig inte minst i\r\nbeslutet att momsbelägga kollektivtrafiken. Det\r\nvar ett av de sämsta besluten i riksdagen under\r\ndenna mandatperiod. De som kan ha anledning att\r\njubla över detta är bilindustrin och de som säljer\r\ndrivmedel.</pre><pre>Vad detta leder till blev jag varse för tre år sedan då\r\njag återbesökte S:t Annas skärgård och Lars\r\nNorberg efter ett uppehåll på tio år. Där det\r\ntidigare var ett klart vatten fanns det nu stora\r\nmängder slemmiga grönalger. När jag flyger mellan\r\nStockholm och Visby ser jag från luften hur de\r\ngröna bältena breder ut sig.</pre><pre>Förskämningen av miljön är i full gång. Den är ett\r\nresultat av en medveten politik som de stora\r\nriksdagspartierna står bakom.</pre><pre>Bilismen har även andra skadeverkningar än enbart\r\nutsläpp av kväveoxider och koldioxid. Den bidrar\r\ntill att döda våra skogar. Billingensluttningarna mot\r\nSkara kallas nu allmänt dieseldödens dal. Från\r\nSkåne kommer nu alltmer alarmerande rapporter\r\nom skogsskador på såväl barrträd som lövträd. Det\r\nhar gått så långt att skogsindustrins företrädare är\r\ndjupt oroade. Även de har bidragit till att\r\nprotestera mot brobygget.</pre><pre>Hälsotillståndet hos dem som bor i Malmö är dåligt\r\npå grund av fordonstrafiken. Detta har Anita\r\nStenberg vältaligt redogjort för.</pre><pre>Det har sagts så väldigt mycket i denna fråga att jag\r\ntänker stryka en del av det jag tänkte säga. Men jag\r\nvill ta upp några saker som har med finansutskottet\r\natt göra.</pre><pre>Också för mig som sitter i finansutskottet är det\r\nyttrande som finansutskottet har avlämnat i denna\r\nfråga mycket märkligt. Därmed har utskottet\r\nmedvetet frångått ett riksdagsbeslut om att ställa\r\ngarantier för stora projekt. Finansutskottet har i sitt\r\nbetänkande 1984/85:37 angivit riktlinjer, som\r\ngodkänts av riksdagen, för utfärdande av statliga\r\ngarantier. Dessa riktlinjer innebär bl.a. att förslag\r\nom nya garantiformer skall underkastas samma\r\nrestriktiva prövning som gäller för\r\nutgiftsåtaganden. Vid en sådan prövning bör\r\nsärskilt uppmärksammas de risker som är\r\nförknippade med den tilltänkta garantigivningen.</pre><pre>Det finns inga motiv angivna till varför dessa\r\nriktlinjer i riksdagsbeslutet skall frångås när det\r\ngäller Öresundsbroprojektet. Det gäller garantier\r\npå nära 20 miljarder kronor som skall behandlas på\r\nsamma sätt som vilket annat utgiftsåtagande som\r\nhelst. Så har inte skett. Det har inte kommit någon\r\nväl genomtänkt proposition som beskriver på vilket\r\nsätt det skall gå till, som man gör med andra\r\nutgiftsåtaganden som regeringen föreslår i\r\nbudgetpropositionen. Det finns inget\r\ngenomarbetat betänkande i denna fråga. Det är\r\nhelt enkelt mycket upprörande att man tar så lätt på\r\ndetta när det är fråga om så stora pengar.</pre><pre>Detta projekt är utomordentligt finansiellt riskfyllt.\r\nDet betyder att det til syvende og sidst med all\r\nsäkerhet blir skattebetalarna, vi vanliga\r\nmedborgare, som får betala detta, på samma sätt\r\nsom vi får betala annat genom skatten. Skatter\r\nbehandlas ju på ett alldeles speciellt sätt i Sveriges\r\nriksdag, som vi alla väl känner till. Det är ett\r\nfantatiskt stort belopp. Regeringen begär i\r\npropositionen in blanco-bemyndigande på närmare\r\n20 miljarder kronor. Det är ett belopp som är av\r\nsamma storleksordning som det budgetunderskott\r\nsom var aktuellt bara för några månader sedan. Nu\r\nhar det tyvärr ökat våldsamt till minus 35 miljarder.</pre><pre>Såvitt jag förstår strider detta Öresundsbrobeslut\r\nmot andra riksdagsbeslut, nämligen beslutet om\r\nutfärdande av statliga garantier. Egentligen borde\r\ndet gamla beslutet om finansieringsprinciper rivas\r\nupp innan man fattar ett sådant här beslut. I och för\r\nsig har riksdagen rätt att fatta vilka beslut den vill,\r\nmen det borde nogsamt klargöras att man här\r\nfrångår ett tidigare riksdagsbeslut till förmån för\r\nfinansieringen av detta projekt. Jag anser att det är\r\nmycket upprörande att det inte klart och tydligt\r\nanges att man inte behandlar detta projekt som\r\nvilket annat utgiftsåtagande som helst.</pre><pre>Det finns en annan fråga som varit upp i debatten\r\ntidigare här i dag, nämligen att man skall\r\nmomsbefria detta projekt. Inte heller här har det\r\nkommit någon proposition eller något betänkande.\r\nVi vet ju själva hur det diskuteras när vi skall sänka\r\nmomsen med några ynka procent och vilken\r\nfantastisk procedur det är. Men här är det minsann\r\ninga procedurer när man skall avstå från\r\nmomsbelopp, och det rör sig om miljardbelopp som\r\nkommer att försvinna från statskassan. Man kan\r\nfråga sig om inte dessa pengar kunnat användas på\r\nnågot annat lämpligt sätt, t.ex. till investering i\r\nmiljövänlig, miljöanpassad spårburen\r\nkollektivtrafik. Det hade vi ansett vara bra.</pre><pre>Men det finns också andra problem. De\r\ninternationella aspekterna på brobygget är mycket\r\nviktiga. Sverige och Danmark tar med bron ett\r\nstrypgrepp på Östersjön som ett levande hav.\r\nÖstersjön är inte bara ett svensk-danskt innanhav.\r\nDet skulle man nästan kunna tro med tanke på den\r\ndiskussion som förts. Det finns rader av länder som\r\nhar Östersjön som sitt innanhav: Tyskland, Polen,\r\nLitauen, Lettland, Estland, Sovjetunionen och\r\nFinland med Åland. Alla dessa länder är beroende\r\nav vad som sker med Östersjön och dess liv. I\r\nvanliga fall brukar vi vara så solidariska och tala om\r\ninternationellt ansvar. Men i det näraliggande\r\nkonkreta fallet är solidariteten som bortblåst\r\neftersom det nu gäller snäva kortsiktiga nationella\r\nintressen.</pre><pre>Jag anser också att de partier, bl.a. moderata\r\nsamlingspartiet och folkpartiet liberalerna, som\r\nnästan varje vecka har intressanta möten på\r\nNorrmalmstorg, skulle intressera sig och fråga\r\ndessa människor i Baltikum vad de anser om detta.\r\nÄr de tillfrågade och vet de på något sätt om vad vi\r\nsvenskar faktiskt kommer att ställa till med i deras\r\nlivsmiljö utmed Östersjön? Jag anser att detta är\r\nfruktansvärt dåligt. Med det kommande\r\nriksdagsbeslutet planerar vi enligt min mening ett\r\ninternationellt övergrepp mot andra länder och\r\nderas ekologi och därmed deras ekonomi. Det är\r\nsensationellt att Sverige och Danmark vill tillåta sig\r\ndetta i en tid då internationalism, samarbete och\r\nansvar står högt i kurs vid konferenser och\r\nmiddagstal.</pre><pre>Jag undrar om Gorbatjov tog upp bron i\r\ndiskussionen med regeringen när han var här på\r\nblixtvisit. Det är synd om så inte var fallet. Det\r\nborde han ha gjort. Det kan aldrig långsiktigt vara\r\nbra när man begår ovänliga handlingar mot andra\r\nländer. Jag kan inte finna att det finns några\r\nutrikespolitiska konsekvensbedömningar i\r\nbetänkandet av någon betydelse.</pre><pre>Om det nu är så att man prompt vill ha en fast\r\nförbindelse mellan Sverige och Danmark borde allt\r\ntala för en borrad tunnel under Öresund. Det är en\r\nrimlig och miljöanpassad lösning. Då förhindrar\r\nman genomströmningsproblemen. Det finns då\r\nmöjlighet att frakta massor av gods till och från\r\nkontinenten på räls i stället för på lastbil, och\r\nmycket miljöelände skulle kunna undvikas. Det\r\nhade onekligen varit av stort intresse om regeringen\r\noch utskottet hade velat beakta en tunnel och gjort\r\nordentliga finansiella, ekonomiska och ekologiska\r\nkonsekvensbeskrivningar.</pre><pre>Brobeslutsunderlaget är så uselt och svagt att det\r\nbara finns en möjlig lösning, och det är att\r\nåterremittera ärendet till utskottet för en ordentlig\r\noch ansvarsfull behandling. Det skall vara en\r\nbehandling som tar upp de aktuella alternativen:\r\nbro, tunnel och färjetrafik. Man skall göra rimliga\r\ntrafikbedömningar, fullständiga\r\nmiljökonsekvensbeskrivningar för alla alternativen\r\noch fullständiga finansieringsbedömningar och\r\nbedömningar av skattekonsekvenser. Man bör även\r\ngöra fullständiga försvarspolitiska bedömningar,\r\nnågot som Paul Ciszuk berörde, och dessutom göra\r\nandra internationella bedömningar och se vad man\r\nkan tänka sig i andra länder.</pre><pre>Utskottet bör föreslå beslut som står i\r\növerensstämmelse med tidigare fattade\r\nriksdagsbeslut. Om utskottet inte vill göra detta\r\nmåste gamla beslut rivas upp, och det måste\r\nmotiveras. Härmed yrkar jag bifall till miljöpartiets\r\nåterremissyrkande.</pre><pre></pre><pre>Anf. 90 LARS NORBERG (mp):</pre><pre>Fru talman! Trafikutskottet har berett finans-,\r\nskatte-, utrikes-, försvars-, jordbruks- och\r\nnäringsutskotten tillfälle att yttra sig över\r\nbroförslaget. Endast finans- och utrikesutskottet\r\nhar ansett det motiverat att yttra sig. I själva verket\r\nhade naturligtvis även arbetsmarknadsutskottet\r\nbort tillfrågas. Vad kommer bron att betyda för en\r\ngemensam arbetsmarknad mellan Köpenhamn och\r\nMalmö? Dansk arbetslöshet i Malmö eller vad?</pre><pre>Och vad betyder bron ur regionalpolitisk\r\nsynpunkt? Ökad befolkningskoncentration till ett\r\nredan trångbott område? Där kunde\r\nbostadsutskottet ha haft anledning att yttra sig.</pre><pre>Socialutskottet har inte tillfrågats. Vad betyder\r\nbron, kommer danska knarkproblem och andra\r\nsociala problem att sprida sig till Malmö? Vilka\r\nhälsoproblem kommer den ökande bilismen att\r\nleda till? Och vad betyder bron ur demografisk\r\nsynpunkt -- i utbyggnaden av ett Örestad? Det\r\nborde bostadsutskottet ha haft synpunkter på.</pre><pre>Att ärendet är så illa berett inom riksdagen att inte\r\nens jordbruksutskottet, vårt miljöutskott, och\r\nnäringsutskottet har uttalat sig är inte bara sakligt\r\nsett en skandal. Det är också bevis på att riksdagen\r\ninte inser sitt eget demokratiska ansvar. Jag skulle\r\nkunna räkna upp ett stort antal exempel på hur\r\nriksdagen genom sina beslut urholkar demokratin\r\noch flyttar besluten från denna kammare till slutna\r\nrum på olika håll. Detta broärende har varit\r\naktuellt i över hundra år. Riksdagen har inte haft\r\nnågot skäl att hetsa fram det med en undermålig\r\nberedning.</pre><pre>Jag anser det vara min skyldighet som medlem av\r\nnäringsutskottet att säga vad jag förhindrades att\r\nsäga i utskottet på grund av utskottets oansvariga\r\nnonchalans och regeringens dåliga planering.</pre><pre>Det har ju påståtts att bron skulle vara av stor\r\nbetydelse för handel och näringsliv. Varför har då\r\nnäringsutskottet inte yttrat sig? Det finns flera\r\ntänkbara svar. Jag har inte fått något i utskottet.\r\nMan har bara sagt att man inte hade lust, att man\r\ninte hade tid, att man inte ville yttra sig.</pre><pre>Ett tänkbart svar är att man inte trodde på\r\npåståendet att bron hade betydelse för näringsliv\r\noch utrikeshandel men att man inte ville avslöja\r\ndetta.</pre><pre>Ett annat tänkbart svar är att man inte begrep sig\r\npå ärendet. Det var för svårt.</pre><pre>Ett tredje alternativ: Man var lat.</pre><pre>Eller ett fjärde: Man hann inte.</pre><pre>Ingen mer än jag av näringsutskottets ledamöter\r\nhar anmält sig till denna debatt, så jag blir ensam\r\nom att försöka tolka orsaken till näringsutskottets\r\ntystnad.</pre><pre>Artigheten förbjuder mig att påstå att utskottet var\r\nokunnigt, ointresserat eller lättjefullt, eller att bron\r\nskulle vara totalt ointressant för näringsliv och\r\nutrikeshandel.</pre><pre>Återstår då förklaringen att det var tidsbrist som\r\norsakade utskottets tystnad. Detta är ett verkligt\r\nstarkt skäl för återremiss, inte bara till\r\ntrafikutskottet utan till samtliga berörda\r\nriksdagsutskott, för en grundlig beredning. Jag\r\nyrkar alltså på återremiss.</pre><pre>Det hindrar inte att jag vill säga något om bron ur\r\nnäringslivets synpunkt, utifall att återremiss inte\r\nskulle villfaras oss, synpunkter som jag hellre hade\r\nvelat ge i skriftlig form i utskottet.</pre><pre>Det har visat sig omöjligt att finna privata\r\nfinansiärer till projektet, vilket visar att näringslivet\r\ninte tror på lönsamheten i projektet. Och\r\nnäringslivet förstår sig faktiskt bättre på\r\nlönsamhetsfrågor än regeringen -- det är i varje fall\r\nmin övertygelse. Det är ett bra skäl för avslag.</pre><pre>Näringslivets ointresse att ställa upp som finansiär\r\nberor kanske delvis på att näringslivet vet att\r\nsådana här stora engångsprojekt blir mycket dyrare\r\nän de ser ut att bli enligt de första kalkylerna. Jag\r\nvill påminna om den s.k. pi-regeln, som jag har haft\r\nanledning att studera under min verksamhet i\r\nnäringslivet och på annat håll. Pi-regeln är att man\r\nnär det gäller stora och okända projekt tar den\r\nförsta beräknade kostnaden och multiplicerar den\r\nmed pi, dvs. 3,14. Då kommer man fram till den\r\nverkliga slutliga kostnaden. Det kan hända att det\r\när överdrivet i detta fall -- det kanske finns bättre\r\nunderlag -- men en fördubbling av kostnaden skulle\r\ningalunda överraska mig.</pre><pre>För utrikeshandel och näringsliv är bron enligt min\r\nuppfattning inte särskilt betydelsefull.\r\nGodsströmmarna, som i och för sig enligt vår\r\nuppfattning som miljöpartister inte bör öka,\r\nkommer i mycket begränsad omfattning att ha\r\nglädje av bron. Ingen annan än vi miljöpartister\r\npåpekar detta, att i det resurssnålare, energisnålare\r\noch småskaligare framtidssamhälle som är villkoret\r\nför global överlevnad kan vi inte fortsätta att\r\ntransportera mer och mer. Vi måste i själva verket\r\ntransportera mindre. Att vi miljöpartister är\r\nensamma om att påpeka detta är beviset för att det\r\ndess värre finns bara ett miljöparti i riksdagen.</pre><pre>Men även ur konventionenll synpunkt är bron en\r\ntvivelaktig affär. Åkerinäringen är inte intresserad.\r\nSJ är inte intresserat.</pre><pre>Det finns dock en del av näringslivet som är\r\nintresserad. Det är bilintressena med bilförsäljare\r\nGyllenhammar i spetsen. Han är övertygad om att\r\nbron blir en betydande vitamininjektion till ökad\r\nmassbilism. Han har sannolikt rätt. Hans ointresse\r\nför ett energisnålt, resurshushållande och\r\nekologiskt sunt samhälle är väl dokumenterat,\r\nsenast förra veckan i Dagens Nyheter.</pre><pre>För dessa intressen har regeringen och\r\nutskottsmajoriteten kapitulerat. Och inte nog med\r\ndet. Det finns ingen industri som så har gynnats\r\nmed skattebetalarnas pengar som våra\r\nbiltillverkare SAAB och Volvo. Om det rör sig om\r\nfem miljarder under det senaste årtiondet, eller\r\nmer eller mindre, vet jag inte. Ingen vill redovisa\r\nsiffrorna för tomtpriser vid försäljning av dyrbar\r\ntomtmark i centrala områden av Malmö och\r\nUddevalla, förlustavdrag, frisläppande av\r\ninvesteringsfonder m.m. Siffrorna sammanställs\r\naldrig. De hålls delvis hemliga. Bilintressena och\r\nregeringen i skön förening förtjänar inget bättre\r\nnamn än miljömarodörer.</pre><pre>Jag vill sammanfatta. Den enda del av näringsliv\r\noch utrikeshandel som definitivt gynnas är den mest\r\nmiljöfarliga och energislösande. Detta borde\r\nnäringsutskottet ha gett trafikutskottet till känna.</pre><pre>Anf. 91 MARIANNE SAMUELSSON\r\n(mp):</pre><pre>Fru talman! En sak som är väldigt fascinerande\r\nmed att vara riksdagsledamot är att titta på vad som\r\nhänder utanför det här huset och vad som händer i\r\nhuset.</pre><pre>En av de bitar som man särskilt en sådan här dag\r\nförundras mycket över är att socialdemokraterna\r\noch moderata samlingspartiet har ute på gator och\r\ntorg utsett varandra till huvudmotståndare i\r\nvalrörelsen. Ändå får vi här inne i detta hus uppleva\r\ngång på gång hur dessa båda partier gör gemensam\r\nsak, tar varandra i handen och fattar, som jag\r\ntycker, helt tokiga beslut på miljöområdet. Detta är\r\nfaktiskt mycket intressant och också förvånande.\r\nJag skulle önska att svenska folket kunde titta in\r\nlitet mer i det här huset, att de kunde läsa protokoll\r\noch förstå hur det hela hänger ihop.</pre><pre>Bron har ju i dag debatterats väldigt länge. I morse\r\nfick vi också en redogörelse för hur länge den hade\r\ndebatterats innan den kom hit. Om det nu är så att\r\nfrågan har utretts under så många år, blir man\r\nmycket förvånad över att man skall behöva få ett\r\nså dåligt beslutsunderlag på bordet. Den stressiga\r\nsituationen i riksdagen skall inte vara upphov till att\r\nvi inte hinner bereda den här frågan, som har ältats\r\nunder så många år.</pre><pre>Jag känner mig som miljöpartiets representant i\r\njordbruksutskottet faktiskt mycket upprörd över\r\nden hantering som frågan har fått. Det tycker jag\r\natt jag har all rätt till. Vi i vårt utskott fick inte yttra\r\noss över frågan. Det här ärendet berör ju inte bara\r\nden viktiga miljöfrågan, som faktiskt är\r\njordbruksutskottets ansvarsområde, utan också två\r\nav de viktiga huvudnäringar som\r\njordbruksutskottet också ansvarar för, nämligen\r\nskogsbruket och fisket.</pre><pre>Under det här året som jag har suttit i\r\njordbruksutskottet har jag lärt mig att om det är\r\nnågonting som jordbruksutskottet anser vara\r\nviktigt att yttra sig över så är det just de areella\r\nnäringarna. Men här var man rörande överens om\r\natt man inte hade tid att yttra sig över detta. Ändå\r\nvet vi från bl.a. forskarrapporter att båda dessa\r\nnäringar är kraftigt hotade genom det här\r\nbrobeslutet. Ingen kan komma och säga att man vet\r\nvad som kommer att hända med fisket. Torskfisket\r\ni Östersjön är en stor och viktig näring. För att inte\r\ntala om skogen.</pre><pre>Hela västra Sverige är kraftigt försurat, och vi får i\r\nmiljörapport efter miljörapport reda på hur\r\nförsurat det är och hur katastrofal situationen är. Vi\r\nhar fått rapporter från Malmöområdet,\r\nGöteborgsområdet och även från mitt eget län, där\r\nlänsstyrelsen vill utnämna området till\r\nkatastrofområde. Vad gör riksdagen? Man tänker\r\nbesluta i frågor som man inte alls vet vad de får för\r\neffekter. Man har inte tagit med de internationella\r\naspekterna i den här viktiga frågan.</pre><pre>I februari månad hade vi i Nordiska rådet vår\r\nordinarie session. En av huvudfrågorna på den\r\nsessionen var kontakterna med de baltiska\r\nländerna och våra grannar runt Östersjön. Jag\r\nställde en fråga till ministrarna om Öresundsbrons\r\nbetydelse för Östersjön och vad man tänkte vidta\r\nför åtgärder. Svaret var mycket förvånande. Man\r\nsvarade att det var en bilateral fråga. Jag tycker att\r\ndet är mycket upprörande att Sveriges och\r\nDanmarks ministrar ensamma kan svara att det här\r\när en bilateral fråga, som inte berör övriga länder\r\nrunt Östersjön. Samtidigt talar vi hela tiden om hur\r\nbekymmersam situationen är i Östersjön och hur\r\nviktigt det är att vi vidtar åtgärder.</pre><pre>Jag skall inte uppta mer debattid än nöden kräver.\r\nMånga viktiga argument har redan kommit fram\r\nunder debatten. Jag tycker att de som har lyssnat på\r\nden här debatten vid det här laget borde vara\r\növertygade om att det här måste gå på återremiss.\r\nJag kan inte tänka mig att någon ansvarstagande\r\nriksdagsledamot vill ta på sig ansvaret att besluta\r\nom ett brobygge utan en bättre beredning på\r\nmiljösidan.</pre><pre>Samtidigt är jag mycket förvånad över att inte\r\nmiljöministern har varit här och deltagit i debatten.\r\nDet är som om regeringen trodde att det här bara\r\när en trafikfråga, trots att vi vid det här laget vet,\r\nav forskningsrapporter, och annat, att det här är i\r\nhuvudsak en miljöfråga. Den borde naturligtvis ha\r\nrönt ett stort intresse från vår miljöminister. Hon\r\nborde ha varit här och debatterat frågan utifrån\r\nmiljöaspekten.</pre><pre>Framför allt i internationella sammanhang hävdar\r\nSverige någonting som är mycket bra och som man\r\nbl.a. har skrivit in i rapporten till det kommande\r\nstora miljömötet i Brasilien. Det är detta med\r\nförsiktighetsprincipen.</pre><pre>Försiktighetsprincipen innebär att när vi är osäkra\r\npå vad det får för konsekvenser tar vi inga beslut\r\nsom kan leda till en situation som vi i dag inte vet\r\nnågot om. När man ser regeringens\r\nställningstagande i den här frågan kan man fundera\r\növer om försiktighetsprincipen bara skall gälla u-\r\nländer och dem som egentligen inte har råd att\r\ninvestera -- här hemma kan vi strunta i\r\nförsiktighetsprincipen. Jag hoppas verkligen att alla\r\nriksdagsledamöter som har lyssnat till debatten i\r\ndag och funderat över sakfrågan också röstar på\r\nåterremissförslaget.</pre><pre>Anf. 92 MARGIT GENNSER (m):</pre><pre>Fru talman! Mycket har sagts i dag om\r\nÖresundsbron, mest negativt, och det är kanske i\r\nsin ordning. Det här anförandet var egentligen\r\ntänkt som en slutpunkt, men det kommer kanske\r\nfler punkter.</pre><pre>Öresund har under tusentals år varit både\r\nföreningslänken och barriären mellan Danmark\r\noch Skåne. Under den danska tiden utgjorde Skåne\r\nen av de mest betydelsefulla danska regionerna. I\r\nPalle Laurings bok Danmark i Skåne kan vi alla\r\nåteruppleva den danska kontakten som än i dag\r\nlever kvar i den skånska särarten.</pre><pre>Skåne blev svenskt, och Öresund blev inte längre\r\nen föreningslänk, utan en barriär mot Danmark.\r\nLunds universitet blev Skånes akademiska\r\nhögborg, inte som tidigare universitetet i\r\nKöpenhamn. Under slutet av 1800-talet blev\r\nkontakterna mellan författare, konstnärer och\r\nuniversitet allt tätare. Många av våra stora\r\nförfattare hämtade sin inspiration på andra sidan\r\nsundet. I Frank Hellers, Frans G Bengtssons och\r\nFritiof Nilsson Piratens böcker kan vi alla uppleva\r\nbetydelsen av kontakterna över sundet mellan\r\nLund/Malmö och Köpenhamn. Andra världskriget\r\nskapade ännu en gång en näst intill hermetiskt\r\nsluten gräns. Längs hela Öresundskusten blev vi\r\nisolerade från det land som betytt så mycket för oss.\r\nFreden 1945 betydde nya och vitala kontakter.\r\nUnder de senaste decennierna har framför allt\r\nekonomiska förhållanden återigen hindrat det täta\r\nutbytet. Detta har återspeglat sig i en nedgångstid\r\nför både Köpenhamn och Malmö, ja för hela\r\nÖresundsområdet. I vår tid då den tekniska, den\r\nvetenskapliga och den konstnärliga utvecklingen i\r\nså hög grad hänger samman inte enbart med\r\nelektroniska kontakter, utan också med mänskliga,\r\nhar obeslutsamheten om den fasta förbindelsen\r\növer Öresund varit en black om foten för oss i\r\nSkåne och för våra grannar på Själland.</pre><pre>Det är därför jag med stor tillfredsställelse ser på\r\ndagens, jag antar positiva, beslut om en bro. Det är\r\ninte bara fråga om ett beslut om en bro av cement,\r\nutan det är något mycket mer, nämligen ett beslut\r\natt återigen närmare än under de senaste\r\ndecennierna knyta samman Skåne med Danmark.\r\nJag förstår all den oro som uttryckts i kammaren i\r\ndag. Det finns alltid en rädsla inför framtiden.\r\nIsolationism har många försvare. Men ser vi\r\ntillbaka på vår historia och på andras folks historia\r\nhar välstånd och kulturens utveckling haft sitt\r\nursprung i nya kontakter mellan människor och\r\nidéer. På så sätt har ny inspiration fötts och nya\r\nlösningar på nya och gamla problem vuxit fram.</pre><pre>Debatten här i kammaren visar på en stor\r\nskiljelinje. Det är egentligen inte en partipolitisk\r\nskiljelinje, utan en skiljelinje mellan pessimism och\r\nutvecklingsoptimism. Jag är utvecklingsoptimist.\r\nMåhända kommer många att säga att jag är naiv,\r\nmen samtidigt blir jag också beskylld för att vara\r\nansvarslös. Pessimisterna skapar kanske betydligt\r\nmer problem än de problem som de säger sig vilja\r\nskydda oss emot.</pre><pre>Jag hoppas att vi är så toleranta och har en sådan\r\nrespekt för varandras ståndpunkter att vi inser att\r\nvi alla har tänkt igenom problemen och kommit till\r\nolika lösningar. Nu får ett majoritetsbeslut, på gott\r\noch ont, fälla avgörandet.</pre><pre>Anf. 93 KJELL DAHLSTRÖM (mp) replik:</pre><pre>Fru talman! Margit Gennser, det är väl ingen som\r\nifrågasätter annat än att det är majoritetens beslut\r\nsom skall gälla i kammaren. Det tror jag ändå har\r\nframgått av debatten.</pre><pre>För mig som Lundabo var det trevligt att känna en\r\nlundensisk klang i detta inslag. Men det landade fel.\r\nMed det lundensiska lynne som Margit Gennser har\r\nser man gärna saker och ting utanför sig själv. Man\r\nengagerar sig kanske inte så våldsamt\r\nkänslomässigt. Men nu är det så att människor\r\nengagerar sig i detta.</pre><pre>Skapandet av bron hotar människor i själen. Därför\r\nhar detta blivit en så stor fråga. Margit Gennser tror\r\natt kontakterna med Köpenhamn nu skall bli så\r\nmycket bättre. En borrad järnvägstunnel tar oss\r\nmellan Malmö och Köpenhamn på halva tiden\r\njämfört med vad bilbron kommer att göra, oavsett\r\nhur fort man kör med bil eller hur fort tåget går.</pre><pre>Tunnellösningen är mycket genare, direktare och\r\nsmidigare samtidigt som den inte alls är utsatt för\r\nnågra störningar. Med en tågtunnel kommer Margit\r\nGennser att kunna ta sig till Köpenhamn på halva\r\ntiden.</pre><pre>Kan man då inte se positivt på en fortsatt utredning\r\nav en borrad järnvägstunnel, eftersom den ger\r\nprecis lika goda möjligheter till förnyade kulturella\r\noch även i viss mån handelsmässiga kontakter\r\nmellan Själland och Skåne? Betänk detta, Margit\r\nGennser!</pre><pre>Anf. 94 KRISTER SKÅNBERG (mp)\r\nreplik:</pre><pre>Fru talman! Margit Gennser talar på ett sätt som\r\nom Sverige hade varit avskärmat från Danmark,\r\nmen nu skall förbindelserna återigen bli bättre.\r\nFörbindelserna har faktiskt varit mycket nära.\r\nDanmark är ju ett av våra nordiska broderländer.\r\nSverige och Danmark har lyckats att upprätthålla\r\nväldigt goda förbindelser. Om det är någonting som\r\nmöjligen har grumlat förbindelserna med Danmark\r\nunder de allra senaste åren är det att Danmark i en\r\nrad frågor har valt en annan linje än den\r\nsamnordiska linjen på grund av att man tvingats till\r\ndet genom sitt medlemskap i EG.</pre><pre>Margit Gennser talar om optimism och pessimism,\r\nom utvecklingsoptimism. Hon menar väl att hon\r\nsjälv står för utvecklingsoptimism. De som inser\r\nmiljöfarorna och i tid försöker att väja för dem\r\nskulle då vara utvecklingspessimister, om jag\r\nförstod logiken rätt.</pre><pre>Det är en väldig skillnad på att vara optimist och att\r\nvara dumdristig. När vi nu ser att miljöförstörelsen\r\nökar omkring oss, har vi väl kommit så långt att vi\r\nbörjar med att försöka finna lösningar på\r\nproblemen innan vi sitter där. Vi borde inte börja\r\nmed att göra någonting chansartat och sedan\r\nhoppas att det skall finnas tekniska lösningar.</pre><pre>Jag vill bara påminna Margit Gennser om att\r\nkoldioxidutsläppen är ingenting som det går att ta\r\nhand om. Dessa utsläpp går igenom alla filter. Det\r\nrör sig om så enormt stora mängder utsläpp att de\r\ninte går att behandla som en liten förorening.\r\nMargit Gennser har faktiskt fel i sak, och det var\r\ndet jag ville påpeka.</pre><pre>Anf. 95 MARGIT GENNSER (m) replik:</pre><pre>Fru talman! Det är naturligtvis riktigt att var och\r\nen på ett -- som jag antar -- så objektivt sätt som\r\nmöjligt har gjort sina värderingar utifrån den\r\nerfarenhet och den kunskap som man besitter. Jag\r\när också medveten om att det finns olika\r\nschateringar av optimism och pessimism.</pre><pre>Vi har haft svårt med transporterna över sundet.\r\nJag har hjälpt min man med att skjutsa en\r\ndoktorand till Helsingör för att han behövde\r\nkomma hem till Köpenhamn. Detta har jag gjort\r\nmånga gånger under den tid som doktoranden\r\ngjorde sitt mycket tunga och strävsamma\r\navhandlingsarbete i Malmö. Jag har alltså verkligen\r\nfått uppleva hur dåliga våra kontakter med\r\nDanmark har varit. Det har skett en försämring\r\nunder de senaste 20 åren nere vid södra delen av\r\nÖresund.</pre><pre>Jag tror ändå att vi känner en stor optimism för att\r\nvi skall klara många av de miljöproblem som vi har.</pre><pre>Miljöproblemen går att klara i de länder som har\r\nmarknadsekonomi. I länder med planhushållning,\r\ndålig industriell kapacitet och med en\r\nokontrollerad folkökning inträffar de stora\r\nmiljökatastroferna. Det bästa sättet att bemästra\r\nmiljöproblemen är att föra människor närmare\r\nvarandra. Det skall vi börja med först hemmavid\r\noch sedan mera globalt.</pre><pre>Anf. 96 BENGT SILFVERSTRAND (s):</pre><pre>Herr talman! I ärlighetens namn måste man nog\r\nbetrakta dagens talarövningar här som något av ett\r\nfrosseri i överdrifter. Ord som katastrof,\r\nhopplöshet och uppgivenhet från\r\nbromotståndarnas sida har konfronterats med\r\nupprymdhet -- ja, ibland ren hänryckning -- i\r\nbroförespråkarlägret. Konsten att tala förbi\r\nvarandra har drivits till sin fulländning. Eller för att\r\ntravestera Kippling: Brovänner är brovänner och\r\nbroovänner är broovänner, och aldrig mötas de två.</pre><pre>Bland det mest beklämmande i denna debatt är att\r\nta del av sjuka miljösamveten, bl.a. från några\r\nnordvästskånska folkpartister. Man försöker\r\nbedöva sig med ett rejält andligt albylintag. Att\r\nbegära återförvisning av ärendet till utskottet leder\r\ngivetvis ingen vart. Det är bara ett utslag av\r\nhyckleri och demonstrationspolitik, som definitivt\r\ninte hör hemma i det här sammanhanget.</pre><pre>Samtidigt som jag vill instämma i de synpunkter\r\nsom tidigare här framfördes av Jan Andersson\r\nyrkar jag bifall till reservationerna 1 och 2.</pre><pre>Tycker man inte att vi skall ha en bro utan\r\nförespråkar en tunnel, skall man rakt och klart\r\nkunna ta ställning till detta -- och det är detta jag\r\ngör -- och inte kräva några turer tillbaka till\r\nutskottet för att ytterligare sabotera\r\nriksdagsarbetet denna sista vecka.</pre><pre>Jag är förespråkare för en fast förbindelse över\r\nÖresund. Men jag tycker att denna förbindelse av\r\nfrämst miljöskäl borde få formen av en tunnel. Det\r\nkan förvisso ligga någonting i påståendet att det är\r\nfå projekt som blivit mer utredda än just\r\nÖresundsförbindelserna, men detta gäller definitivt\r\ninte tunnelalternativet, som i de utredningar där\r\ndet över huvud taget har belysts, t.ex. av\r\nÖresundsdelegationen, har blivit mycket\r\nstyvmoderligt behandlat.</pre><pre>Öresundsdelegationen har hävdat att de\r\nutsläppsökningar som trafiken på bron genererar\r\nbara blir marginella i förhållande till de totala\r\nutsläppsnivåerna i ett redan hårt miljöbelastat\r\nSkåne. Detta bestickande resonemang har okritiskt\r\nåtergetts i såväl proposition som\r\nutskottsbetänkande.</pre><pre>När ett beslut om utformning av framtida\r\nÖresundsförbindelser som en del av en samlad\r\ntrafikpolitik fattas, måste detta enligt min mening\r\nske mot bakgrund av den allvarliga\r\nmiljösituationen i regionen och de nationella och\r\ninternationella åtaganden om utsläppsreduktioner\r\nsom Sverige har gjort.</pre><pre>Som exempel kan nämnas att den kritiska\r\nbelastningsgränsen vad gäller kvävenedfallet i\r\nsydvästra Sverige ligger på 10--15 kg kväve per\r\nhektar och år. Det faktiska nedfallet beräknas\r\nemellertid ligga runt 20--30 kg kväve per hektar och\r\når. Detta innebär att nedfallet i regionen\r\nåtminstone skulle behöva halveras.</pre><pre>Statens naturvårdsverk har i sitt remissyttrande\r\növer utredningen Fasta Öresundsförbindelser\r\nskrivit bl.a. följande om dessa problem:</pre><pre>''Kvävenedfallet och de höga ozonhalterna är\r\nexempel på storskaliga problem. Åtgärder inom\r\nregionen räcker långt ifrån till för att komma till\r\nrätta med problemen men en rimlig\r\nåtgärdsinriktning bör vara att vi i Sverige reducerar\r\nvåra utsläpp i den utsträckning som behövs för att\r\nvi tillsammans med andra länder skall kunna lösa\r\nproblemen. Ytterligare reduktioner utöver 30 %\r\nblir därför aktuella särskilt i södra Sverige.''</pre><pre>Av Öresundsdelegationens eget räkneexempel,\r\nsom visar de totala kväveoxidutsläppen i regionen\r\nvid olika trafiktillväxtalternativ, framgår att en\r\nhalvering av kväveoxidutsläppen år 2010 jämfört\r\nmed 1985 års nivå enbart kan uppnås om trafiken\r\ninte ökar alls.</pre><pre>Bara detta enda, men otvetydigt klara, exempel\r\nvisar att miljöaspekterna inte tillmätts tillräckligt\r\nstor betydelse i sammahanget.</pre><pre>Att satsa på järnvägstrafiken är lovvärt, men när\r\nman gör en dygd av nödvändigheten och använder\r\njust behovet av biltrafik på en bro för att kunna\r\nfinansiera nödvändiga järnvägsspår är man ute på\r\ndjupt vatten. Logiken blir ju då: Ju fler bilar som\r\nkan rulla på bron, desto ståtligare västkustbana.\r\nMen för att blidka den kraftiga miljöopinionen\r\nsäger man precis tvärtom i andra sammanhang,\r\nnämligen att ett ytterst begränsat antal bilar\r\nförväntas frekventera bron.</pre><pre>Detta brovännernas olösliga syndrom kan enklast\r\nsammanfattas i den tänkvärda limericken En\r\nbrobyggares dröm av signaturen Mr Rimfrost. Den\r\nlyder som följer:</pre><pre>''En byggdirektör ifrån Hjo,</pre><pre>sa nu är det fint läge för bro.</pre><pre>Ni i utbyte får,</pre><pre>ett sjudjäklalångt spår,</pre><pre>ifrån Oslo till Köln, må ni tro!''</pre><pre></pre><pre>Anf. 97 KJELL DAHLSTRÖM (mp) replik:</pre><pre>Fru talman! Jag är i sak överens med Bengt\r\nSilfverstrand. Det vill jag klart säga från början.\r\nDet var ett rejält språk som Bengt Silfverstrand\r\nanvände i sitt anförande. Men att kalla förslaget om\r\nåterremiss för hyckleri tycker jag inte är snyggt\r\ngjort av Bengt Silfverstrand. Det finns nämligen\r\ninget som helst hycklande i våra förslag om\r\nåterremiss. Hela denna debatt har ju visat att denna\r\nproposition och detta betänkande är urbota dåligt\r\ngenomtänkt och handlagt på alla fronter. Det är\r\nundermåligt och ovärdigt Sveriges riksdag att\r\ntrumma igenom det. Det är den nakna makten som\r\nnu låter trumma igenom detta förslag. Det kan\r\ndärför inte kallas hyckleri att vi begär en\r\nåterförvisning av detta betänkande. Självfallet\r\nmenar vi då inte en återförvisning av\r\nexpressbumerangtyp, som innebär att ärendet\r\nskickas tillbaka till utskottet för att komma tillbaka\r\ntill kammaren i morgon. Nej, det måste vara en\r\nrejäl återförvisning över sommaren, så att vi får se\r\nvad danskarna har för mjöl i påsarna, men framför\r\nallt att vi får se vad de svenska väljarna tycker i\r\ndetta sammanhang. Då kan vi också få en rejäl\r\nutskottsbehandling och en utfrågning, vilket\r\npinsamt nog har avvisats av trafikutskottet. Vi kan\r\ndå även få yttranden från de olika utskotten, vilket\r\nvi nu inte har fått.</pre><pre>Men sanningen är väl, Bengt Silfverstrand, vilket\r\njag beklagar, att ni socialdemokrater är livegna i\r\nlojaliteten till ert parti och inte får rösta för en\r\nåterremiss.</pre><pre>Jag uppmanar emellertid alla socialdemokrater och\r\nandra som har politisk integritet och som politiskt\r\nhar råg i ryggen att rösta för återförvisningen.</pre><pre>Anf. 98 VIOLA CLAESSON (v) replik:</pre><pre>Fru talman! Jag tycker att Bengt Silfverstrand,\r\nåtminstone delvis, talade klarspråk i sitt inlägg. När\r\njag såg att han hade begärt ordet hade jag väl inte\r\nväntat mig något annat heller.</pre><pre>De socialdemokrater som är för bron och som går\r\nupp i talarstolen är ganska lätt räknade. Detta har\r\nju varit bromoståndarnas debattdag. Att jag vill\r\ndiskutera litet mer med Bengt Silfverstrand beror\r\npå att det finns saker som han inte säger.</pre><pre>Med utgångspunkt i alla de fakta som Bengt\r\nSilfverstrand tar från Öresundsdelegationens\r\nskrivningar och allt det som saknas i det\r\nbeslutsunderlag som har presenterats och som\r\nnämns i propositionen resp. betänkandet från\r\ntrafikutskottet -- och det finns ett ytterst känsligt\r\nkapitel som de flesta inte berör trots att detta är ett\r\nav de största beslut som vi har att fatta -- undrar jag:\r\nVad beror det på, Bengt Silfverstrand, att man trots\r\nalla de fakta som talar mot en bro -- vilket framför\r\nallt handlar om miljöfrågorna, t.ex. att man påstår\r\natt det blir ett ytterst begränsat antal bilar och att\r\ndet hela ändå skall gå ihop -- inte har beaktat\r\nmiljöaspekterna och kommit fram till en\r\nhelhetssyn, eftersom det minsann handlar om mer\r\nän bara denna bro? Det handlar ju om ett helt\r\nkomplex av vägsystem. Vad beror det på att man\r\ninte tar upp detta? Vad beror det på att man inte\r\nbryr sig om detta, Bengt Silfverstrand?</pre><pre>Någonstans finns det ju några som tydligen har så\r\npass stort inflytande över både regering och\r\nriksdagsledamöter att dessa sanningar inte beaktas.\r\nDet är ju detta det handlar om. Men eftersom jag\r\nvet att Bengt Silfverstrand vet vilka maktfaktorer\r\nsom det handlar om, och eftersom jag har talat\r\ntillräckligt om det i talarstolen utan att egentligen\r\nfå någon att diskutera detta -- den enda som har\r\nnämnt det är Kjell-Arne Welin -- skulle jag ändå\r\nvilja be Bengt Silfverstrand att han inte nöjer sig\r\nmed att en handfull socialdemokrater, som kanske\r\nt.o.m. har fått lov rent formellt att rösta på sina\r\nmotioner och stödja våra reservationer --\r\nvänsterpartiets, miljöpartiets och centerpartiets --\r\nutan också vädjar till sina partikamrater, så att vi\r\nfår se om de verkligen vågar rösta mot sitt parti och\r\nmot bron, eftersom det tydligen är det som många\r\nvill. Annars blir det bara formalia och något som\r\njag ser som litet av demokratins upplösning, kanske\r\npå vägen mot att besluten skall fattas i Bryssel i\r\nvilket fall som helst.</pre><pre>Anf. 99 ROY OTTOSSON (mp) replik:</pre><pre>Fru talman! Jag vill tacka Bengt Silfverstrand för\r\nstödet för reservationerna 1 och 2. Det är bra. Det\r\nbehövs fler.</pre><pre>Han var emellertid kritisk till\r\nåterförvisningsyrkandet. Eftersom jag lade fram\r\ndetta yrkande tidigare i dag, vill jag något\r\nkommentera det.</pre><pre>Riksdagen har inte hunnit bereda färdigt denna\r\nfråga. En rad utskott har inte haft tid att svara, helt\r\nenkelt. Det var mycket stressigt just då. Vi hade\r\nhela miljöpropositionen på halsen, osv.</pre><pre>Dessutom är det så att en rad viktiga dokument inte\r\nhar kommit till offentligheten, t.ex. den\r\nhemligstämplade danska miljörapporten. Vi skulle\r\nbehöva ta del av den, inte bara vi som är\r\nmotståndare utan även de som än så länge stöder\r\nbroprojektet. Enda chansen att göra det och\r\nförhindra att man fattar ett förhastat beslut är\r\nfaktiskt att få till stånd en återremiss -- då kan man\r\nbearbeta det vidare. Det ger också möjligheter att\r\ndebattera frågan mer i valrörelsen, och det kan den\r\nsåvitt jag förstår bara må bra av.</pre><pre>Som Bengt Silfverstrand sade behöver man halvera\r\nkvävenedfallet för att klara skogsmarkens\r\nbärförmåga. Men det gäller skog där man har\r\nvanligt skogsbruk och tar ut skog och då också tar\r\nut kväve. Naturskog -- naturreservat, urskogar -- är\r\nbetydligt mer känsliga. Där bör man minska\r\nkvävenedfallet ytterligare med hälften, alltså med\r\n75 % eller mer i södra Sverige. Faktum är alltså att\r\nvi behöver minska utsläppen av kväveoxider med\r\nåtminstone 70--75 %.</pre><pre>Anf. 100 KJELL-ARNE WELIN (fp) replik:</pre><pre>Fru talman! Jag var inte i kammaren men jag hörde\r\ngenom högtalare ute i huset när Bengt Silfverstrand\r\nbörjade sitt anförande. Det är inte var dag man hör\r\nBengt Silfverstrand anslå den förtroliga tonen. Han\r\ntalade om andras överdrifter och sade att man\r\nkanske skulle visa förståelse för varandra --\r\nbromotståndarna överdrev på sitt sätt och\r\nbroivrarna på sitt. Men rätt som det var återföll\r\nBengt Silfverstrand i en stil som är mer symbolisk\r\nför honom, med våldsamma angrepp på andra. Låt\r\nmig ta det bit för bit.</pre><pre>Man kan prata om överdrifter om man vill. Mycket\r\nav det som händer när det gäller miljön,\r\nvattengenomströmningen osv. om man uppför en\r\nÖresundsbro är i dag okänt. Vi vet alltså inte vad\r\nsom händer. Då kan man naturligtvis, som\r\nbroivrarna, tro och hoppas att det inte händer\r\nnågonting. Men man kan också, om man är litet\r\nmer omdömesgill, försöka se varningarna i det. Det\r\när en fara att bygga någonting sådant här när\r\nkonsekvenserna för miljön och\r\nvattengenomströmningen till Östersjön är okända.\r\nVi måste ju ta reda på fakta innan vi gör någonting.\r\nNär vi har byggt bron och får fakta är det för sent\r\natt göra någonting. Då kan vi inte göra någonting --\r\ndå står vi där med bron.</pre><pre>Sedan sade Bengt Silfverstrand att det var några\r\nstycken folkpartister i Nordvästskåne som yrkat på\r\nåterremiss. Vilka några stycken är det? Skall vi vara\r\närliga, skall vi vara ärliga, Bengt Silfverstrand!\r\nVilka några stycken folkpartister i Nordvästskåne\r\nyrkar bifall till utskottets hemställan i betänkandet?\r\nDet vill jag ha reda på. Jag kräver ett besked på den\r\npunkten.</pre><pre>Bengt Silfverstrand gick upp i kammarens talarstol\r\noch försökte vara den generöse, den som skall visa\r\natt det har förekommit överdrifter i debatten, och\r\nså strax därefter gjorde han sig skyldig till direkta\r\nlögner och felaktiga påståenden. Jag kräver faktiskt\r\nett besked om vilka folkpartister det gäller.</pre><pre>Anf. 101 BENGT SILFVERSTRAND (s)\r\nreplik:</pre><pre>Fru talman! Jag tycker inte att man behöver hetsa\r\nupp sig så våldsamt som Kjell-Arne Welin gjorde.\r\nKjell-Arne Welin gick upp i talarstolen och tyckte i\r\nsak detsamma som jag och lade sedan ned mycket\r\nstor energi på att tala om annat! Han skall få ett\r\nmycket klart och rakt svar. Jag uppfattade det i alla\r\nfall så att kollegan Siw Persson från Höganäs\r\nyrkade på återförvisning. Nu har jag svarat på den\r\nfrågan.</pre><pre>Kjell Dahlström talade om politisk integritet och\r\nråg i ryggen. Det tycker jag är oerhört viktigt. Har\r\nman politisk integritet och råg i ryggen tar man\r\nställning. Jag har i sakfrågan tagit ställning på\r\nsamma sätt som Kjell Dahlström, Viola Claesson\r\noch Roy Ottosson, m.fl. Jag står alltså för\r\nreservationerna 1 och 2.</pre><pre>Omvänt tycker jag att om ni nu har politisk\r\nintegritet och råg i ryggen tror ni väl på lödigheten\r\ni era argument och är beredda att följa upp dem här\r\ni dag och förlitar er inte på nya turer, ett nytt\r\nkattrakande, nya utredningar.</pre><pre>Jag har den mycket bestämda uppfattningen att den\r\nhär frågan nu har utretts tillräckligt mycket och\r\ntillräckligt länge. Det finns en fullödig\r\ndokumentation av argumenten mot en bro. Den\r\nåterfinns i den motion som jag har skrivit på\r\ntillsammans med andra socialdemokrater, och den\r\nåterfinns också i många av de motioner som väckts\r\nav vänsterpartiet, centerpartiet och miljöpartiet.\r\nDet behövs alltså inga nya turer. Har ni någon tro\r\npå er själva, så stå fast vid era reservationer 1 och\r\n2, och försök inte belasta riksdagen med onödiga\r\nutredningar och turer som i praktiken bara innebär\r\natt den här frågan kommer tillbaka om någon dag\r\nigen. Då finns det, mina vänner, definitivt inga nya\r\nargument att tillföra den här debatten.</pre><pre>Anf. 102 KJELL-ARNE WELIN (fp) replik:</pre><pre>Fru talman! Siw Persson har ju yrkat återremiss på\r\närendet, Bengt Silfverstrand. Det är en person men\r\nBengt Silfverstrand talade om några stycken. Det\r\nvar det som jag reagerade mot, eftersom Bengt\r\nSilfverstrand strax dessförinnan så noga hade\r\nmarkerat att det skulle vara balans i debatten. Men\r\njag har full förståelse för dem som yrkar på\r\nåterremiss. Det här ärendet är inte berett i\r\nriksdagen när det gäller miljökonsekvenserna.\r\nEfter den debatt som har förts i dag borde man\r\nkunna vänta sig att ärendet vid en återremiss gick\r\ntillbaka till trafikutskottet och att det därifrån\r\nskickades över till jordbruksutskottet för att man\r\nskulle få en ordentlig miljökonsekvensbeskrivning.\r\nJag tycker att Kjell Dahlström, Siw Persson och\r\nandra som har krävt detta har alldeles rätt. Men\r\nsedan vet ju både jag och Bengt Silfverstrand att\r\nom det blir en återremiss går ärendet en\r\nsnabbrunda till trafikutskottet och hit igen, därför\r\natt majoriteten i riksdagen har besämt sig för det.</pre><pre>Sedan måste jag säga till Bengt Silfverstrand att det\r\nju finns motioner av Bengt Silfverstrand och andra\r\nsocialdemokrater där man yrkat på ett\r\ntillkännagivande till regeringen. Däremot har det\r\ninte förekommit någon motion om ett avslag på\r\npropositionen. Men Bengt Silfverstrand och andra\r\nsocialdemokrater är mycket välkomna över till dem\r\nsom i dag kräver ett avslag på propositionen.</pre><pre>Anf. 103 KJELL DAHLSTRÖM (mp)\r\nreplik:</pre><pre>Fru talman! Jag är inte så övertygad om att en\r\nåterförvisning av ärendet till trafikutskottet skulle\r\ninnebära att det med expressfart kom tillbaka hit\r\nsom en bumerang. Jag är inte övertygad om det.\r\nDen här debatten visar tvärtom att det finns så\r\nmycket för trafikutskottet att överväga att om\r\ntrafikutskottet efter den här debatten beter sig på\r\ndet viset omyndigförklarar man sig på ett\r\nkatastrofalt sätt, menar jag. Bengt Silfverstrand\r\nkan ju genom att delta i återförvisningsbeslutet\r\nvara med om att åstadkomma en förändring.</pre><pre>Vi står självfallet för reservationerna 1 och 2 --\r\nåterförvisningen ställs ju inte på något sätt mot\r\nreservationerna 1 och 2; jag förstod inte den\r\nargumenteringen riktigt.</pre><pre>Återförvisningen kan innebära att vi får den\r\nprövning som både Bengt Silfverstrand och andra\r\nvill ha, medan det är en klar minoritet för\r\nreservationerna 1 och 2 -- det vet ju Bengt\r\nSilfverstrand. Jag undrar litet förstulet om inte\r\nBengt Silfverstrands fasthållande vid enbart\r\nreservationerna 1 och 2 trots allt bara är en\r\ndemonstrationspolitik för väljarna, för att man\r\nskall kunna hävda att man mycket väl kan vara\r\nbromotståndare och rösta på socialdemokraterna i\r\nvalet även om man bor i Helsingborg, osv. Jag\r\ntycker inte om den typen av ''dubbelspråk''. Jag\r\ntycker att vi måste rensa bort det ur den svenska\r\npolitiska kulturen -- det bidrar till politikerföraktet.\r\nTyvärr måste jag säga detta, Bengt Silfverstrand.\r\nMen jag sympatiserar med Bengt Silfverstrands\r\nsakpolitiska inställning.</pre><pre>Anf. 104 BENGT SILFVERSTRAND (s)\r\nreplik:</pre><pre>Fru talman! Jag tror att man väcker den största\r\nrespekten och bidrar mest till att minska\r\npolitikerföraktet om man tar ställning i frågan, dvs.\r\natt man i det här fallet, när man som vi har samma\r\nuppfattning i sakfrågan, säger sin mening om vad\r\nman tycker om bron och i vårt fall förespråkar en\r\ntunnel. Jag tror att man inte väcker respekt och\r\nminskar politikerföraktet genom att till utskottet\r\nbolla tillbaka en fråga som senare kommer tillbaka\r\nom några dagar. Vi vet att det då inte finns några\r\nnya argument att tillföra.</pre><pre>Jag vill till sist lämna ett kort svar till Kjell-Arne\r\nWelin. Jag beklagar och ber om ursäkt om jag har\r\nkollektivanslutit Kjell-Arne Welin till Siw Perssons\r\nuppfattning om återförvisning. Jag kan då bara\r\nnotera att folkpartister i nordvästra Skåne i denna\r\nfråga inte heller kan enas om samma uppfattning.</pre><pre>Anf. 105 RAGNHILD POHANKA (mp):</pre><pre>Fru talman! Ärade riksdagsledamöter! Har ni\r\nnågonsin sett en demonstration för Öresundsbron?\r\nOm inte -- har ni frågat er varför? Vem vill\r\negentligen ha en Öresundsbro? Vill dina barn ha\r\nden? Vill dina barnbarn ha den, eller deras\r\nbarnbarn? De som i dag står utanför riksdagshuset\r\när dina barn och barnbarn. De vill inte ha bron.\r\nTänk efter än gång till så att du inte röstar bort\r\nderas framtid. Rösta nej! Du har deras stöd.\r\nBromotståndare från hela Sverige är samlade i\r\nStockholm den 12 juni 1991.</pre><pre>Jag blev sent i går kväll uppringd och ombedd att\r\nframföra denna resolution. Det är sällan en opinion\r\nmed sitt budskap når direkt i riksdagens talarstol\r\nsom den gör med detta meddelande från de\r\nungdomar som i dag samlats utanför riksdagen. De\r\nrepresenterar det samlade bromotståndet i\r\nSverige -- fältbiologer, miljöförbundet, politiska\r\nungdomsorganisationer, privatpersoner m.fl.</pre><pre>Jag tror att detta var dagens kortaste anförande --\r\nrepliker inräknade. Jag vill varken ha bro eller\r\ntunnel -- enligt miljöpartiets majoritetsförslag. Men\r\nskälen har stötts och blötts tillräckligt i dag. Tack\r\nför ordet.</pre><pre>I detta anförande instämde Krister Skånberg.</pre><pre>Anf. 106 FÖRSTE VICE TALMANNEN:</pre><pre>Meningsyttringar från åhörarna är inte tillåtna.</pre><pre>Anf. 107 LARS NORBERG (mp):</pre><pre>Fru talman! Återförvisningsyrkandet beror\r\nnaturligtvis på att ärendet är illa och ofullständigt\r\nberett i riksdagen. Skatteutskottet,\r\nförsvarsutskottet, jordbruksutskottet och\r\nnäringsutskottet har inte berett detta ärende som\r\nde borde ha gjort. Socialutskottet och\r\nbostadsutskottet borde dessutom ha fått tillfälle att\r\nbereda ärendet. En meningsfull återförvisning\r\ninnebär givetvis att de utskott som besitter särskild\r\nsakkunskap också får tillfälle att yttra sig. Det skall\r\ninte vara någon återremiss över natten, utan en\r\nsaklig återremiss där riksdagen tar sitt ansvar.</pre><pre>Det var egentligen inte för att säga detta som jag\r\nbegärde ordet, utan för att Margit Gennser för en\r\nstund sedan påstod att vi bromotståndare är\r\nisolationister. Jag kände mig personligt förolämpad\r\nav detta påstående. Vi bromotståndare är\r\nmiljövänner och miljökämpar. Vi vill rädda miljön\r\noch jorden åt våra barn och barnbarn. Vi är icke\r\nmer isolationister än några andra. Vi är icke alls\r\nisolationister. Vi är vänner av ett globalt\r\nsamarbete. Jag hade därför önskat att Margit\r\nGennser hade tagit tillbaka sitt påstående.</pre><pre>Jag vill i varje fall till protokollet få antecknat att\r\npåståendet, att bromotståndet skulle ha någonting\r\nmed isolationism att göra, är falskt.</pre><pre>Anf. 108 KJELL-ARNE WELIN (fp):</pre><pre>Fru talman! Jag kan faktiskt inte låta bli att begära\r\nordet. Jag vill nämligen rätta till ytterligare\r\nfelaktigheter från Bengt Silfverstrand. Han säger\r\natt jag i det senaste replikskiftet hade sagt att jag\r\nhade full sympati för Kjell Dahlstöms, Siw Perssons\r\noch andras yrkande om återremiss. Jag kommer\r\nkanske säkert att rösta för detta, men jag har inte\r\nyrkat detta i mitt anförande. Bengt Silfverstrand\r\nhade alltså fel när han i sitt anförande hävdade att\r\ndet fanns några folkpartister som hade yrkat detta.\r\nBengt Silfverstrand säger i sitt sista replikskifte att\r\nfolkpartisterna i nordvästra Skåne inte kan bli\r\növerens. Bengt Silfverstrand har på bara några\r\nkorta inlägg lyckats ha fel i påstående efter\r\npåstående. Det är beklämmande att Bengt\r\nSilfverstrand handskas med sanningen på detta\r\nsätt.</pre><pre>Jag måste ännu en gång säga att jag hälsar Bengt\r\nSilfverstrand välkommen i detta aktiva motstånd\r\nmot bron. Det har varit en lång och svår väg att\r\nkomma hit. Det har varit tillkännagivanden osv.,\r\nmen nu har Bengt Silfverstrand långt om länge tagit\r\nställning för att yrka avslag på propositionen. Det\r\nbra att det händer, tycker jag. Det är bara synd att\r\ndet händer så sent.</pre><pre>Överläggningen var härmed avslutad.</pre><pre>(Beslut fattades efter 8 §.)</pre><pre>5 § Fast förbindelse över Östersjön</pre><pre>Föredrogs</pre><pre>trafikutskottets betänkande</pre><pre>1990/91:TU35 Fast förbindelse över Östersjön.</pre><pre>Anf. 109 JAN STRÖMDAHL (v):</pre><pre>Fru talman! Vi står nu i begrepp att behandla ett\r\närende som är mycket likartat det föregående. Det\r\ngäller en fast förbindelse över ett vatten med tät och\r\ntung fartygstrafik. Den tilltänkta bron är betydligt\r\nlängre än bron i det föregående ärendet, men\r\ndebatten blir förmodligen kortare. Berggrunden är\r\nfastare, vattendjupet är större, men vattnet är\r\nmindre salt. I båda ärendena gäller det att ställning\r\ntill en avsiktsförklaring till att låta pröva en bro\r\nenligt gällande miljö- och\r\nmarkanvändningslagstiftning. Beslutet kan inte i\r\nnågot av ärendena med säkerhet resultera i ett\r\nbyggande. Det är bara om byggandet visar sig\r\nmedföra den långsiktigt mest lämpliga\r\nhushållningen med marken, vattnet och den fysiska\r\nmiljön i övrigt, som det står i naturresurslagen 2\r\nkap. 10 §.</pre><pre>Om det hade visat sig att det hade funnits en klar\r\nmajoritet för ett avslag när det gäller Öresundsbron\r\nhade jag låtit förslaget om en Östersjöbro falla. Nu\r\nfinner jag mig nödsakad att yrka bifall till\r\nmotionen. Jag ser det som en nationell förpliktelse;\r\nhar man sagt a, får man också säga b. Jag\r\nförutsätter att kammarens miljömedvetna\r\nmajoritet delar denna min uppfattning.</pre><pre>Jag skall nu beröra utskottsbetänkandet. Jag vill\r\nförst framhålla att jag uppskattar den noggranna,\r\nkonstruktiva och seriösa behandling som ärendet\r\nfått i utskottet. Jag delar många av de uppfattningar\r\noch slutsatser som framförs. Jag har dock några\r\ninvändningar. Till att börja med måste jag påpeka\r\natt motionären inte påstått att EG och Östeuropa\r\när några supermakter. De är supermarknader. I dag\r\nfinns det dess värre bara en supermakt i världen.</pre><pre>Det är riktigt att diskutera alternativ, det borde\r\nman ha gjort på allvar även beträffande Öresund.\r\nEn bro via Gotland kan dock aldrig accepteras av\r\nfrämst försvarsskäl. Totalförsvarets intresse går\r\nenligt naturresurslagen 2 kap. 9 § alltid före alla\r\nandra intressen.</pre><pre>En igendikning av Kvarken är meningslös nu när\r\nden svenska jordbrukspolitiken är på väg att bygga\r\nupp ett stort överskott av mark i träda.</pre><pre>Byggande av en tunnel kan vara intressant -- men\r\nbara för järnvägen. Bilarna vill ha ljus och luft.\r\nDärför faller tunnelalternativet.</pre><pre>Skillnaden i spårvidd kan klaras genom en successiv\r\njustering över internationellt vatten.</pre><pre>Vad gäller projektets internationella konsekvenser\r\nbör de kunna klaras ut av världsorganisationen,\r\nsom ju har ett särskilt ansvar för Ålands status. Att\r\nutskottet drar in Sibirien och Alaska i projektet\r\nverkar däremot något överdrivet.</pre><pre>Fru talman! Det är inte så mycket som skiljer\r\nutskott och motionär, men vid en noggrann\r\njämförelse förefaller motionärens förslag mer\r\nvälavvägt än utskottets. Därför yrkar jag bifall till\r\nutskottets hemställan med de ändringar som\r\nföranleds av ett bifall till motion T919 yrkande 1.</pre><pre></pre><pre>Anf. 110 BIRGER ROSQVIST (s):</pre><pre>Fru talman! I utskottets betänkande slår vi fast att\r\nmotionärens förslag har en rad förtjänster. Det har\r\nhelt varit i linje med trafikutskottets arbete och de\r\nförslag vi har kommit med att transporterna skall\r\nvara säkra, effektiva, nyktra och även miljövänliga.\r\nJag tycker att vi i dag ganska väl har slagit fast\r\ndetta.</pre><pre>Det är bra att det påpekas att det är av vikt att broar\r\nbyggs mellan folken. Det förslag som motionären\r\nJan Strömdahl från vänsterpartiet har lagt fram om\r\nen bro över Östersjön bidrar ju i allra högsta grad i\r\ndet hänseendet.</pre><pre>Det finns dock naturligtvis vissa betänkligheter i ett\r\nsådant här projekt, som ju är av vida större\r\nomfattning än en bro över det lilla sund vi tidigare\r\ni dag har talat om. Vi har i detta sammanhang gått\r\nin på funderingar om tunnelbyggen eller broar.\r\nGotland skulle ju kunna tänkas vara ett av fästena\r\nför brofundamenten.</pre><pre>Det har också diskuterats att dika igen Kvarken,\r\nmen efter noggrann fundering har jag kommit fram\r\ntill att det kanske skulle ställa till en del problem för\r\nvåra isbrytare. Jag tror därför att detta är en idé man\r\nganska snart får slopa.</pre><pre>Vi kom sedan fram till att det är möjligt att den\r\nlandhöjning som pågår skulle kunna åstadkomma\r\nen lösning av problemet, men då får vi vänta ganska\r\nlänge.</pre><pre>Vi har också utvecklat tanken på en broförbindelse\r\nmellan Sibirien och Alaska -- om vi nu tänker oss\r\natt åka österut kommer vi till sist västerut. Kan vi\r\ndå åka bil över Finland och Sovjet, så öppnar sig\r\nsedan hela Förenta Staterna. Vi kan t.o.m. åka bil\r\nända ned till Kap Horn.</pre><pre>Det är alltså ett mycket stort projekt Jan Strömdahl\r\nhär har aktualiserat, men vi är medvetna om att\r\nvarje sådant projekt tar tid att utreda och fundera\r\npå -- tre--fyra decennier, säger vi i\r\nutskottsbetänkandet, men kanske blir det fråga om\r\nännu längre tid. Av den anledningen tycker vi att\r\nman bör hålla liv i frågan, men vi räknar inte med\r\nnågot förslag förrän om tre--fyra decennier. Då kan\r\nlandhöjningen ha påverkat läget, och situationen\r\nkan därför då vara en annan än i dag.</pre><pre>Med detta yrkar jag bifall till utskottets hemställan\r\npå dess enda punkt.</pre><pre>Innan jag går och sätter mig skall jag, eftersom\r\ndetta är mitt sista tillfälle under riksdagsperioden --\r\njag vet inte om det blir fler perioder, det bestämmer\r\nju väljarna -- rikta ett tack till mina\r\nutskottskamrater. Rätt många av dem vet redan nu\r\natt de skall lämna utskottet. Från\r\nsocialdemokraterna är det Ove Karlsson, Olle\r\nÖstrand, Margit Sandéhn och Rune Johansson. Jag\r\nvill tacka dem för ett gott kamratskap och gott\r\nsamarbete. Vi har ju, som framgått av det nyss\r\nrelaterade betänkandet, kunnat arbeta i en mycket\r\npositiv anda och behandlat även motioner från\r\nandra partier på ett mycket vällovligt sätt.</pre><pre>Jag vet att Viola Claesson från vänsterpartiet\r\nförmodligen inte heller kommer tillbaka till\r\nriksdagen. Viola Claesson har ju ibland varit ett\r\nkuttersmycke för utskottet, men hon har samtidigt\r\nvarit mycket effektiv. Någon sade i ett sammanhang\r\natt somliga kan vara som en geting man har\r\ninnanför skjortan. Jag vill inte använda den\r\nbeskrivningen om Viola Claesson. Jag skulle i\r\nstället vilja säga att Viola Claesson mer är som en\r\npromenad på en småländsk grusväg en sommardag,\r\nmed sandaler med stora öppningar. Det kommer in\r\nlitet grus i skorna, och man försöker sparka ut det,\r\nmen strax är det där igen. Alla gruskorn har\r\nemellertid inte varit spetsiga och irriterat och gjort\r\nont. En del har varit litet runda, och en del har\r\nt.o.m. varit litet lena. Det har alltså inte varit så\r\nfarligt. Det har gått att klara av även de där\r\ngruskornen.</pre><pre>Jag tackar Viola Claesson för hennes medverkan i\r\nutskottet och för de debatter hon har medverkat\r\ntill. Viola Claesson har ju också varit med i många\r\ndebatter som vi andra från utskottet inte har\r\ndeltagit i, men det är en helt annan sak. Tack för de\r\nhär åren, Viola Claesson!</pre><pre>Med det, fru talman, slutar jag mitt anförande.</pre><pre>Överläggningen var härmed avslutad.</pre><pre>(Beslut fattades efter 8 §.)</pre><pre>6 § Vissa följdfrågor om ny bostadsfinansiering,\r\nm.m.</pre><pre>Föredrogs</pre><pre>bostadsutskottets betänkande</pre><pre>1990/91:BoU20 Vissa följdfrågor om ny\r\nbostadsfinansiering, m.m. (prop. 1990/91:100\r\ndelvis).</pre><pre>Anf. 111 AGNE HANSSON (c):</pre><pre>Fru talman! Det här är den sista bostadspolitiska\r\ndebatten för det här riksdagsåret och för den här\r\nmandatperioden. Jag skall försöka att begränsa mig\r\nnågot i debatten, även om det är en mycket viktig\r\nfråga vi nu skall diskutera. Jag är emellertid\r\növertygad om att frågan kommer att bli diskuterad\r\nunder den kommande valrörelsen. Frågan gäller\r\nalltså förslaget till ny bostadsfinansiering.</pre><pre>Vi har från centern, moderaterna och folkpartiet nu\r\nför tredje gången yrkat avslag på det förslag till\r\nfinansieringssystem med räntelån som regeringen\r\noch socialdemokraterna tillsammans med\r\nvänsterpartiet vill införa. Det finns en rad skäl för\r\ndetta.</pre><pre>Inte minst av kreditetiska skäl är detta förslag\r\nförkastligt. Det innebär att man förmås att låna till\r\nräntan och att därmed väldiga skuldfällor byggs upp\r\ni framtiden. Detta har naturligtvis lett till en stor\r\noro hos många som tänker bygga. Förslaget får\r\nnaturligtvis också konsekvenser i form av en\r\ndramatisk nedgång i fråga om byggandet. Det är ett\r\nannat skäl till att man inte borde välja det här\r\nsystemet.</pre><pre>Vidare kommer en betydande mängd kapital att\r\nvara rullande i systemet, och det gör det såväl\r\nkrångligt och riskfyllt som väldigt dyrt för alla\r\nparter. Det här ett system som bankerna verkligen\r\nkan jubla över. Det är naturligtvis julafton för dem.\r\nSamtidigt som alla låntagare får ökade skulder och\r\nstatens och kommunernas risktagande ökar\r\nkommer naturligtvis bankerna att kunna fortsätta\r\natt låna ut mycket pengar, och de kommer att tjäna\r\npå den här karusellen. De boende, staten och\r\nkommunen kommer inte att göra det.</pre><pre>Det här systemet kommer också att ge olika\r\nförutsättningar för att bo och bygga i skilda delar av\r\nlandet. Det kommer t.o.m. att bli omöjligt att\r\nbygga i glesbygd och på små orter där\r\nvärdestegringen på fastigheter är mycket låg.</pre><pre>Systemet kommer att försvåra för kommunerna att\r\nlösa äldreboendet. Det kommer att ske en kraftig\r\növervältring av kostnaderna från staten till\r\nkommunerna på det här området. Kommunerna\r\ntvingas in i en situation med betydligt större\r\nskulder. De tvingas skuldsätta sig hårt när de skall\r\nbygga ut äldreboendet när statsbidraget i form av\r\nräntebidrag försvinner och man i stället tvingas ta\r\nupp lån till räntan. Dessa lån kommer sedan att\r\nväxa under den första tjugoårsperioden, under den\r\nperiod då man kanske måste strukturera om de\r\näldres boende. Det finns då kanske inget\r\nkapitalutrymme för att göra det om man har\r\ntvingats bygga upp en skuld i stället för att som med\r\ndet nuvarande systemet få statsbidrag och kunna\r\nskapa ett investeringsutrymme för att ändra\r\näldreboendet i framtiden.</pre><pre>De ekonomiskt svaga, t.ex. barnfamiljer, kommer\r\natt stoppas från att bo i egen villa. Topplån kommer\r\natt omöjliggöras. Det sägs i regeringens proposition\r\natt de inte behövs. Det är inte sanning. Vissa\r\nkommer att tvingas ta topplån. Det blir bara rika\r\nfamiljer eller personer med rika anhöriga som kan\r\nskriva på borgen som kommer att kunna ta topplån.\r\nAlla andra får snällt avstå från att bo i eget hem och\r\nbygga ett sådant.</pre><pre>Systemet kommer att bli instabilt, eftersom man\r\nbygger in mycket stora subventioner genom\r\nkreditgarantier och realräntebidrag. Det kan därför\r\nbli dyrt i framtiden för staten och mycket osäkert.</pre><pre>Det personliga sparandet motverkas.</pre><pre>Det finns en rad argument emot detta system som\r\nman skulle kunna räkna upp. Trots att dessa\r\nargument är bekanta för de flesta och kan inses av\r\nde flesta envisas socialdemokraterna med att införa\r\ndet här systemet. Man vill nu införa det utan att\r\nt.ex. skattefrågorna är lösta. Fastighetsskatt i\r\nkombination med räntelån gör att det kommer att\r\nbli 600--700 kr. dyrare i månaden i fast\r\npenningvärde i kapitalkostnad att bo i ett 20 år\r\ngammalt hus än i ett helt nytt hus.</pre><pre>Man kommer i vissa fall att få betala reavinstskatt\r\näven om man gör en förlust. Egentligen borde man\r\ndöpa om reavinstskatten till en förlustskatt,\r\neftersom det är detta som det kommer att bli fråga\r\nom, om inte dessa frågor kommer att lösas. Än är\r\nde inte lösta.</pre><pre>Pantsättningsfrågorna är inte heller lösta. Man har\r\nheller inte löst hur redovisningsfrågorna\r\nbeträffande skuldökningen i företagens\r\nbokföringar skall hanteras skattemässigt.\r\nFortfarande kvarstår viktiga och stora frågetecken.\r\nÄndå vill man nu starta det här systemet. Det\r\ninnebär att det är mycket ovisst vad som kommer\r\natt gälla i framtiden och vilka villkor man skall\r\nbygga upp när man avser att investera i en fastighet.\r\nJag tycker att det är lättsinnigt. Det finns\r\nnaturligtvis en betydande risk för att enskilda\r\nvillaägare, bostadsrättshavare och hyresgäster\r\nkommer att drabbas i slutändan.</pre><pre>En nästan enig kreditmarknad har vädjat till\r\nutskottet om en senarelagd tidpunkt för införandet.\r\nEn rad frågetecken är fortfarande inte uträtade.\r\nMan har inte heller tagit hänsyn till deras\r\nsynpunkter.</pre><pre>Vad är det som får socialdemokraterna att hasta\r\nigenom detta? Kan sparandet av någon miljard\r\neller några miljarder i statsbudgeten vara viktigare\r\nän omsorgen om de enskilda boendes\r\nfamiljeekonomi? Vad är det som styr handlandet\r\noch att det är så bråttom?</pre><pre>Vi har från centerns sida yrkat avslag. Vi menar att\r\nett nytt system måste bygga på att risktagandet i\r\nekonomiskt avseende att bygga och bo i alla delar\r\nav landet måste vara rättvist och likvärdigt. Ett nytt\r\nsystem måste vara kostnadsdämpande, och det\r\nmåste innehålla möjligheter för den enskilde att\r\nsjälv kunna påverka både kostnader och\r\nutformningen av sitt boende. Ett nytt system måste\r\nfrämja, i stället för att motverka,\r\nhushållssparandet, och det måste minimera\r\nrundgången av pengar i kreditsystemet.</pre><pre>Principerna för ett sådant system finns angivet i\r\nreservation nr 1 som är gemensam för\r\nmoderaterna, folkpartiet och centern.</pre><pre>Centern har i andra hand yrkat på en\r\nsenareläggning av införandetidpunkten för den\r\nhändelse att vi inte skulle få majoritet för\r\nreservation nr 1. Vi har således lyssnat på\r\nkreditvärlden i det här sammanhanget. Vi har lagt\r\nfram detta förslag även för att skydda majoriteten\r\nfrån en katastrof, men den vill tydligen inte lyssna.\r\nEn dålig start för ett dåligt system kan bara leda åt\r\nett håll. Vi är förvånade över att majoriteten inte\r\nvill ge sitt eget förslag en bättre möjlighet, om den\r\nnu tycker att det är bra som den själv påstår.\r\nAvvisandet av vårt förslag på den här punkten\r\nkanske är mera till för att kunna visa upp ett\r\nkortsiktigt besparingsförslag i statsbudgeten i\r\nstället för att värna systemets överlevnad på sikt.\r\nDet förefaller vara så. Det visar också litet av\r\nmajoritetens tilltro till sitt eget förslag.</pre><pre>Vi anser vidare att det nya systemet inte bör införas\r\nför de hus som nu har räntebidrag. De bör få\r\nbehålla det gamla systemet. Det är ett avtalsbrott\r\natt så drastiskt ändra de ekonomiska\r\nförutsättningarna för dessa familjer. Som följd\r\nhärav menar vi att de barnfamiljer som har\r\nförvärvslån skall få behålla dem med nuvarande\r\nordning med räntebidrag.</pre><pre>Slutligen behandlas också i detta betänkande\r\ncenterns förslag om en sänkning av den garanterade\r\nräntan för ombyggnad så att samma lånevillkor\r\nkommer att gälla för ombyggnad som för\r\nnybyggnad. Det är rimligt att stimulera\r\nombyggnaden nu för att klara byggsysselsättningen\r\nvid en omedelbar nedgång i nybyggnationen, dels\r\nsom en följd av räntelånesystemet, dels av andra\r\norsaker. Sysselsättningsstatistiken inom\r\nbyggsektorn liksom de klara behov av\r\nombyggnadsåtgärder som framförts till utskottet\r\ntycker vi är skäl nog för en sådan här åtgärd.</pre><pre>Huvudfrågan i denna debatt är dock vilket\r\nbostadsfinansieringssystem vi skall ha i framtiden.\r\nDen debatten kommer att gå vidare. Det kommer\r\nvi från centern att se till. Vi kommer att begära\r\nförtroende av en majoritet i valet för att efter valet\r\nkunna medverka till att det här beslutet rivs upp\r\noch ett nytt system kommer till.</pre><pre>Slutligen vill jag ställa några frågor till majoritetens\r\nföreträdare:</pre><pre>1. Vad händer om staten inte har råd med de\r\nförlustgarantier, kreditgarantier och\r\nrealräntebidrag som ligger inbygga i systemet? Vem\r\nfår då betala och stå för risken? Är det\r\nkommunerna, är det staten eller de enskilda\r\nfastighetsägarna som får ta smällen? Är ni t.ex.\r\nberedda att lösa in räntelånen om de skulle visa sig\r\nbörja haverera?</pre><pre>2. Är det verkligen meningen att vi skall ha\r\nreavinstskatter på förluster? Var det meningen med\r\ndet nya reavinstsystemet att vi skulle ha skatt på\r\nförluster?</pre><pre>3. Är det verkligen meningen att barnfamiljer där\r\nföräldrarna inte är rika skall utestängas från att bo\r\ni en egen villa? Är det den bostadspolitik som\r\nsocialdemokraterna är beredda att gå ut med i den\r\nhär valrörelsen?</pre><pre>4. Varför skall de som bor i glesbygd och på små\r\norter straffas genom högre boendekostnader på\r\ngrund av att de får betala en högre\r\nkreditgarantipremie?</pre><pre>Herr talman! För tids vinnande begränsar jag mig\r\ntill att yrka bifall till reservation nr 1.</pre><pre>Anf. 112 KNUT BILLING (m):</pre><pre>Herr talman! För tids vinnande vill jag\r\ninledningsvis helt instämma i vad Agne Hansson\r\nsade. Jag instämmer också i hans frågor till\r\nmajoritetens företrädare.</pre><pre>Vi har utförligt redovisat hur ett alternativ till detta\r\nräntelånesystem skall se ut. Det finns inget skäl att\r\nhär redogöra för alla de lösningar som vi har\r\nföreslagit. Den kritik som vi gång på gång har\r\nframfört står sig. Den har t.o.m. förstärkts. Jag vill\r\nillustrera det genom tre citat.</pre><pre>Det första citatet lyder: ''Alla system som bygger på\r\nautomatiska skuldökningar, där man lånar till\r\nräntan, är sjuka system.''</pre><pre>Det andra citatet lyder: ''Tänk er. Att gå in till en\r\nbankdirektör och säga att ni skulle vilja låna för att\r\ntillfälligt klara era höga räntor. Har bankdirektören\r\nläst om Ivar Kreuger och Hans Thulin lär han väl\r\nendast le ett blekt leende.''</pre><pre>Det tredje citatet lyder: ''När villaägarna upptäcker\r\natt deras skuld ökat efter ett par tre år blir systemet\r\ninte gammalt.''</pre><pre>Herr talman! Dessa uttalanden kommer inte från\r\nföreträdare för folkpartiet, centerpartiet eller\r\nmoderata samlingspartiet. De kommer i stället från\r\ntre inflytelserika och betydande debattörer när det\r\ngäller bostadspolitiken, nämligen Sören Rung, som\r\när VD för Svensk Fastighetskredit, Nils-Erik\r\nSandberg, ledande bostadspolitisk debattör och\r\nledarskribent i Dagens Nyheter, och Sune Jussil,\r\nVD för det statliga SSAB.</pre><pre>Herr talman! Det finns en lång rad skäl till att detta\r\nsystem inte någonsin skall genomföras. Jag\r\ninskränker mig till att säga om höstens val kommer\r\natt resultera i en borgerlig riksdagsmajoritet,\r\nkommer svenska folket att besparas detta eländiga\r\nsystem.</pre><pre>Herr talman! Därmed yrkar jag bifall till\r\nreservationerna 1 och 12.</pre><pre>Anf. 113 ERLING BAGER (fp):</pre><pre>Herr talman! Det har framförts önskemål om att vi\r\nskall försöka förkorta debatterna. Jag skall försöka\r\ngöra det och inte utnyttja de tio minuter som jag har\r\nanmält mig för.</pre><pre>Vi behandlar nu vissa följdfrågor till den nya\r\nbostadsfinansiering som socialdemokraterna och\r\nvänsterpartiet genomdrev i riksdagen den 13\r\ndecember 1990.</pre><pre>Folkpartiet liberalerna motsatte sig då regeringens\r\nförslag till räntelån. Vi anser att det föreligger en\r\nalltför stor risk att de samlade lånen under\r\nogynnsamma ekonomiska omständigheter kan\r\nkomma att överstiga fastigheternas värde. Det\r\nskulle drabba många enskilda småhusägare hårt\r\noch skulle sannolikt också innebära att hela\r\nsystemet havererade.</pre><pre>Ett bostadsfinansieringssystem måste vara stabilt\r\noch kunna fungera över en längre tidsperiod och\r\nunder skiftande ekonomiska förhållanden.\r\nRegeringens förslag uppfyller inte dessa krav -- inte\r\nheller efter de justeringar som bostadsutskottet\r\ngjort i det betänkande som vi nu behandlar.</pre><pre>Vi i folkpartiet förespråkar i stället ett nytt\r\nbostadsfinansieringssystem, som successivt\r\nminskar räntebidragen. När\r\nbostadssubventionerna minskas skapas\r\nförutsättningar för besparingar, som kan utnyttjas\r\ntill skattesänkningar.</pre><pre>I det utredningsarbete som förekommit inom\r\nregeringskansliet under de senaste åren har vi\r\nkunnat skönja en ökad medvetenhet om\r\navigsidorna med regleringar och subventioner.\r\nÄven när det gäller det nya räntelånesystemet\r\nredovisas en viss ökad medvetenhet, främst om\r\navigsidorna med subventioner.</pre><pre>Som jag inledningsvis sade måste ett\r\nbostadsfinansieringssystem vara stabilt och fungera\r\ni skiftande lägen.</pre><pre>Från regeringens sida hävdas att det föreslagna\r\nsystemet uppfyller dessa krav. Många\r\nremissinstanser har dock kritiserat systemet just\r\ndärför att det inte är tillräckligt robust. Även med\r\nde förändringar och förtydliganden som\r\nbostadsutskottet genomfört kvarstår denna kritik.\r\nRiksbanken har t.ex. i sitt remissvar hävdat att\r\nsystemet är förenat med i stort sett samma\r\nnackdelar som orsakat tidigare sammanbrott i\r\nfinansieringssystem.</pre><pre>De statsfinansiella effekterna av räntelån och\r\nrealräntebidraget belyses mycket knapphändigt i\r\nregeringens tidigare opposition. Det är inte\r\nacceptabelt att regeringen lägger fram förslag om\r\nförändringar på tiotals miljarder kronor utan att de\r\nlångsiktiga effekterna redovisas.</pre><pre>I propositionen redovisas de statsfinansiella\r\neffekterna med två räkneexempel som sträcker sig\r\nfram till 1996. Men det står ingenting om effekterna\r\ndärefter. På längre sikt torde vinsterna i\r\nstatsbudgeten minska.</pre><pre>En annan effekt av systemet är ett minskat\r\nbyggande.</pre><pre>Folkpartiet liberalerna har i motioner under flera år\r\nföreslagit att ett nytt bostadsfinansieringssystem\r\nskall bygga på följande riktlinjer.</pre><pre>Räntebidragen skall successivt minska. Detta skall\r\nåstadkommas genom extra nedtrappningar av\r\nräntebidragen i det befintliga bostadsbeståndet och\r\ngenom successiva höjningar av den garanterade\r\nräntan i nyproduktionen. En sådan reform skulle\r\nkunna innebära att skattetrycket också skulle\r\nkunna sänkas.</pre><pre>Folkpartiet liberalerna vill också göra det möjligt\r\nför den enskilde att ta lån som omfördelar\r\nkostnaderna över tiden. När\r\nbostadssubventionerna minskas måste vi erbjuda\r\nandra sätt att minska kostnaderna exempelvis för\r\natt bygga nya hus. Ett sätt kan då vara att göra en\r\nviss omfördelning över tiden. Denna omfördelning\r\nfår dock inte vara så omfattande och ske under så\r\nlång tid att systemet blir instabilt och därmed inte\r\nfungerar i praktiken.</pre><pre>Herr talman! Folkpartiet yrkade avslag på\r\nregeringens förslag till ny bostadsfinansiering när\r\ndetta behandlades av riksdagen förra gången. Vi\r\nupprepar i dagens behandling vårt avslagsyrkande,\r\noch jag yrkar bifall till reservation nr 1, som är\r\ngemensam för folkpartiet, moderaterna och\r\ncentern. Jag yrkar också bifall till reservation nr 8\r\nom förvärvslångivningen. Övriga reservationer\r\nsom folkpartiet står bakom stöder vi självfallet,\r\nmen av tidsskäl yrkar jag inte bifall till dessa.</pre><pre>Jag instämmer också i de frågor som Agne Hansson\r\nställt till socialdemokraterna.</pre><pre></pre><pre>Anf. 114 JAN STRÖMDAHL (v):</pre><pre>Herr talman! Jag vill först ge några kommentarer\r\ntill och synpunkter på räntelånesystemet som\r\nsådant och tala om varför jag tror att det är bra och\r\nvarför jag menar att det måste försvaras och\r\nkommer att genomföras.</pre><pre>Räntelånesystemet är faktiskt ett ganska listigt sätt\r\natt sprida kostnaderna för hus man bygger över den\r\ntid som man kan använda husen. Som det nu är\r\nbetalar man en stor del av husens kostnader alldeles\r\ni början. Dessutom är subventionerna till\r\nhusbyggandet mycket koncentrerade på de första\r\nåren, enligt det nuvarande systemet.</pre><pre>Räntelånesystemet, utformat enligt det förslag\r\nriksdagen redan fattat beslut om, kommer att i\r\nväsentlig grad sänka nyproduktionskostnaden för\r\nden boende i form av hyra eller andra kostnader.\r\nDetta är någonting mycket väsentligt när nu\r\nbostadskostnaderna och hyrorna ligger betydligt\r\növer vad som är en rimlig kostnad i en social\r\nbostadspolitik.</pre><pre>Man åstadkommer alltså en betydande sänkning av\r\nnyproduktionskostnaderna, och den sänkningen\r\ngäller inte bara de första åren. Boverket har\r\nalldeles nyligen räknat litet noggrannare på\r\nräntelånesystemets effekter och kommit fram till\r\natt kostnaderna i förhållande till dagens system\r\nminskar under de 15 à 17 första åren. Sedan ökar\r\nde, men det innebär alltså en omfördelning av\r\nkostnader över tiden som är väsentliga för att man\r\nskall kunna hålla i gång en bostadsproduktion.</pre><pre>Erling Bager påstod här att räntelånesystemet\r\nskulle innebära en sabotering av nyproduktionen.\r\nDet är tvärtom så att det borgerliga förslaget, som\r\ninnebär att man successivt och kraftigt ökar\r\nnyproduktionskostnaderna i förhållande till i dag,\r\nskulle hota och sabotera nyproduktionen av\r\nbostäder.</pre><pre>Statens kostnader för bostadssubventionerna\r\nsjunker också kraftigt de första fem, tio eller tjugo\r\nåren i det här nya systemet. Det är en naturlig följd\r\nav att man omfördelar kostnaderna i tiden i det\r\nindividuella fallet. Man får en annan profil på\r\nsubventionerna till de boende.</pre><pre>Subventionen nu ser ut som en triangel, där man\r\nförsta året har en kraftig subvention som sedan\r\nsjunker ner till ingenting när man kommer till\r\nmarknadsräntan efter ungefär tio år för småhus och\r\ntjugo år för hyreshus.</pre><pre>Profilen på subventionerna i det nya systemet är\r\njämn och ökande upp till ungefär det femtonde\r\nåret. Sedan ligger subventionen kvar till det\r\nfyrtionde året, och är alltså en betydligt längre\r\nverkande subvention. Därmed flyttas också statens\r\nkostnader i tiden. Statens kostnader faller ut\r\nsenare.</pre><pre>Som en komplettering till vad Knut Billing nämnde\r\nom några debattörers kommentarer till\r\nräntelånesystemet skulle jag vilja nämna chefens\r\nför Stadshypotek kommentar. Stadshypotek är det\r\nmarknadsledande bostadsfinansieringsinstitutet.\r\nHan sade vid en uppvaktning för bostadsutskottet\r\natt om inte riksdagen fattar beslut om och genomför\r\nett räntelånesystem kommer Statshypotek att göra\r\ndet av rena affärsmässiga skäl därför att det är en så\r\nbra affärsidé.</pre><pre>Så till de här aktuella justeringarna av detta\r\nräntelånesystem. Vi menar att de justeringar och\r\npreciseringar som föreslås är helt okej med\r\nundantag av två bitar.</pre><pre>Den första biten handlar om hur man skall beräkna\r\nbidragsunderlaget i det befintliga beståndet när det\r\nförs in i det nya systemet från 1993.</pre><pre>Vi tycker att det är ett onödigt krångel och för de\r\nboende oförmånligt sätt att beräkna underlaget. Vi\r\nföreslår att man gör en direkt parallell till hur man\r\nberäknar bidragsunderlaget i nyproduktionen. Det\r\nskulle ge de boende en fördel på 100 à 200 kr. per\r\nkvadratmeter och år, och vi tycker att det är rimligt.\r\nGör man denna stora förändring, där hushållen får\r\nlov att gå in i ett nytt system, är det ingenting som\r\nhindrar att de får en viss ekonomisk fördel av detta.</pre><pre>Den andra biten handlar om det speciella stöd som\r\nfinns för flerbarnsfamiljer som har dålig ekonomi\r\noch alltså är berättigade till bostadsbidrag. De kan\r\nfå ett särskilt förvärvslån för att köpa ett småhus\r\neller en villa. Vi menar att man inte skall göra\r\nnågon ändring av subventionerna till dessa\r\nflerbarnsfamiljer. De bör få ha sitt system kvar\r\nograverat. Vi tycker också att det var fel att besluta\r\nom att denna stödform skulle upphöra, men den\r\nsaken har behandlats tidigare.</pre><pre>Betänkandet innehåller också ett helt annat\r\nförslag, nämligen att minska och försämra\r\nräntebidragen i det nuvarande stödsystemet för år\r\n1992.</pre><pre>Vi tycker att detta är onödigt klåfingrigt. När\r\nmajoriteten nu bestämt sig för att gå över från det\r\ngamla räntebidragssystemet till ett nytt\r\nräntelånesystem, skall man inte samtidigt ta ett steg\r\ni den borgerliga riktningen och försämra\r\nräntesubventionerna, räntebidragen, i det gamla\r\nsystemet under det stackars år som är kvar, 1992.</pre><pre>Det är också så att detta förslag saboterar de\r\nmycket angelägna möjligheterna att åstadkomma\r\nett hyresstopp för 1992. Efter den helt makalösa\r\nhyreschock som hyresgästerna har fått genomlida\r\nefter skatteomläggningen menar vi att man nu\r\nmåste lugna ner kostnadsutvecklingen för\r\nbostäderna. Ett hyresstopp för 1992 är ytterst\r\nangeläget. En förutsättning är dock att sätta stopp\r\nför denna försämring av de nuvarande\r\nräntebidragen.</pre><pre>Därmed yrkar jag bifall till reservation 13, utöver\r\nreservation 8 som gäller förvärvslånet. Jag nöjer\r\nmig med dessa bifallsyrkanden, men står givetvis\r\nför samtliga de reservationer som jag fogat till\r\nbetänkandet.</pre><pre>Anf. 115 AGNE HANSSON (c) replik:</pre><pre>Herr talman! Jag hade egentligen inte tänkt att\r\ntrötta kammaren med en replik. Men Jan\r\nStrömdahls inlägg har totalt avslöjat vilken bluff\r\ndetta system är. Lyssna nu noga.</pre><pre>Först och främst säger Jan Strömdahl när han skall\r\nförsvara systemet och hävdar att det är bra, att det\r\när ett listigt sätt att komma undan höga kostnader i\r\nnyproduktionen. Är man listig, är man ute efter att\r\nlura folk. Det är precis vad man är. Man lurar folk\r\nmed låga kostnader i början som växer och efter 20\r\når blir skuldfällor i form av en nästan fördubblad\r\nskuld, som sedan skall betalas av. Man lurar folk\r\nmed de låga ingångskostnaderna, som egentligen\r\ninnebär att det låntagaren tidigare fick i bidrag nu\r\nskall betalas tillbaka till staten i form av\r\navbetalningar på lån.</pre><pre>Under en 40-årsperiod innebär detta ungefär 30--\r\n60 % högre kostnader, som den enskilde får ta i\r\nförhållande till vad han får göra i det nuvarande\r\nsystemet. Det är alltså en övervältring av kostnader\r\nfrån det allmänna till den enskilde. Är det verkligen\r\nen politik som vänsterpartiet har börjat att driva\r\noch försvara?</pre><pre>Vidare säger Jan Strömdahl att Stadshypotek\r\nkommer att införa detta system för att det kommer\r\natt vara en bra affärsidé. Självfallet kommer det att\r\nvara så. Men är det någon som tror att bankvärlden\r\ninför systemet, om man inte har för avsikt att tjäna\r\npengar på det? Självfallet inte. Vem är det som skall\r\ntjäna pengar? Vem skall ta vinsterna av räntorna\r\nom det inte är bostadsrättshavarna, villaägarna och\r\nhyresgästerna?</pre><pre>Nog har jag förstått att omvändelsen inom\r\nvänsterpartiet går fort. Men jag trodde inte att\r\npolitiken har svängt till den ytterligheten att man är\r\nberedd att bygga upp bra affärsidéer för\r\nkapitalismen för att tjäna pengar på de boendes och\r\nallmänhetens bekostnad. Men det avslöjar bluffen\r\nmed systemet.</pre><pre>Anf. 116 JAN STRÖMDAHL (v) replik:</pre><pre>Herr talman! Nu tror Agne Hansson att han har\r\nmig på gaffeln. Men så lätt är det inte.</pre><pre>Först och främst säger Agne Hansson att jag\r\nuttryckte mig så att systemet skall vara listigt. Det\r\nskulle innebära att folk blir lurade bara för att det\r\när listigt. Jag sätter inte likhetstecken mellan\r\nlistighet och lurendrejeri. Jag sade att det är logiskt\r\natt man för en så stor och långvarig investering som\r\nett husbygge innebär sprider ut kostnaden över den\r\ntid som vi förutsätter att huset skall stå och fungera\r\nutan en stor ombyggnad.</pre><pre>Jag tror att vi är överens inte minst efter sjuka hus-\r\ndebatten att hus som byggs skall fungera i\r\nåtminstone 40 år med normala underhållsinsatser.\r\nDet är inte att lura folk att sedan göra det möjligt\r\natt betala investeringen, vare sig man gör det så\r\nsmåhusägare eller som hyresgäst som betalar sina\r\nhyror över denna 40-årsperiod.</pre><pre>Vi har medverkat till att som komplement till\r\nräntelånesystemet också införa en generell\r\nsubvention på 30 % av de motsvarande\r\nkapitalkostnaderna för underhållsinsatser i\r\nhyreshusen. Det är också en möjlighet att få ett\r\nstöd för de underhållsinsatser som behövs under\r\nhusets livstid.</pre><pre>Giltigheten i påståendet att det nya systemet skulle\r\nge den boende en högre kostnad är beroende av om\r\nman räknar i nominella eller i reala termer. Men\r\nrealt blir det inte någon högre kostnad med det nya\r\nsystemet.</pre><pre>Jag passar på att besvara några ytterligare av Agne\r\nHanssons frågor. Agne Hansson frågade oss i\r\nmajoriteten varför vi har så bråttom med\r\ninförandet. Jag vill gärna ge några skäl.</pre><pre>Med det nya systemet pressar vi\r\nnyproduktionskostnaderna och\r\nnyproduktionshyrorna. Det är angeläget att göra\r\ndet så fort som möjligt. Med det nya systemet\r\nminskar man statens utgifter. Det är också\r\nangeläget. Men detta är inte det primära för vår\r\ndel. För vår del är det viktigare att pressa\r\nnyproduktionshyrorna.</pre><pre>Alla skall ändå gå in i det nya systemet fr.o.m. 1993.\r\nDå finns det ingen anledning att först fördröja\r\ningången för dem som bygger nytt. Jag har redan\r\nnämnt att det marknadsledande institutet, som\r\nfaktiskt inte är en bank, nämligen Stadshypotek,\r\nser inga svårigheter. Boverket ser heller inte\r\nsvårigheter i detta relativt snabba införande.</pre><pre>Anf. 117 KJELL DAHLSTRÖM (mp):</pre><pre>Herr talman! Jag vill korrigera vissa talare som har\r\nsagt att det är socialdemokraterna och\r\nvänsterpartiet som står bakom det nya\r\nbostadsfinansieringssystemet. Det är rätt. Men\r\nockså miljöpartiet de gröna ställer upp på det nya\r\nbostadsfinansieringssystemet fullt ut. Det var\r\nmiljöpartiet som i ett visst läge röstade för ett\r\nsnabbare införande, nämligen redan nu till\r\nårsskiftet 1991-1992, för att fullfölja den linje som\r\nvi delvis har gemensamt med socialdemokraterna\r\nom en stram finanspolitik. Det ligger alltså helt i\r\nlinje med vår budgetpolitik.</pre><pre>Skälet till att vi har dessa problem på\r\nbostadsmarknaden är att vi har ett högränteläge,\r\nvilket gör boendet orimligt dyrt. Självfallet måste vi\r\nrent allmänt sträva efter att komma tillbaka till de\r\ntider då vi hade låg skuldränta och låg bankränta\r\növer huvud taget. Bostadsmarknaden skulle då\r\nfungera mycket sundare.</pre><pre>Jag har sett att de borgerliga partierna försöker\r\nprofilera sig med att vara motståndare till detta\r\nbostadsfinansieringssystem. Herrar partiledare\r\nBildt och Westerberg gick ut och sydde ihop något\r\nsom jag litet slarvigt brukar kalla B  &amp;  W\r\nStormarknad. De talade aggressivt emot\r\nsubventionerna i bostadssektorn och hävdade att\r\nmiljarder skulle sparas. Det lät som 10 eller 20\r\nmiljarder. Samtidigt sade de nej till\r\nbostadsfinansieringssystemet och hade inget annat\r\natt komma med i stället.</pre><pre>Detta är uppochnedvända världen! Här stöder de\r\nborgerliga partierna en fortsatt subventionspolitik\r\nav det mest osunda slag, som gör att människor kan\r\nkapitalisera bostadssubventioner i överlåtelser av\r\nfastigheter eller lägenheter. Det tycker vi i\r\nmiljöpartiet är så osunt att vi med glädje ställer upp\r\npå det nya systemet, som förhoppningsvis skall\r\nsätta en ände på det osunda förhållandet.</pre><pre>Som Jan Strömdahl säger hyser den störste\r\nkreditgivaren på den svenska fastighetsmarknaden,\r\nStadshypotek, och dess chef Lars Wohlin inga som\r\nhelst betänkligheter inför att även utan vårt stöd\r\ninföra detta system som en affärsidé. Nu var det väl\r\ninte över hela linjen som man ansåg att detta var en\r\nbra affärsidé utan mest med avseende på de\r\nbostadsköpare som kan tänkas sätta in en stor pott\r\neget kapital i början och enbart ta ett mindre\r\ntopplån. Det kan då vara rimligt att använda en\r\nräntelånekonstruktion.</pre><pre>Jag vill slutligen tillägga att vi självfallet ser vissa\r\ndetaljproblem med detta system, och vi kommer\r\nnoggrant att följa hur det utfaller. Ingen kan vara\r\nhundraprocentigt säker på hur det kommer att\r\nutfalla.</pre><pre>I miljöpartiets reservation nr 4 om statlig\r\nprisgaranti uppmärksammar vi att det på vissa orter\r\nmed vikande efterfrågan finns risk för kraftigt\r\nfallande nominella fastighetspriser som ett resultat\r\nav denna omläggning. Om man på en sådan ort\r\nnyligen byggt eller köpt sitt hus under de\r\nförutsättningar som gällt inom det nuvarande\r\nsystemet och tvingas sälja huset, kan det leda till\r\nbetydande kvarstående skulder efter försäljningen.\r\nDet kan inte vara acceptabelt att människor kan få\r\nsin privatekonomi förstörd genom att man på detta\r\nsätti god tro tagit lån enligt nuvarande regler. Vi\r\nmenar därför att man måste införa ett skydd av\r\nnågot slag. En tänkbar möjlighet är att staten under\r\nen viss övergångsperiod åtar sig att lösa in de\r\naktuella bostadsfastigheterna ungefär på samma\r\nsätt som nu sker i Norrlandslänen, för vilka det\r\nfinns en sådan regel.</pre><pre>En annan möjlighet är att staten i sådana fall\r\nefterskänker en del av det statliga bostadslånet.\r\nDetta bör enligt vår reservation nr 4 staten\r\nskyndsamt utreda. Även om vi nu inte får stöd för\r\ndenna reservation, hoppas vi ändå att man har\r\nögonen öppna för detta bekymmer, och vi vill rikta\r\nuppmärksamheten på det.</pre><pre>Anf. 118 OSKAR LINDKVIST (s):</pre><pre>Herr talman! Jag lyssnade mycket noga på Agne\r\nHanssons inlägg. Jag kunde då konstatera att han\r\nkommer till denna debatt med ett utspel av\r\nmisstänksamhet mot\r\nbostadsfinansieringsreformen, som han är mycket\r\nnoga med att sprida ut runt om i landet till alla som\r\nvill lyssna på honom. Det är mycket märkligt, av\r\ndet enkla skälet att Agne Hansson, moderaterna\r\noch folkpartiet ännu inte har lyckats att ta fram ett\r\nmotalternativ till räntelånet.</pre><pre>Vi kan diskutera räntelånet utifrån olika\r\nutgångspunkter. Men det intressanta är att den\r\nnedsabling av räntelånet som Agne Hansson gjorde\r\när ett orättvist, ogenomtänkt och okunnigt inslag i\r\nden bostadspolitiska debatten. Dessutom riktar\r\nhan sig till socialdemokratin.</pre><pre>Socialdemokraterna har i allt väsentligt gjort\r\nbostadsområdena i Sverige och bostaden till en av\r\nde insatser det finns mest anledning att vara stolt\r\növer i svensk politik. Jag vill för övrigt till Knut\r\nBilling säga att moderaterna inte har den minsta del\r\ni den sociala bostadspolitiken.</pre><pre>Agne Hansson hade ett rätt i sina många inlägg i\r\ndebatten. Det var att det är tredje gången vi\r\ndiskuterar denna fråga. Vi diskuterade den i\r\ndecember 1990, i april 1991 och vi diskuterar den på\r\nnytt här i riksdagen i dag.</pre><pre>Vi har nu kommit fram till att socialdemokraterna,\r\nvänsterpartiet och miljöpartiet står bakom förslaget\r\nom räntelån, medan moderaterna, folkpartiet och\r\ncenterpartiet går emot räntelånen. Agne Hansson\r\nhar också yrkat bifall till reservation 1. Men där\r\nfinns inget förslag som kan kallas för ett borgerligt\r\nmotförslag, utan där finns allehanda tänkbara\r\nmöjligheter. Lösningen på den rådvillhet som finns\r\ninom borgerligheten ligger i att regeringen tar fram\r\nett förslag. Det moderaterna, folkpartiet och\r\ncentern inte orkar göra tillsammans, det vill de att\r\nden socialdemokratiska regeringen skall hjälpa\r\ndem med.</pre><pre>Det hade varit mycket lättare att komma hit till\r\nriksdagen i dag och lägga fram ett motförslag. Det\r\nhade varit då möjligt att göra värderingar om de\r\nolika förslagens styrka, innehåll och ekonomiska\r\nmöjligheter. Men det finns inte något sådant\r\nutgångsläge. Det är regeringen som skall fixa det\r\nsom de tre borgerliga partierna inte kan klara av\r\ntillsammans.</pre><pre>Agne Hansson frågar varför majoriteten envisas\r\nmed att driva förslaget om räntelånet och varför det\r\när så bråttom att genomföra räntelånet. När det\r\ngäller den senare delen av frågan har Jan\r\nStrömdahl, som ju tillhör majoriteten, gett klart\r\nbesked. För mitt vidkommande är det en\r\nbedömning av den ekonomiska situationen i dagens\r\nSverige som är avgörande. Det skulle vara\r\nunderbart om vi haft ekonomiska förutsättningar\r\natt ha en bostadspolitik med mycket gynnsamma\r\ninslag av subventioner. Men vi har inte de\r\nekonomiska förutsättningarna.</pre><pre>Det är just för att komma till rätta med det\r\nstatsfinansiella läget som det varit nödvändigt att\r\ngöra en omprövning. Det är inte fråga om att slopa\r\nsubventionerna. De finns till 30 % inlagda i\r\nsystemet. Det handlar om att få ned\r\nsubventionsinslaget i bostadspolitiken. Det har\r\nockså lett till att vi i dag i denna ekonomiska\r\nåtstramning sett vissa tecken som jag anser att vi\r\nborde betrakta som utmärkta.</pre><pre>Vi har nu en period där räntorna sänks, och vi\r\nskymtar en nedgång i inflationen. Vi skall hålla\r\nbyggverksamheten på en jämn och hög nivå. Vi\r\nskall motverka arbetslöshet och hålla kostnaderna\r\nnere. Med räntelånet kan vi göra en omfördelning i\r\ntiden.</pre><pre>Jag tycker med förlov sagt att Erling Bager och\r\nfolkpartiet, som ju eftersträvar en omfördelning i\r\ntiden, borde kunna finna något av detta inslag i just\r\nde av regeringen framtagna räntelånen.</pre><pre>Vi är inne i en utveckling där vi på grund av den\r\nekonomiska åtstramningen går in i ett nytt\r\nfinansieringssystem. Det är i propositionen och i\r\nutskottsmajoritetens skrivning till fullo redovisat\r\nvad som kan komma att inträffa inom ramen för\r\ndetta räntelån i finansieringssystemet.</pre><pre>Men det finns en sak till som något litet har berörts\r\ni debatten, och det är att vi nu säger farväl till alla\r\nskojare på fastighetsmarknaden. Vi säger farväl till\r\nbankernas medverkan till fastighetsskojeri i det\r\nsvenska samhället. Vi säger farväl till alla dem som\r\nhar lekt kurragömma med bostadskonsumenterna\r\npå fastighetsmarknaden.</pre><pre>Vi omöjliggör för dessa människor att fortsätta sin\r\nverksamhet till bostadskonsumenternas nackdel,\r\noch vi skapar förutsättningar för en utveckling på\r\nbostadsmarknaden där enskilda eller grupperingar\r\ninte kan tillgodogöra sig de statliga subventionerna,\r\nför de kommer att ligga kvar i bostäderna.</pre><pre>Det är alltså finessen med räntelånet. Det finns\r\ninget bättre förslag. Ingen har tagit fram något\r\nmotförslag. Ingen har tagit fram något\r\nalternativförslag. Man kan ha synpunkter fram och\r\ntillbaka på om det kan finnas vissa brister i det här,\r\nmen det är alltså ett förslag som skall träda i kraft\r\nden 1 januari 1992 i första delen och den 1 januari\r\n1993 i den andra delen av räntelånets uppbyggnad.</pre><pre>Vi har haft besök i utskottet av företrädare för\r\nkreditinstituten. Av de kreditinstitutsbesök som\r\ngjordes i samlad trupp kunde man mycket lätt\r\nutläsa att de kanske inte var särskilt intresserade av\r\njust räntelånet. Men när Lars Wohlin från\r\nStadshypotekskassan kom till utskottet var det\r\nendast Agne Hansson som orkade ställa någon\r\nfråga. Lars Wohlin gjorde för övrigt en bländande\r\nföreläsning för utskottets ledamöter i den här\r\nfrågan, vilket Jan Strömdahl har berättat om i sitt\r\ninlägg här i diskussionen.</pre><pre>Om man är positiv, tror man på räntelånet och dess\r\nmöjligheter. Är man negativ, pessimistisk eller\r\navvisande, som Agne Hansson gav uttryck för i sitt\r\ninlägg, är det klart att det är svårt att se fördelarna\r\ni räntelånesystemet.</pre><pre>Jag skall inte ta upp de enskilda reservationerna,\r\nför jag har ju lagt märke till att talarna i allt\r\nväsentligt har avstått från att yrka bifall till sina\r\nreservationer vid utskottets betänkande. Jag kan\r\nbara säga att det finns reservationer som gäller den\r\nextra upptrappningen av räntan, från vänsterpartiet\r\nom att den inte skall genomföras och från moderata\r\nsamlingspartiet om att det skall visst genomföras\r\ninte bara en extra upptrappning, utan t.o.m. två\r\nextra upptrappningar.</pre><pre>Det är mycket lätt att räkna ut vad moderaternas\r\nförslag betyder för bostadskonsumenterna. Det\r\nbetyder högre hyror och ingenting annat. Det är\r\nden gamla linjen som moderaterna så aktivt och\r\nengagerat förespråkar i den svenska riksdagen.</pre><pre>Både Agne Hansson och Knut Billing säger att\r\nbostadsfrågan skall bli en valfråga. Ja, kom ihåg\r\ndet, mina herrar! Vi ses i valrörelsen i\r\nbostadsfrågan: om räntelånen, om hyrorna, om\r\nmarknadshyrorna som en del av er går och bär på.\r\nVi kommer att ses bland bostadskonsumenterna,\r\nsom ändå tycker att de lever i ett land med bostäder\r\nsom kvalitetsmässigt och miljömässigt är bland de\r\nbästa i hela världen.</pre><pre>Så vi ses i valet. Ni skall få ert lystmäte i\r\ndiskussionerna om bostadsfrågan!</pre><pre></pre><pre>Anf. 119 AGNE HANSSON (c):</pre><pre>Herr talman! Det är alldeles riktigt att jag är\r\nmisstänksam mot systemet med räntelån. Jag har\r\nuppfattat att socialdemokraterna hittills har gjort\r\nbostadspolitiken till ett stolt inslag i sin politik, och\r\njag har väldigt svårt att förstå att de nu har övergivit\r\nden linjen så kapitalt. Så t.ex., Oskar Lindkvist, är\r\nni beredda att avvisa vissa barnfamiljer från\r\nmöjligheten att bo i eget hem.</pre><pre>Sträng sade ju en gång i tiden att barnfamiljerna är\r\n''vårt folk''. Vad är det som har gjort att ni har\r\növergett dem i det här fallet?</pre><pre>Vi har många gånger från centerns sida backat upp\r\nden politik som förts. Men vi kan inte ställa upp på\r\ndet förslag som nu föreligger, därför att det slår så\r\nolyckligt. Att det slår väldigt olyckligt mot\r\nglesbygdens folk är en annan problematik i det\r\nhela. Socialdemokratisk politik har sedan lång tid\r\ntillbaka haft den inriktningen, så där är jag inte\r\nförvånad.</pre><pre>Sedan påstår Oskar Lindkvist att det inte skulle\r\nfinnas något alternativ. Jag vill påstå att räntelån\r\ninte kan vara det allena saliggörande systemet. I\r\ncentern har vi tänkt mycket noga på det här, och vi\r\nhar ett alternativ. Reservationen tar mycket klart\r\nfram principerna för hur ett sådant nytt system skall\r\nse ut -- med enhetssubvention, med omfördelning\r\noch med sparande.</pre><pre>Oskar Lindkvist kan väl inte mena att vi som enskilt\r\nparti skall kunna ta fram ett färdigt system, när\r\nregeringen har låtit statens hela apparat i tre år att\r\nutreda systemet. Ordningen här i riksdagen måste\r\nju vara att man ber regeringen, som har\r\nutredningsresurserna, om ett förslag. Men var lugn,\r\nOskar Lindkvist, vi skall nog ta fram förslaget, när\r\nvi får de resurserna!</pre><pre>Vi gör också en ekonomisk bedömning, och vi har\r\ninte sagt att vi skall behålla nuvarande\r\nsubventionsnivå, men vi prioriterar subventionerna\r\nbättre. Inbilla er inte att subventionerna kommer\r\natt minska med räntelånesystemet. Man bygger ju\r\nbara upp subventionerna och vältrar dem framför\r\nsig i tiden.</pre><pre>Slutligen: Är det så, Oskar Lindkvist, att\r\nsocialdemokraterna delar vänsterpartiets\r\nuppfattning att räntelånesystemet är ett listigt sätt\r\natt ta sig runt problemet? Delar ni också\r\nuppfattningen att det är ett stöd för en bra affärsidé,\r\natt bankerna skall få ytterligare möjligheter att\r\ntjäna pengar?</pre><pre>Jag ger förslaget en eloge på den punkten att det\r\nmotverkar spekulation. Men det låser in de\r\nenskilda boende i skuldfällor och hjälper bankerna\r\natt tjäna mer pengar på de boendes bekostnad. Är\r\ndet socialdemokratisk politik?</pre><pre>Anf. 120 KNUT BILLING (m):</pre><pre>Herr talman! Oskar Lindkvist sade att\r\nbostadspolitiken är ett av de stoltaste inslagen i\r\nsocialdemokraternas politik och att moderaterna\r\ninte har någon del i den bostadspolitik som har förts\r\ni vårt land. Jag måste säga att det gläder mig att\r\nhöra detta från Oskar Lindkvist, att höra honom\r\nsäga att bostadspolitiken är ett av de stoltaste\r\ninslagen i socialdemokraternas politik, med den\r\nenorma brist på valfrihet vi ser på den svenska\r\nbostadsmarknaden.</pre><pre>Hundratusentals människor står i bostadskö, trots\r\natt vi har fler bostäder än vi har hushåll i Sverige.\r\nHyrorna är höga, och vi har nyligen på grund av\r\nsocialdemokraternas politik fått århundradets\r\nhyreschock. Hundratusentals hushåll har\r\nbostadsbidrag, och de blir bara fler. Fler och fler\r\nhushåll kan inte klara sig och betala sin hyra, när\r\nskatten är betald -- det är ett av de stoltaste inslagen\r\ni socialdemokratisk bostadspolitik!</pre><pre>När människor flyttar från tredje våningen ner till\r\nförsta våningen, därför att de har svårt att gå i\r\ntrappor, får de betala kanske 100 000 kr. i flyttskatt.\r\nDet är ett stolt inslag i socialdemokratisk\r\nbostadspolitik!</pre><pre>Det har varit ett lånekineseri utan motstycke i\r\nvästvärlden. Det är ett stolt inslag i\r\nsocialdemokratisk bostadspolitik!</pre><pre>Jag måste säga att vad som behövs för att bli av med\r\ndenna stolta politik är naturligtvis en ny regering.\r\nVi kan inte ha kvar den nuvarande eländiga\r\nbostadspolitiken.</pre><pre>Vi har redovisat huvuddragen i hur ett nytt\r\nlånesystem skall se ut. Det finns i reservation 1. En\r\nborgerlig regering kommer att lägga fram en\r\nproposition i höst.</pre><pre>När Oskar Lindkvist talar om att man kan säga\r\nfarväl till alla skojare på byggmarknaden med det\r\nhär nya systemet, utgår jag i från att han närmast\r\nmåste avse det två stora, riktigt stora, byggarna i\r\nSverige, nämligen allmännyttan och HSB.</pre><pre>Sedan har han också åberopat Lars Wohlin. Låt mig\r\ndå lugna Oskar Lindkvist och säga att om vi inför\r\nett annat lånesystem kommer vi att ge Lars Wohlin\r\nalla möjligheter att använda sig av ett\r\nräntelånesystem. Han får använda sig av vilket\r\nsystem han vill på marknaden. Vi kommer inte att\r\nhindra honom, utan marknaden kommer att avgöra\r\nom han får några kunder.</pre><pre>Sedan tog Oskar Lindkvist slutligen upp detta med\r\nmarknadshyrorna. Den lögnaktiga politik som\r\nsocialdemokraterna bedriver i kombination med\r\nhyresgäströrelsen är skrämmande. Vi säger nej till\r\nmarknadshyressättning. Det har vi gjort motioner,\r\noch det har vi gjort i riksdagen. Oskar Lindkvist\r\nborde hålla sig för god för att upprepa dessa\r\nlögnaktiga argument.</pre><pre>Anf. 121 ERLING BAGER (fp):</pre><pre>Herr talman! Först när det gäller detta med\r\nmarknadshyrorna. Återigen tar\r\nsocialdemokraterna fram det här tricket att i\r\nvalrörelsen skrämma med att de borgerliga\r\npartierna skall införa marknadshyror. Inget\r\nborgerligt parti har förordat marknadshyror, men\r\nnär det återigen är valår kommer detta upp för att\r\nman skall skrämma väljarna.</pre><pre>Sedan till det som vi skall diskutera enligt\r\nbetänkandet. Folkpartiet har i motioner sagt att vi\r\nkan tänka oss en omfördelning över tiden. Det står\r\nockså i den gemensamma reservation som de\r\nborgerliga partierna har, att detta är en möjlighet\r\natt lägga in i ett system. Vi kan dock inte tänka oss\r\nen sådan gigantisk uppskrivning av skuldbördan i\r\n20 år som socialdemokraterna, vänsterpartiet och\r\nmiljöpartiet förordar. Detta innebär ett stort\r\nexperiment som fastighetsägare, husägare och\r\nandra kommer att drabbas av när skuldbördan\r\nväxer och man hamnar i skuldfällor. Detta har\r\nskapat en osäkerhet om lånens skulduppbyggnad\r\noch om pantsäkerheten för topplånen. Den löses\r\nbara delvis med det här betänkandet. Det som man\r\nnu inför påstår man är stora besparingar av\r\nbostadssubventioner. Man har lagt fram två\r\nräkneexempel som räcker till 1996. Där efter vet\r\nman inte alls hur det utvecklas. Mycket talar för att\r\nstaten, med de skuldgarantier som då finns\r\ninbyggda, kommer att få en betydligt högre kostnad\r\nför lånen än vad som har förespeglats från\r\nsocialdemokraterna. Förmodligen kommer\r\nkostnaderna för staten att bli mycket stora. Det är\r\ndärför som man inte har räknat längre än till 1996\r\nnär man skall redovisa detta.</pre><pre>Anf. 122 OSKAR LINDKVIST (s):</pre><pre>Herr talman! Först en replik till Agne Hansson.\r\nHan tar upp frågan om barnfamiljerna och\r\nförvärvslånet. Det är detta han avser i sin replik. Vi\r\nhar sagt i bostadsutskottet att vi är beredda, när det\r\nfinns ekonomiska förutsättningar, att medverka till\r\natt det blir motsvarande lånemöjligheter för\r\nbarnfamiljerna när det gäller skaffa sig egna hem.\r\nDet innebär att vi inte tycker om att den\r\nmöjligheten försvinner, men vi respekterar de\r\nekonomiska omständigheterna. Vi har alltså hos\r\nregeringen beställt ett nytt förslag på det här\r\nområdet.</pre><pre>Sedan säger Agne Hansson att han tillsammans\r\nmed moderaterna skulle slå vakt om förvärvslånet,\r\nmen moderaterna vill ju inte ha förvärvslånet. De\r\när motståndare till att dessa barnfamiljer får de\r\ngynsamma lånen för att skaffa ett eget hem. Det är\r\nmed dem som Agne Hansson skall regera är det väl\r\ntänkt, gissar jag, efter den valrörelse som är på\r\ngång.</pre><pre>Det enda vi fick fram av Agne Hanssons replik var\r\natt i centerns reservation tillsammans med\r\nmoderaterna och folkpartiet ligger principerna för\r\nett alternativ, men sedan finns inte mycket mera. Ni\r\nhar haft god tid på er att ta fram ett förslag och\r\nförelägga bostadsutskottet och riksdagen.</pre><pre>Herr talman! Jag visste när jag tog upp\r\nmarknadshyrorna att jag skulle bringa Knut Billing\r\nur balans. Det lyckades mig till min sedvanliga\r\nglädje att få honom att så totalt avslöja sig när det\r\ngäller bostadsfrågan.</pre><pre>När det gäller frågan om marknadshyrorna, Knut\r\nBilling, vill jag bara säga att vi kommer att föra den\r\ndebatten i valrörelsen med era egna ord. Så läs på\r\nvad ni har sagt i motioner, vad ni har sagt i era\r\nprogram och vad ni har sagt i riksdagsdebatten. Ni\r\nkommer i mycket stort överflöd att få lyssna till\r\ndem om och om igen när det gäller den delen av\r\nbostadspolitiken i den kommande valrörelsen.</pre><pre>Jag anklagade faktiskt inte folkpartiet för\r\nmarknadshyror, jag anklagade moderaterna\r\neftersom jag vet att den anklagelsen är berättigad.</pre><pre>Anf. 123 AGNE HANSSON (c):</pre><pre>Herr talman! Antingen missuppfattade Oskar\r\nLindkvist mig medvetet för att kunna slå tillbaka,\r\nannars gjorde han det utan att han rådde för det.\r\nDet var därför jag begärde ordet. Det gällde inte\r\nförvärvslånen, Oskar Lindkvist. Där har\r\nsocialdemokraterna och centern samma\r\nuppfattning. Vi står bakom det utskottsinitiativet.</pre><pre>Jag gick tillbaka till min fråga från mitt\r\ninledningsanförande, nämligen detta att endast\r\nbarnfamiljer som har rika föräldrar eller rika\r\nsläktingar som kan skriva på borgen för ett topplån,\r\ni fortsättningen kan bygga sig en villa. Det är detta\r\nSträngs villafolk som ni nu har övergivit. Det var\r\ndem jag avsåg när jag talade om att inte alla i\r\nframtiden fick möjlighet att bo i egen villa.</pre><pre>Anf. 124 KNUT BILLING (m):</pre><pre>Herr talman! Det gläder mig att Oskar Lindkvist\r\nvar så nöjd med att han förmått mig att replikera.\r\nDet ger mig ju tillfälle att återkomma i talarstolen\r\nen gång till.</pre><pre>Jag skulle gärna se att Oskar Lindkvist här och nu\r\nanger var det står att vi skall genomföra\r\nmarknadshyror. I vår partimotion till årets riksdag\r\nframgår mycket klart att vi icke skall ha\r\nmarknadshyror. I kommittémotioner framhålls\r\ndetsamma. Vi säger att lägesfaktorn skall ges ökad\r\ntyngd, dvs. vi tycker att det är ganska rimligt att en\r\ncentralt belägen bostad får kosta litet mer än en\r\nocentralt belägen. Detta är uttryck som man kan\r\nfinna hos den tidigare statssekreteraren i\r\nbostadsdepartementet, Bengt Owe Birgersson,\r\nnumera SABO-direktör. Man kan finna det hos en\r\nlång rad bostadsförespråkare, som tycker att det är\r\nsjälvklart att vi måste göra någonting åt att det är\r\nkolossalt mycket dyrare att bo två mil utanför\r\nstaden än centralt. Detta är någonting helt annat än\r\nmarknadshyror. Om Oskar Lindkvist upprepar den\r\nhär debatten och hävdar att moderaterna är\r\nförespråkare för marknadshyror, är han inte en\r\nperson som håller sig till sanningen. Sanningen är\r\nden att den hyrespolitik som socialdemokraterna\r\nhar bedrivit nu har resulterat i århundradets\r\nhyreshöjningar. Det är detta som är det viktiga och\r\ndet stora resultatet av den socialdemokratiska\r\nbostadspolitiken.</pre><pre>Anf. 125 TALMANNEN:</pre><pre>Jag vill göra kammarens ledamöter\r\nuppmärksamma på att debatten pågår fortfarande.</pre><pre>Överläggningen var härmed avslutad.</pre><pre>(Beslut fattades efter 8 §.)</pre><pre>7 § Ändrade villkor för vissa bostadslån</pre><pre>Föredrogs</pre><pre>bostadsutskottets betänkande</pre><pre>1990/91:BoU21 Ändrade villkor för vissa\r\nbostadslån (prop. 1990/91:193).</pre><pre></pre><pre>Talmannen konstaterade att ingen talare var\r\nanmäld.</pre><pre>(Beslut fattades efter 8 §.)</pre><pre>8 § Uppskov med behandlingen av vissa\r\närenden</pre><pre>Föredrogs</pre><pre>bostadsutskottets betänkande</pre><pre>1990/91:BoU22 Uppskov med behandlingen av\r\nvissa ärenden (prop. 1990/91:100 delvis).</pre><pre>Talmannen konstaterade att ingen talare var\r\nanmäld.</pre><pre></pre><pre>Trafikutskottets betänkande TU31</pre><pre>Återförvisningsyrkandet</pre><pre>Kammaren avslog med 240 röster mot 76 för det\r\nav Roy Ottosson under överläggningen framställda\r\nyrkandet om återförvisning av ärendet till utskottet\r\nför ytterligare beredning. 1 ledamot avstod från att\r\nrösta.</pre><pre>Mom. 1 (beslutsunderlaget)</pre><pre>Utskottets hemställand bifölls med 227 röster\r\nmot 85 för reservation 1 av Elving Andersson m.fl.\r\n32 ledamöter avstod från att rösta.</pre><pre>Mom. 2 (avtal om en fast förbindelse)</pre><pre>Utskottets hemställan bifölls med 229 röster mot\r\n85 för reservation 2 av Elving Andersson m.fl. 2\r\nledamöter avstod från att rösta.</pre><pre>Mom. 3 (luftföroreningar)</pre><pre>Först biträddes reservation 3 av Kenth Skårvik\r\nmed 41 röster mot 37 för reservation 4 av Viola\r\nClaesson och Roy Ottosson. 242 ledamöter avstod\r\nfrån att rösta.</pre><pre>Härefter bifölls utskottets hemställan med 202\r\nröster mot 72 för reservation 3 av Kenth Skårvik.\r\n46 ledamöter avstod från att rösta.</pre><pre>Mom. 4 (vattengenomströmningen)</pre><pre>Först biträddes reservation 5 av Elving\r\nAndersson m.fl. med 73 röster mot 38 för yrkande\r\n2 i motion T88 av Bengt Westerberg m.fl. 208\r\nledamöter avstod från att rösta.</pre><pre>Härefter bifölls utskottets hemställan med 197\r\nröster mot 73 för reservation 5 av Elving Andersson\r\nm.fl. 48 ledamöter avstod från att rösta.</pre><pre>Mom. 5 (tillåtlighetsprövning enligt\r\nmiljöskyddslagen)</pre><pre>Utskottets hemställan bifölls med 244 röster mot 20\r\nför reservation 6 av Roy Ottosson. 54 ledamöter\r\navstod från att rösta.</pre><pre>Mom. 6 (anslutningsförbindelser)</pre><pre>Utskottets hemställan bifölls med 240 röster mot 37\r\nför reservation 7 av Viola Claesson och Roy\r\nOttosson. 42 ledamöter avstod från att rösta.</pre><pre>Mom 7 (riksdagens insyn)</pre><pre>Utskottets hemställan bifölls med 256 röster mot 20\r\nför reservation 8 av Viola Claesson. 43 ledamöter\r\navstod från att rösta.</pre><pre>Övriga moment.</pre><pre>Utskottets hemställan bifölls.</pre><pre>Trafikutskottets betänkande TU35</pre><pre>Utskottets hemställan bifölls med 277 röster mot\r\n21 för yrkande 1 motion T919 av Jan Strömdahl. 21\r\nledamöter avstod från att rösta.</pre><pre>Bostadsutskottets betänkande BoU20</pre><pre>Mom. 1 (beslutet att införa ett räntelånesystem)</pre><pre>Utskottets hemställan bifölls med 183 röster mot\r\n134 för reservation 1 av Agne Hansson m.fl. i\r\nmotsvarande del.</pre><pre>Mom. 5 (statlig prisgaranti)</pre><pre>Utskottets hemställan bifölls med 229 röster mot 20\r\nför reservation 4 av Kjell Dahlström. 68 ledamöter\r\navstod från att rösta.</pre><pre>Mom. 8 (övergångsregler m.m. avseende\r\nförvärvslångivningen)</pre><pre>Utskottets hemställan bifölls med 227 röster mot 90\r\nför reservation 8 av Agne Hansson m.fl. 1 ledamot\r\navstod från att rösta.</pre><pre>Mom. 11 (räntebidrag vid ny- och ombyggnad år\r\n1992)</pre><pre>Först biträddes reservation 12 av Bertil\r\nDanielsson m.fl. med 62 röster mot 19 för\r\nreservation 13 av Jan Strömdahl. 238 ledamöter\r\navstod från att rösta.</pre><pre>Härefter bifölls utskottets hemställan med 239\r\nröster mot 61 för reservation 12 av Bertil\r\nDanielsson m.fl. 19 ledamöter avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Bostadsutskottets betänkande BoU21</pre><pre>Utskottets hemställan bifölls.</pre><pre>Bostadsutskottets betänkande BoU22</pre><pre>Utskottets hemställan bifölls.</pre><pre>Beslut om samlad votering</pre><pre>Beträffande de på föredragningslistan närmast\r\nupptagna ärendena, näringsutskottets\r\nbetänkanden NU43 och NU44 samt\r\nsocialutskottets betänkande SoU25, beslöt\r\nkammaren på förslag av talmannen att de skulle\r\nföretas till avgörande i ett sammanhang sedan\r\ndebatten i dessa ärenden avslutats.</pre><pre></pre><pre>p</pre><pre>9 § Allmänna pensionsfonden</pre><pre>Föredrogs</pre><pre>näringsutskottets betänkande</pre><pre>1990/91:NU43 Allmänna pensionsfonden (prop.\r\n1990/91:164).</pre><pre>Kammaren biföll talmannens förslag att\r\nnäringsutskottets betänkande NU43 skulle avgöras\r\nefter endast en bordläggning.</pre><pre>Anf. 126 KARIN FALKMER (m):</pre><pre>Herr talman! Den oinvigde som får detta lilla tunna\r\nbetänkande med sin oansenliga rubrik i sin hand\r\nanar föga av det försåtliga som detta betänkande\r\ndöljer. Det som döljer sig bakom den oansenliga\r\nrubriken Allmänna pensionsfonden kan vid\r\nnärmare dissekering i korthet sammanfattas så här:</pre><pre>-- Socialdemokraterna är i grunden ett socialistiskt\r\nparti.</pre><pre>--  Socialdemokraterna är gårdagens parti.</pre><pre>--  Socialdemokraterna är de brutna löftenas parti.</pre><pre>Att Sveriges riksdag har socialistisk majoritet är\r\nnumera allmänt känt. Så kan vi också konstatera att\r\ndet är kommunisterna som står bakom\r\nmajoritetstexten i betänkandet. Regeringens\r\nursprungliga förslag om ändrade placeringsregler\r\nför AP-fonden har omformats helt enligt\r\nriktlinjerna i en motion av vänsterpartiet. När det\r\ngäller AP-fondsfrågan visar socialdemokraterna\r\nsitt rätta ansikte och går hand i hand med\r\nkommunisterna.</pre><pre>Moderata samlingspartiet, folkpartiet och centern\r\ntar i en gemensam motion avstånd från regeringens\r\npropåer, eftersom det i förlängningen handlar om\r\nförpostfäktningar inför socialdemokraternas planer\r\natt använda AP-fonderna som verktyg för att\r\nfortsätta och utvidga\r\nfondsocialiseringssträvandena.</pre><pre>Det som ligger runt hörnet är förslaget om att slå\r\nsamman AP-fonderna och löntagarfonderna och\r\ninrätta fem nya, stora pensionsfonder under facklig\r\noch politisk ledning. Dessa superfonder skall med\r\nhundratals miljarder kronor kunna köpa in sig i det\r\nsvenska näringslivet. Detta, mina vänner, är\r\nsocialism.</pre><pre>Fagert tal om att trygga pensionerna används som\r\nargument. I själva verket fungerar det så att\r\nregeringens socialiseringsambitioner är ett direkt\r\nhot mot pensionerna.</pre><pre>Genom sin socialiseringsiver visar\r\nsocialdemokraterna att de är gårdagens parti.\r\nSamtidigt som en privatiseringsvåg i\r\nmarknadsekonomins tecken sveper över vår\r\nomvärld, fortsätter de svenska socialdemokraterna\r\nsina envetna ansträngningar att öka det statliga\r\nägandet i det svenska näringslivet.</pre><pre>Den socialistiska drömmen om planmässig\r\nhushållning under medborgarnas kontroll och\r\nkollektivt kapital går sedan länge som en röd tråd\r\ngenom den röda rörelsens agerande.</pre><pre>Att socialdemokratiska löften inte går att lita på är\r\nnumera, inte minst efter alla brutna vallöften från\r\nförra valrörelsen, väl känt.</pre><pre>När ATP-systemet med dess stora fondsystem\r\nbeslutades lovade dåvarande statsministern Tage\r\nErlander att fonderna inte skulle användas för att\r\nköpa upp företag i näringslivet. Genom bildandet\r\nav fjärde AP-fonden 1973 sveks det löftet.</pre><pre>De fem löntagarfonderna baxades fram trots\r\nmassivt motstånd från det svenska folket. När\r\nlöntagarfonderna behandlades i riksdagen i\r\ndecember 1983 lovade dåvarande statsministern\r\nOlof Palme att inga fler socialiseringssteg skulle tas.\r\nGenom tillkomsten av den femte AP-fonden sveks\r\ndet löftet.</pre><pre>Efter det tycks det vara fritt fram att svika forna\r\nstatsministerlöften. Socialisterna i riksdagen\r\ngenomdrev socialiseringsinnovationen med de fem\r\neller sex regionala riskkapitalbolagen, som via\r\naktieköp med fondkapital kommer att föra in det\r\nstatliga ägandet i de svenska småföretagen.</pre><pre>När det gäller socialism finns det ingen hejd på\r\nkreativiteten hos regeringspartiet. Nu tar man\r\nATP-systemets bräcklighet som förevändning för\r\natt genomföra pensionssocialismen.</pre><pre>Om det svenska näringslivet socialiseras genom att\r\ndet köps upp av AP-fondmedel kan morgondagens\r\npensionärer leva tryggt på aktieavkastningen -- det\r\nsäger man. Men det svepskälet håller inte. Effekten\r\nblir i stället den omvända.</pre><pre>ATP systemet är ett fördelningssystem där\r\nutgående pensioner betalas med samma års\r\npensionsinbetalningsavgifter. AP-fonden fungerar\r\nbara som en buffert. Pensionssystemets stabilitet är\r\nberoende av den årliga tillväxten -- inte av\r\nfondkapitalet. Det är i själva verket näringslivets\r\nkonkurrenskraft som skapar förutsättningarna för\r\nden tillväxt som varje år krävs för att klara\r\npensionsutbetalningarna. Den anmärkningsvärt\r\nlåga tillväxt som Sverige har haft de senaste åren\r\ngör att ATP-systemet är i gungning.</pre><pre>Socialdemokraterna har skulden för detta. De har\r\nförsämrat villkoren för de svenska företagen.\r\nHögskattepolitiken har gjort det mindre intressant\r\nför svenska och utländska företag att investera i\r\nvårt land.</pre><pre>Löntagarfonder och nya förslag om socialisering i\r\nAP-fondskepnad påverkar också det svenska\r\ninvesteringsklimatet negativt. I stället för att rädda\r\npensionerna utgör socialiseringsidéerna därmed ett\r\ndirekt hot mot pensionssystemets stabilitet.</pre><pre>Socialdemokraternas socialiseringsambitioner står\r\ni stark kontrast mot de borgerliga partiernas många\r\nförslag om bättre villkor för de svenska företagen.\r\nOm vi skall klara välfärden och pensionsåtgandena\r\ni framtiden behöver Sverige konkurrenskraftiga,\r\nfria företag.</pre><pre>Det är hög tid -- och helt nödvändigt -- att\r\ninvesteringsklimatet i vårt land förbättras så att\r\ntillväxtkurvan kan vända uppåt igen.\r\nLöntagarfonderna, den femte AP-fonden och nya\r\nsocialistiska förslag om att öka det kollektiva\r\nkapitalet med hjälp av AP-fonderna kommer -- om\r\nväljarna vill det -- att avvecklas till förmån för ett\r\nspritt enskilt ägande efter valet. Vid borgerlig\r\nvalseger sätter vi definitivt punkt för\r\nfondsocialismen.</pre><pre>Herr talman! Jag yrkar bifall till reservation 1, och\r\njag stödjer även reservation 2.</pre><pre>Anf. 127 KJELL ERICSSON (c):</pre><pre>Herr talman! Arbetsläget här i kammaren är\r\nansträngt. Jag skall i varje fall försöka göra mitt\r\nanförande kortare än den tid som jag har anmält.\r\nJag kan instämma i mycket av det som föregående\r\ntalare sade om detta betänkande.</pre><pre>Betänkandet behandlar AP-fondernas\r\nplaceringsmöjligheter och förändringar när det\r\ngäller placeringsmöjligheterna. Vi i de borgerliga\r\npartierna motsätter oss detta bestämt. Det är helt\r\nuppenbart att regeringen här vill öppna nya\r\nmöjligheter för en betydande omstrukturering av\r\nhela AP-fondsystemet. Vi anser inte att\r\npensionerna tryggas med ett förfarande med\r\nutökade placeringsmöjligheter. Det tryggas med en\r\ngod tillväxt i produktionen. Från de borgerliga\r\npartiernas sida har vi hela tiden motsatt oss\r\nlöntagarfonder. Vi har också år efter år föreslagit\r\natt de skall avvecklas, och det gör vi också nu. Det\r\nfinns ingen anledning att ändra placeringsreglerna\r\nför löntagarfondstyrelserna.</pre><pre>Det finns alltså en rad skäl att gå emot förslaget till\r\nutvidgade placeringsbefogenheter för AP-fonden.\r\nSom jag tidigare sade tryggas inte pensionerna med\r\navkastning från AP-fonden. De tryggas bäst genom\r\nen utveckling av svensk ekonomi som leder till en\r\ngod lönsamhet. Allt detta är beroende av en god\r\ntillväxt av vår produktion. Vi måste då ha en\r\nmångfald av vitala företag, både privata och\r\nkooperativa. Detta förslag leder egentligen till ett\r\nicke oväsentligt förstatligande av svenskt\r\nnäringsliv. Det motverkar i sin tur den ekonomiska\r\npolitik som är grunden för ett hållbart\r\npensionssystem.</pre><pre>Detta förslag leder också till ett utökat\r\ninstitutionellt ägande i näringslivet. Det leder till\r\nmaktkoncentration och ett utökat offentligt\r\nsparande. Detta är raka motsatsen till vad vi i\r\ncentern eftersträvar med vår politik, nämligen ett\r\nmer decentraliserat och personligt ägande och ett\r\nökat hushållssparande. Vi har redan i dag\r\negentligen för få aktörer på aktiemarknaden. Detta\r\nleder också till ineffektivitet på denna marknad.\r\nMed regeringsförslaget kommer dessa problem att\r\nöka. Vi menar därför att regeringens argument, att\r\nplaceringsrätt för AP-fonden skulle öka\r\nkapitalmarknadens effektivitet, är helt fel.</pre><pre>Vi har tidigare sett hur löntagarfonderna fungerar.\r\nDe har framför allt finansierats med vinstmedel\r\nfrån företagen. Det är vinster som företagen själva\r\nhade kunnat använda för finansieringar av\r\nframtidssatsningar i de egna företagen. I stället har\r\ndessa medel samlats upp i kollektiva fonder. Även\r\nregionalpolitiskt har fonderna haft en negativ\r\neffekt, eftersom dessa medel har tagits från företag\r\ni regionalpolitiskt prioriterade områden. De medel\r\nsom har satsats som riskkapital i dessa områden har\r\nvarit försumbara. Dessa vackra ord t.ex. om att\r\nlöntagarfonderna skulle bidra till riskkapital ute i\r\nglesbygderna har bara varit vackra ord -- ingenting\r\nannat.</pre><pre>Vi anser att regeringens förslag till ändring av\r\nreglementet för allmänna pensionsfonderna är fel.\r\nDet leder i praktiken till en socialisering av svenskt\r\nnäringsliv. Det stärker också\r\nmaktkoncentrationen, vilket vi anser vara helt fel\r\nväg att gå. Vi vill i stället sprida ägandet på många\r\naktörer och ägare så att vi får ett fritt och vitalt\r\nnäringsliv.</pre><pre>Det finns två borgerliga reservationer till\r\nbetänkandet. Också jag yrkar bifall till reservation\r\n1, och jag stödjer reservation 2. I reservation 1\r\nsäger vi nej till förslaget att medge rätt för\r\nfondstyrelser att handla med optioner, terminer\r\nm.m. Vi säger också nej till utsträckt tid för\r\nfondstyrelsens redovisning och granskning.</pre><pre>Vi menar att det är viktigt att riksdagen tar ställning\r\ntill ett genomgripande förslag som innebär att man\r\nstoppar regeringens planer -- dels på att ha\r\nfonderna som en buffert i ATP-systemet, dels på att\r\nkunna utnyttja fondstyrelserna som ett instrument\r\ni en statlig styrning av näringslivet.</pre><pre>Anf. 128 LARS BÄCKSTRÖM (v):</pre><pre>Herr talman! Jag har fått överta detta ärende av\r\nRolf L Nilson, som är förhindrad att delta i\r\ndebatten. Jag har dock tidigare deltagit i liknande\r\ndebatter. Nyligen var det en interpellationsdebatt\r\nmed företrädare för regeringen -- Erik Åsbrink --\r\noch samtliga riksdagspartier. Det finns då kanske\r\ningen anledning att ta upp alla dessa trådar igen --\r\noavsett om de var röda, blåa eller gröna. Vi\r\nkommer säkerligen att återkomma till dessa frågor.</pre><pre>Karin Falkmer har redogjort och hävdat att detta\r\nbetänkande till stor del är i linje med\r\nvänsterpartiets ståndpunkter. Mot denna\r\nredovisning har jag inget att anföra -- jag delar den\r\nuppfattningen. Jag är glad över att vänsterpartiet\r\noch socialdemokraterna har kunnat nå denna\r\nenighet. Det finns dock punkter där vi inte är\r\nnöjda. Vi har också en reservation från\r\nvänsterpartiets sida.</pre><pre>Herr talman! Jag vill yrka bifall till reservation 3\r\nmom. 4. Enigheten är alltså inte total.</pre><pre>I reservation 4 vill vi ta upp det som Kjell Ericsson\r\nvar inne på när han påtalade att löntagarfonderna\r\ninte har fått en tillräcklig regionalpolitisk\r\nbetydelse. Där delar vi Kjell Ericssons ståndpunkt.\r\nDet är just därför som vi har gjort denna\r\nreservation. Genom att stödja denna reservation\r\nkan det som fungerar tämligen bra bli mycket\r\nbättre.</pre><pre>AP-fondsystemet fungerar tämligen väl. Vi skall\r\ninte ha en alltför lång debatt här, men i tidigare\r\nanföranden har det framställts att AP-\r\nfondsystemen skulle vara något slags hot mot\r\nsvenskt näringsliv. Fakta säger det motsatta. Man\r\nvill göra gällande att sparande i samhällsekonomin\r\nskulle gå ned genom att vi byggde upp ett starkt\r\nsamhälleligt pensionsskydd. Men genom att bygga\r\nupp AP-fonderna tryggade vi ett samhälleligt\r\nsparande. Detta sparande möjliggjorde byggnation\r\noch industriella satsningar. Det har inte varit något\r\nhot för svenskt näringsliv eller till skada för det --\r\ndet har varit till gagn för det.</pre><pre>Det är i och för sig riktigt att löpande pensioner\r\nbetalas av löpande års produktion, men varje\r\nsamhälle behöver ett sparande. Det kan ske\r\noffentligt eller privat, men det offentliga sparandet\r\när fördelningspolitiskt bättre. Det kan naturligtvis\r\ninte ersätta allt privat sparande. Men det privata\r\nsparandet är inte på nedgång -- tvärtom. Det är just\r\nnu på uppgång.</pre><pre>Jag tycker därför att de farhågorna är överdrivna.</pre><pre>Vi behöver ett offentligt sparande. Genom detta\r\nhar vi också en kontroll på att det verkligen är fråga\r\nom ett sparande. Om vi bara skapar ett utrymme,\r\nen potential för privat sparande, kan det också\r\nledas ut i en snabb konsumtion och leda till problem\r\nmed bytesbalansen. Den avvägning vi har i dag är\r\ntämligen balanserad.</pre><pre>Jag tror att vi kan se fram emot kommande debatter\r\ni den här frågan. Vänsterpartiet står starkt i den här\r\nfrågan.</pre><pre>Man säger att detta är en fråga om socialisering. Jag\r\nfunderar då på om moderaterna och andra\r\nborgerliga partier har uppfattningen att AP-\r\nfonderna juridiskt sett tillhör staten. Är det på det\r\nviset, är det enligt min uppfattning någon form av\r\ninnovation man börjar driva. De borgerliga\r\npartierna socialiserar alltså helt plötsligt AP-\r\nfonderna och förstatligar dem med sin retorik.\r\nDetta är en mycket egenartad linje man börjar föra\r\nfram. Jag tror att vi kommer att få möjlighet att\r\nåterkomma till den här frågan i många fler debatter.</pre><pre>Anf. 129 KJELL ERICSSON (c) replik:</pre><pre>Herr talman! Det är här fråga om kända\r\nställningstaganden. Argumentet i fråga om\r\nlöntagarfonderna, att pengarna skulle användas till\r\nregionalpolitiska satsningar, var en ren\r\nskenmanöver. Detta har inte blivit av. Vi vill inte\r\nha några löntagarfonder, utan vi vill att företagarna\r\nsjälva skall ha sina pengar. Att satsa och investera i\r\nbra och vitala företag både här i tätorterna och på\r\növriga ställen i vårt land skapar gynnsamma\r\nförutsättningar för företagsklimatet i Sverige, och\r\ndet är också det bästa vi kan göra för vårt näringsliv.</pre><pre>Sedan till frågan om socialisering. Det är inte bra\r\natt staten via fonder skall styra det svenska\r\nnäringslivet. Detta leder till maktkoncentration. Vi\r\nvill sprida ägandet på många aktörer på den\r\nsvenska marknaden.</pre><pre>Anf. 130 LARS BÄCKSTRÖM (v) replik:</pre><pre>Herr talman! Visst är det bra att det inte är fråga\r\nom maktdominans. Problemet i det svenska\r\nnäringslivet är inte att staten är en dominerande\r\nägare och en dominerande kontrollant, utan det är\r\nhelt andra grupper som är dominerande aktörer\r\noch kan styra näringslivet.</pre><pre>Jag kan försäkra Kjell Ericsson att det i min\r\nhemregion Bohuslän finns gott om småföretag som\r\ngärna såge att AP-fonder eller löntagarfonder\r\nförstärkte riskkapitalet i många småföretag i den\r\nregionen. Jag kan försäkra Kjell Ericsson om att jag\r\nhar hört och läst att många småföretag gärna ser att\r\nkollektiva fonder går in och förstärker t.o.m. vissa\r\nstörre bolags riskkapital. I det praktiska livet tycks\r\nman alltså inte vara så rädd för dessa medel. Det är\r\nväl som man sade i det gamla Rom: Pengar luktar\r\ninte.</pre><pre>Anf. 131 LARS NORBERG (mp):</pre><pre>Herr talman! Att regeringen har belastat riksdagen\r\nmed detta ärende i sista stund under riksmötet,\r\nsamtidigt som man bebådar att man skall komma\r\ntillbaka med ett mer omfattande förslag i höst,\r\nkunde bli föremål för åtskilliga kannstöperier,\r\nexempelvis i fråga om hur stora utsikterna är att\r\ndetta förslag kommer.</pre><pre>Eftersom ärendet nu ligger på riksdagens bord\r\nmåste det tyvärr också behandlas. Miljöpartiets\r\nreaktion var: Varför nu detta? AP-fondernas\r\nframtid är för viktig för att plottras sönder med små\r\ndelbeslut. Därför yrkar vi avslag på propositionen.\r\nJag står bakom reservation nr 1, till vilken jag yrkar\r\nbifall, även om jag menar att de borgerliga i sitt\r\nordval i någon mån föregriper den översyn av AP-\r\nfonderna som med all säkerhet behöver ske.</pre><pre>Beträffande löntagarfonderna hoppas jag att alla\r\nhar klart för sig var miljöpartiet står. Vi vill avskaffa\r\ndem och i stället använda pengarna till lokala\r\nnärfonder och därigenom skapa möjligheter för en\r\nbättre regionalpolitik. Detta har vi talat om många\r\ngångar förut i denna kammare.</pre><pre>Jag håller med de borgerliga om att AP-fonderna\r\ninte får användas som ett maktinstrument i den\r\npolitiska majoritetens hand. Föreliggande\r\nregeringsförslag kan väl knappast leda särskilt långt\r\ni den riktningen, eftersom det handlar om relativt\r\nmarginella placeringar i form av optioner, terminer\r\noch utländska aktier. Men de borgerliga partiernas\r\nuppfattning är naturligtvis riktig -- AP-fonderna\r\nskall vara till för att garantera pensionärernas\r\nintressen på bästa sätt och ingenting annat. I det\r\nintresset kan naturligtvis ligga att fonderna skall\r\ninvestera i aktier. Jag vill gärna hänvisa till en\r\nalldeles nyutkommen artikel i Ekonomisk debatt,\r\nnr 3/91. Artikelns rubrik är Bör pensionssparande\r\nske i aktier?, och den är skriven av forskarna\r\nFrennberg och Hansson. Nog skulle det finnas\r\nmöjligheter att koppla loss fondförvaltningen från\r\nden politiska majoriteten genom att delegera\r\nstyrelsevalet i AP-fonderna till intressenter fria från\r\ndagspolitiken. Dessa fonder borde kunna hanteras\r\npå ett liknande sätt som Skandias och Trygg Hansas\r\nfonder.</pre><pre>ATP-pensionärerna, till vilka jag själv räknar mig,\r\nhar naturligtvis intresse av att AP-fonderna\r\nförvaltas på ett lika effektivt sätt som de privata\r\npensionsbolagens fonder.</pre><pre>De detaljförslag som framförs i dag bör däremot\r\nenligt min mening helt avvisas. De kan knappast på\r\nnågot väsentligt sätt förbättra fondernas\r\nlönsamhet. Jag är övertygad om att handeln med\r\noptioner, terminer och utländska aktier är\r\nnågonting som majoriteten av de svenska ATP-\r\npensionärerna med viss rätt upplever som onödigt\r\nriskfylld. Redan av det skälet bör därför förslaget\r\navvisas.</pre><pre>Om jag känner pensionärerna rätt är de inte\r\nintresserade av spekulativa investeringar, men de\r\nser kanske gärna att AP-pengarna investeras i\r\nsvenska verksamheter, som långsiktigt bygger upp\r\nsvenskt fastighetsbestånd och svensk industri.</pre><pre>Herr talman! Jag yrkar bifall till reservation nr 1.</pre><pre></pre><pre>Anf. 132 BJÖRN KAALING (s):</pre><pre>Herr talman! Låt mig börja med att upplysa Karin\r\nFalkmer om att det hon kallade gårdagens parti --\r\nsocialdemokraterna -- bara för några timmar sedan\r\nslog ut det hon logiskt borde kalla framtidens\r\npolitiska konstellation i fotboll med 5--2. Jag vill\r\nnämna det bara som en upplysning.</pre><pre>I näringsutskottets betänkande 43 behandlas ett\r\nförslag från regeringen om vissa ändringar i\r\nallmänna pensionsfondens reglemente. En\r\nmajoritet i näringsutskottet ställer sig bakom två av\r\nfyra föreslagna förändringar.</pre><pre>Regeringen föreslår att de fem\r\nlöntagarfondstyrelserna skall få viss rätt att köpa\r\nutländska aktier och att löntagarfondstyrelserna\r\nsamt fjärde och femte AP-fonden skall få möjlighet\r\natt placera en del av sina medel i räntebärande\r\nvärdepapper som är utställt i utländsk valuta. Men i\r\nfråga om dessa båda förslag har det tyvärr inte varit\r\nmöjligt att nå någon majoritet i utskottet.</pre><pre>Regeringen har aviserat ett förslag med mer\r\ngenomgripande förändringar av AP-fondsystemets\r\norganisation och placeringsbestämmelser. Detta\r\nförslag avses läggas fram under hösten. Med\r\nhänvisning till detta har utskottet tänkt sig att de två\r\nkvarvarande frågorna får behandlas i samband med\r\nförslaget om en mer genomgripande förändring.</pre><pre>I betänkandet behandlas motioner som väckts med\r\nanledning av propositionen och under den\r\nallmänna motionstiden och som tar upp frågor av\r\nregional karaktär. Jag vill i detta sammanhang\r\nvända mig till Kjell Ericsson, som säger att jag\r\nförsöker antyda att löntagarfonderna skulle ha\r\nnågon form av regionalpolitisk uppgift. Det har\r\naldrig varit avsikten med löntagarfonderna att de\r\nskulle ha en regionalpolitisk uppgift. Det var heller\r\naldrig någon målsättning.</pre><pre>När det gäller detta och det som framställs av\r\nvänsterpartiet i motioner om att man skulle rikta in\r\nlöntagarfonderna på en satsning på vissa branscher'\r\nmenar utskottets majoritet att frågorna, om de skall\r\ntas upp, hör hemma i den mer genomgripande\r\növersynen av AP-fondssystemet.</pre><pre>I diskussionerna om löntagarfonderna är det bara\r\natt konstatera att argumenten känns igen. De fanns\r\ni slutet av 1970-talet, i början på 1980-talet och\r\nunder hela 1980-talet.</pre><pre>Jag kan inte låta bli att vända mig till Karin Falkmer\r\noch med viss förvåning säga att jag inte förstår hur\r\nmoderaterna som satt med i borgerliga regeringar\r\nunder 1970-talet och början av 1980-talet, med den\r\ninställning som Karin Falkmer ger uttryck för,\r\nkunde vara med och anslå pengar till femte AP-\r\nfonden. Hur kunde ni med ekonomiminister Gösta\r\nBohman vara med och anslå pengar till femte AP-\r\nfonden, som har precis samma reglemente som\r\nfjärde AP-fonden? Fjärde AP-fonden anses vara\r\nfondsocialisering, men femte AP-fonden går det att\r\nanslå pengar till om man sitter i majoritet i\r\nriksdagen. Det går inte ihop.</pre><pre>Vi får därför se hur det blir om olyckan skulle vara\r\nframme och det blir en borgerlig valseger. Ni har\r\nhaft möjlighet att avskaffa fjärde AP-fonden\r\ntidigare utan att ha gjort det. Jag tvivlar på att ni\r\nhar kraft att avskaffa löntagarfondssystemet. Jag\r\nhoppas att det aldrig behöver bli aktuellt.</pre><pre>Herr talman! Jag yrkar bifall till hemställan i\r\nnäringsutskottets betänkande nr 43.</pre><pre>Anf. 133 HADAR CARS (fp):</pre><pre>Herr talman! Utvecklingen i länder som har drivit\r\nsocialismen till sin spets tyder inte på att man\r\ngenom en socialistisk ekonomi kan skapa trygghet\r\noch välfärd för medborgarna. All erfarenhet visar\r\ntvärtom att sådan trygghet och sådant välstånd bara\r\nkan skapas i samhällen baserade på\r\nmarknadsekonomi.</pre><pre>Det här betänkandet är ett uttryck för en vilja att ta\r\nsteg i riktning mot ökade socialistiska inslag i den\r\nsvenska ekonomin, och därför går folkpartiet\r\nkraftigt emot det.</pre><pre>Anf. 134 KARIN FALKMER (m):</pre><pre>Herr talman! Jag skall börja med att gratulera\r\nBjörn Kaaling till segern i fotboll mellan\r\nsocialdemokraterna och oppositionen. Den segern\r\nunnar jag er.</pre><pre>När det gäller AP-fonden tycker jag att\r\nsocialdemokraterna smyger litet grand i buskarna.\r\nDet finns inte bara en AP-fond. Det rör sig i själva\r\nverket om första till tredje AP-fonden som är\r\nkopplade till ATP-systemet, fjärde och femte AP-\r\nfonden som köper upp aktier i svenska näringslivet\r\noch de fem löntagarfonderna. Björn Kaaling\r\nbehöver inte tvivla på vilka åtgärder en eventuell\r\nborgerlig regering kommer att vidta när det gäller\r\ndenna löntagarfondssocialism. Den är diskuterad\r\noch väl känd vid det här laget.</pre><pre>Nu är det däremot mycket viktigt att vi sätter stopp\r\nför de nya tankegångarna om de nya fem\r\nsuperfonderna som skall förfoga över ungefär 500\r\nmiljarder krono, varav det skall vara tillåtet att\r\nköpa aktier för 60 %. Det gäller 300 miljarder\r\nkronor. Det samlade börsvärdet i dag är 600\r\nmiljarder kronor. Det svenska folket står i årets val\r\ninför en gigantisk socialiseringsrisk. Det tycker jag\r\nskall komma fram tydligt och inte döljas i ett sådant\r\nhär oansenligt litet betänkande om AP-fonden.</pre><pre>Anf. 135 KJELL ERICSSON (c):</pre><pre>Herr talman! Jag vill också gratulera Björn Kaaling\r\ntill segern i fotboll. Av tradition brukar ni vinna den\r\nhär matchen, men vi kanske kan stärka musklerna\r\ntill ett annat år och försöka få revansch.</pre><pre>Löften och målsättningar kanske bara är tomma\r\nord när man talar om löntagarfonderna, det vet jag\r\ninget om. Från ledande håll bland\r\nsocialdemokraterna har man i alla fall talat om att\r\ndet här skulle vara ett sätt att få ut riskkapital till\r\nolika områden som är regionalpolitiskt\r\nprioriterade. Så har emellertid skett i mycket liten\r\nomfattning. Dessa fonder har inte heller någon\r\nuppgift att fylla. Precis som Karin Falkmer har sagt\r\nvill vi avskaffa dem så fort som möjligt.</pre><pre>Superfonderna är gigantiska, och det blir fråga om\r\nen stor maktkoncentration som den svenska staten\r\nkan utöva på näringslivet. Det är inte bra. Får man\r\ni stället många aktörer, ett spritt ägande och ett\r\nenskilt ägande i vårt näringsliv förstärks det och blir\r\nmycket mera vitaliserat än vad det är i dag.</pre><pre>Vi hade en diskussion här i kammaren bara för\r\nnågon vecka sedan om privatisering av statliga\r\nföretag. Våra ställningstaganden är således mycket\r\nkända, och vi kanske inte behöver öda mera tid på\r\ndetta i kväll. Vi får återkomma litet längre fram.</pre><pre>Anf. 136 LARS NORBERG (mp):</pre><pre>Herr talman! Jag var inte beredd på att gå in i\r\nnågon stor AP-fondsdiskussion, och jag tycker inte\r\natt detta betänkande motiverar det. Vi kan spara\r\ndetta till valrörelsen och diskutera i valdebatterna.</pre><pre>Men jag skulle vilja höra från Björn Kaaling vilket\r\nintresse regeringen tror föreligger bland\r\npensionärerna för att AP-fonderna skall få tillfälle\r\natt handla med terminer och optioner, som\r\negentligen är den enda praktiska förändring som\r\nkommer att ske. Tror Björn Kaaling och har han\r\nnågot underlag för att pensionärerna tycker att det\r\när en önskvärd reform?</pre><pre>Anf. 137 BJÖRN KAALING (s):</pre><pre>Herr talman! Till Karin Falkmer vill jag bara säga\r\natt det betänkande vi nu behandlar inte gäller det\r\nsom Karin Falkmer vill beteckna som superfonder.\r\nDet är, som Lars Norberg säger, fråga om en ganska\r\nliten justering av AP-fondernas verksamhet. Tyvärr\r\nhar vi inte fått majoritet i utskottet för hela den\r\nlinje som regeringen har föreslagit. Det hade varit\r\nbra om vi hade fått det. Jag vill bara påminna Karin\r\nFalkmer om att det inte handlar om några större\r\nförändringar.</pre><pre>I miljöpartiets reservation gör man sig till tolk för\r\nlöntagarna och pensionärerna. Jag vet inte varför\r\nLars Norberg anser sig kunna företräda löntagarna\r\nnär han säger att de inte är intresserade av att deras\r\ngemensamma pensionssparande satsas i utlandet\r\neller här hemma i form av optioner eller terminer.\r\nJag tror att jag lika väl som herr Norberg kan\r\nföreträda löntagarkollektivet. Det finns säkert\r\nmängder av löntagare som är innerligt less på att\r\nderas gemensamma pensionssparande skall\r\nbehandlas på ett annat och mera begränsat sätt än\r\nvad bolag som förvaltar pengar som sparas i privata\r\npensionsförsäkringar har möjlighet till.</pre><pre>Anf. 138 KARIN FALKMER (m):</pre><pre>Herr talman! Det är de större förändringarna med\r\nAP-fondssocialiseringens fortsättning som väntar\r\nrunt hörnet som är så oroande. Det blir fråga om\r\nstora ingrepp i marknadsekonomin om\r\nsocialdemokraterna får möjlighet att genomdriva\r\ndet de har planerat. Nu säger Björn Kaaling att vi\r\ninte diskuterar detta i kväll. Tar Björn Kaaling\r\navstånd ifrån de planer som rör sig i\r\nsocialdemokraternas och LOs environger\r\nbeträffande förändringarna av AP-fonder och\r\nlöntagarfonder mot fem superfonder?</pre><pre>Anf. 139 LARS NORBERG (mp):</pre><pre>Herr talman! Björn Kaaling, jag och miljöpartiet\r\nhar naturligtvis inte resurser att undersöka vad\r\npensionärerna vill när det gäller placeringen av\r\nderas pensionspengar. Men jag känner ju\r\npensionärer. De är ett försiktigt och konservativt\r\nsläkte, och de är förmodligen inte särskilt roade av\r\nden här options- och terminshandeln, som faktiskt\r\ni någon mån har kommit vanrykte efter\r\nStadshusaffärer och andra spekulativa affärer och\r\nsom förmodligen inte kan höja avkastningen på\r\nAP-fonderna särskilt mycket. Regeringen har\r\nbetydligt större resurser och skulle ha kunnat\r\nundersöka vad pensionärskollektivet verkligen vill.</pre><pre>Överläggningen var härmed avslutad.</pre><pre>(Beslut fattades efter 11 §.)</pre><pre>10 § Sammanslagning av bankinspektionen och\r\nförsäkringsinspektionen, m.m.</pre><pre>Föredrogs</pre><pre>näringsutskottets betänkande</pre><pre>1990/91:NU44 Sammanslagning av\r\nbankinspektionen och försäkringsinspektionen,\r\nm.m. (prop. 1990/91:117 och prop. 1990/91:100\r\ndelvis).</pre><pre></pre><pre>Kammaren biföll tredje vice talmannens förslag att\r\nnäringsutskottets betänkande NU44 skulle avgöras\r\nefter endast en bordläggning.</pre><pre>Anf. 140 KARIN FALKMER (m):</pre><pre>Herr talman! Som en följd av den branschglidning\r\nmellan banker och försäkringsbolag, som\r\ndebatterades i måndags kväll, slås nu\r\nbankinspektionen och försäkringsinspektionen\r\nsamman till en ny myndighet, finansinspektionen.</pre><pre>Vi moderater accepterar detta men har i två\r\nreservationer gett uttryck för en viss kritik.</pre><pre>I reservation 1 efterlyser vi ett klarläggande\r\nbeträffande ansvarsfördelningen mellan\r\nriksbanken och finansinspektionen. I reservation 3\r\npekar vi på finansinspektionens viktiga roll för att\r\nfrämja konkurrensen på de finansiella\r\nmarknaderna.</pre><pre>Detta är något som regeringen tycks ha förbisett\r\ninför sitt förslag om tillskapande av\r\nfinansinspektionen. Vi anser att\r\nfinansinspektionens uppgift som\r\nkonkurrensvårdande myndighet måste lyftas fram.</pre><pre>Herr talman! Jag ställer mig bakom de moderata\r\nreservationerna men avstår från att ställa något\r\nyrkande.</pre><pre>Anf. 141 LARS BÄCKSTRÖM (v):</pre><pre>Herr talman! I riksdagen finns det många\r\nkombinationer, långt fler än dem man tänker sig. I\r\ndetta betänkande förekommer en av de mer\r\novanliga, för att inte säga den nästan allra\r\novanligaste. I en fråga har det väckts motioner från\r\nvänsterpartiet, från enskilda socialdemokrater och\r\nfrån moderata samlingspartiet. Dessa motioner går\r\nalla i samma riktning, och det är väl inte så vanligt.\r\nIcke desto mindre är det en viktig fråga dessa\r\nmotionärer har tagit upp. Det gäller den turbulens,\r\nden oro, som rått på finansmarknaden och som har\r\nlett till att banker och kreditinstitut har gjort\r\nmycket stora kreditförluster. Detta i sin tur har lett\r\ntill att bankerna stramat åt sin kreditgivning mycket\r\nhårt.</pre><pre>Vem är det som har drabbats av detta? Jo, det är\r\nsvenska småföretagare och svenska\r\nunderleverantörer som har fått bära bördan av de\r\nförsyndelser som har gjorts på finans- och\r\nkreditmarknaden. Det är olyckligt, speciellt i det\r\nkonjunkturläge som vi har nu, att denna mycket\r\nviktiga bransch får bära dessa tunga bördor.</pre><pre>Det är mot den bakgrunden vi skall se dessa\r\nmotioner och reservationerna 4 och 5 till detta\r\nbetänkande. Med tanke på kammarens\r\narbetsbörda nöjer jag mig med att yrka bifall till\r\nreservation 4, men jag ställer mig naturligtvis\r\nbakom reservation nr 5.</pre><pre>Vi skulle ha behövt en längre och mer\r\ngenomgripande debatt i detta ärende. Men med\r\ntanke på kammarens arbetsbörda avstår jag från en\r\nsådan debatt, men till kommande höstriksdag är\r\ndetta en av de absolut viktigaste frågorna att ta tag\r\ni, dvs. att omöjliggöra att fel begångna inom en\r\nmarknad skall få bäras av svenska småföretag. Det\r\när en orimlighet, och därför krävs det en skärpt\r\nkontroll över finansinstituten och en uppstramning\r\nav bankinspektionens förutvarande verksamhet\r\nliksom en bättre kontroll på finans- och\r\nkreditmarknaden.</pre><pre>Anf. 142 LARS NORBERG (mp):</pre><pre>Herr talman! Som Lars Bäckström mycket riktigt\r\npåpekade finns det all anledning att efterfråga en\r\nskärpt kontroll över bankverksamheten och\r\nfinansverksamheten efter kreditförluster på 15\r\nmiljarder under det gångna året, varav 5 miljarder\r\ndrabbade den svenska staten direkt genom\r\nNordbankens fallissemang. 15 miljarder är 1 % av\r\nBNP. När man diskuterar ekonomisk tillväxt anser\r\nman att 1 % av BNP är någonting ganska viktigt.</pre><pre>Detta ärende gäller ju frågan huruvida\r\nförsäkringsinspektionen och bankinspektionen\r\nskall slås samman. För ett par dagar sedan\r\ndiskuterade vi branschglidningen mellan bank- och\r\nförsäkringsverksamhet liksom att banker och\r\nförsäkringsbolag skulle kunna bilda gemensamma\r\nkoncerner. Likaledes liberaliserades bankernas\r\nregler i ett flertal avseenden. Detta ökar\r\nnaturligtvis riskerna inom den här verksamheten.\r\nVerksamheten blir mer mångfasetterad, och\r\nföretagen blir större och mer svåröverskådliga.\r\nDetta motiverar naturligtvis en förstärkning av\r\nbankinspektionen och försäkringsinspektionen.\r\nDetta motiveras även av de förluster som jag nyss\r\nnämnde.</pre><pre>Man kan naturligtvis säga att branschglidningen\r\nkräver ökad sakkunskap av inspektionerna inom\r\nbåde verksamhetsområdena, och det motiverar då\r\nen sammanslagning. Alla skall kunna allt, något\r\nsom inte är så lätt. Det kravet riskerar att försvaga\r\ninspektionernas möjligheter. De skall förstå sig på\r\nbank, försäkring, leasing och factoring. Detta visar\r\nbara ytterligare ett skäl till det ställningstagande\r\nsom miljöpartiet gjorde när vi avvisade regeringens\r\nproposition 1990/91:154 om den nya\r\nbanklagstiftningen.</pre><pre>Nu kan man säga att olyckan har skett. Riksdagen\r\nbiföll i tisdags utskottets förslag. Beslutet om\r\nbankreglerna framtvingar en sammanslagning av\r\ndessa båda inspektioner. Det är möjligt att det är\r\nså, men å andra sidan har beslutet ännu inte trätt i\r\nkraft, och så länge det finns en möjlighet att\r\nförändra det, står vi fast vid vår principiella\r\nståndpunkt. Det är bättre att ha två inspektioner\r\nsom är specialiserade än att ha en, liksom att det är\r\nbättre att ha banker specialiserade på\r\nbankverksamhet och försäkringsbolag\r\nspecialiserade på försäkringverksamhet.</pre><pre>Herr talman! Jag står bakom reservationerna 1 och\r\n4 men nöjer mig med att yrka bifall reservation nr 1.</pre><pre>Reservationerna 2 och 4 har vi inom\r\nmiljöpartigruppen inte hunnit diskutera, men jag\r\nkan tänka mig att det är åtskilliga miljöpartister\r\nsom anser att även dessa reservationerna bör\r\nstödjas. De utgör snarast en förstärkning av\r\nutskottets egna uttalanden, som kanske inte skadar.</pre><pre>Herr talman! Detta är mitt sista anförande i denna\r\nkammare, och jag vill avsluta det med att framföra\r\nett tack till alla med- och motdebattanter för\r\nuppfriskande debatter, som tvingat mig att skärpa\r\nmina argument och klargöra miljöpartiets\r\nståndpunkter.</pre><pre>Jag vill också framföra mitt tack till\r\nutskottskansliet, som jag nog har berett mer besvär\r\nän de flesta utskottsledamöter. De har alltid burit\r\ndenna plåga med gott humör och stor\r\ntjänstvillighet. De har lärt mig mycket när jag\r\nensam och utan förkunskaper kastades in i\r\nutskottet som representant för ett parti utan\r\nriksdagserfarenhet.</pre><pre>Tacket går först och främst till Lars Foyer, som jag\r\nser sitter här i kammaren i kväll, vilket gläder mig.\r\nJag lärde känna Lars som ung student i slutet av 40-\r\ntalet i Kristliga Studentförbundet här i Stockholm\r\noch fick redan då respekt för honom. När jag sedan\r\nåtersåg honom i näringsutskottet efter 40 år har min\r\nrespekt vuxit mycket och är i dag förenad med stor\r\ntacksamhet.</pre><pre>Men tacksamheten riktar jag också till Ulf\r\nRenberg, Helene Tegnér, Karin Ståhlberg och nu\r\nsenast Olle Söderberg. Samarbetet med dem har\r\nvarit ett ständigt nöje. Jag vet att jag har varit\r\nbesvärlig och kanske nöjet ibland bara har varit på\r\nmin sida. Detta förstärker min tacksamhet. Jag ber\r\nLars framföra detta tack till dem.</pre><pre>Anf. 143 LEIF MARKLUND (s):</pre><pre>Herr talman! En sammanslagning av\r\nbankinspektionen och försäkringsinspektionen till\r\nen myndighet som föreslås i en proposition från\r\nregeringen får nog ses som en rationell åtgärd.</pre><pre>Utskottet tillstyrker förslaget att dessa två\r\nmyndigheter slås samman under beteckningen\r\n''finansinspektionen,'' även bokföringsnämndens\r\nkansli föreslås inordnas under den nya\r\nmyndigheten. Detta har vi en ganska bred\r\nmajoritet i utskottet för.</pre><pre>Utskottsmajoriteten anser att den branschglidning\r\nsom påbörjats och som kommer att fortsätta med\r\nden nya bankrörelselagen som antagits av\r\nriksdagen, kommer att innebära att gränsen mellan\r\nbank- och försäkringsverksamhet löses upp.</pre><pre>Utskottet anser i likhet med regeringen att den nya\r\ntillsynsmyndigheten blir mer flexibel och effektiv i\r\nen samlad myndighet. En samordning av resurser,\r\nmetoder och aktiviteter talar för en bra tillsyn på\r\ndet finansiella området.</pre><pre>Sammanslagningen får emellertid inte gå ut över\r\nnågon viktig funktion hos de nuvarande\r\nmyndigheterna. Utskottet vill med det betona att\r\ntillsynen inom försäkringsrörelsen ej får bli\r\neftersatt. Det är angeläget att myndigheten ägnar\r\nstort intresse åt livförsäkringsrörelsen, vilken har\r\natt bygga upp och förvalta stora kapitaltillgångar.</pre><pre>Herr talman! Ett antal motioner har väckts med\r\nanledning av propositionen, men även några\r\nmotioner från allmänna motionstiden.</pre><pre>Vid utskottsbehandlingen har några av motionerna\r\nlett till reservationer. Miljöpartiet har i sin motion\r\noch reservation i vanlig ordning yrkat avslag på\r\npropositionen. Detta avslag får ses som normalt\r\nutifrån miljöpartiets grundsyn på det svenska\r\nsamhällets utveckling.</pre><pre>Moderaterna och folkpartiet har i en reservation\r\nyrkat på att riksdagen skall göra uttalande om\r\nbättre samordning och ansvarsfördelning mellan\r\nriksbanken och finansinspektionen.</pre><pre>Karin Falkmer, det finns en utarbetad praxis och\r\ndet framgår av propositionen att man ämnar\r\nutveckla formerna för samråd mellan olika\r\nmyndigheter. Någon reservation är inte motiverad.</pre><pre>I en annan reservation vill man ge till känna att den\r\nnya myndigheten skall spela en aktiv roll för att\r\nfrämja konkurrensen på den finansiella\r\nmarknaden.</pre><pre>Utskottet anser att tillsynsmyndigheten, såväl i sin\r\ngamla roll som i sin nya, har den uppgiften.</pre><pre>Vänsterpartiet har i två reservationer betonat\r\nbehovet av att dels skärpa kontrollen över\r\nfinansinstituten och dels att en granskning av\r\nbankinspektionens tillsynsverksamhet sker.</pre><pre>Här har regeringen genom en utredare startat en\r\nkartläggning av den finansiella kris som\r\nfinansbolagen råkat ut för. Där ingår även en analys\r\növer bankinspektionens agerande. Därför är\r\nreservanternas krav redan tillgodosedda.</pre><pre>Med det anförda herr talman, yrkar jag bifall till\r\nutskottets hemställan och avslag på samtliga\r\nreservationer, som fogats till detta betänkande.</pre><pre>Anf. 144 LARS NORBERG (mp):</pre><pre>Herr talman! Leif Marklund sade att vi i vanlig\r\nordning yrkat avslag. Det har vi kanske gjort i\r\nganska många fall när det gäller den finansiella\r\nliberalisering som socialdemokratin med stor\r\nförkärlek har ägnat sig åt. I detta fall har vi litet\r\nsvårt att se att inspektionen skall kunna bli bättre\r\noch effektivare när den får ett betydligt större och\r\nmera svåröverskådligt pastorat att sköta, där man\r\ndå blir tvingad att förstå sig på betydligt fler\r\nverksamheter än tidigare.</pre><pre>\r\nErfarenheterna av de problem som rått på\r\nkreditmarknaden på sista tiden pekar inte precis på\r\natt det är den sortens utveckling som är önskvärd.</pre><pre>Annars har vi, som borde framgått av\r\nenergidebatten här, gärna kommit med många\r\npraktiska och konkreta förslag som ingalunda är\r\nnejsägeri utan i högsta grad jasägeri.</pre><pre>Anf. 145 LEIF MARKLUND (s):</pre><pre>Herr talman! Jag vill till Lars Norberg medge att\r\nhan har varit en flitig debattör och flitig reservant.\r\nMen jag måste säga att vi i utskottet haft svårt att\r\nförstå miljöpartiets grundsyn, som han ofta talar\r\nom i dessa debatter.</pre><pre>Detta fall gäller bankrörelselagen och förändringar\r\ni den finansiella sektorn, den svenska marknadens\r\nlitenhet och den utveckling som är på gång. Då\r\nmåste man ställa frågan: Är det tillbaka till den lilla\r\nbankverksamheten som procentaren hade som ni\r\nförsöker driva det svenska samhället?</pre><pre>Jag vill också gärna säga att detta är min sista debatt\r\nmed Lars Norberg. Jag vill tacka honom för hans\r\ndebattflitighet och hans oerhörda engagemang i\r\nutskottet.</pre><pre>Anf. 146 LARS NORBERG (mp):</pre><pre>Herr talman! Jag får tacka tillbaka till Leif\r\nMarklund. Vi vill inte komma tillbaka till något\r\n1800-tal, men vi är oroliga för den väldigt snabba\r\nliberaliseringstakt som har rått inom bank- och\r\nkreditväsendet både nationellt och internationellt.</pre><pre>När man erfar att det varje dag handlas med valutor\r\növer gränserna för hundra gånger mer pengar än\r\nsom svarar mot de varor som strömmar över\r\ngränserna, misstänker vi att den finansiella\r\nspekulationen har gått till överdrift. Där menar vi\r\natt man behöver sätta till vissa bromsar. Man\r\nbehöver nog ha litet mera svångrem och litet\r\nmindre svängrum.</pre><pre>Överläggningen var härmed avslutad.</pre><pre>(Beslut fattades efter 11 §.)</pre><pre></pre><pre>11 § Ekonomisk reglering av äldrereformen</pre><pre>Föredrogs</pre><pre>socialutskottets betänkande</pre><pre>1990/91:SoU25 Ekonomisk reglering av\r\näldrereformen (prop. 1990/91:150 delvis).</pre><pre>Anf. 147 STEN SVENSSON (m):</pre><pre>Herr talman! Riksdagen beslöt den 13 december\r\n1990 om riktlinjer för en omfattande reformering\r\nav den svenska äldrevården.</pre><pre>Moderata samlingspartiet reserverade sig mot\r\nbeslutet eftersom det i huvudsak endast innebär en\r\norganisatorisk förändring. De äldres situation\r\npåverkas inte nämnvärt. Vi riktade stark kritik mot\r\nuppläggningen av de finansiella systemen och\r\navsaknaden av ett rikstäckande solidariskt\r\nbetalningssystem i form av en allmän\r\nsjukvårdsförsäkring.</pre><pre>I kompletteringspropositionen redovisar\r\nregeringen sina förslag till ekonomisk reglering av\r\näldrereformen. Eftersom förslagen bygger på\r\nprinciper som vi inte kan godta avvisar vi förslaget\r\ntill riktlinjer för den ekonomiska regleringen. Av\r\nsamma skäl avvisas de därtill fogade lagförslagen.</pre><pre>Vid nyssnämnda tidpunkt beslutade riksdagen\r\nockså om särskilda bidrag för att stimulera\r\nutbyggnaden av gruppbostäder för åldersdementa\r\noch psykiskt utvecklingsstörda samt alternativa\r\nboendeformer för psykiskt sjuka och fysiskt\r\nhandikappade. Regeringens förslag i detta ärende\r\nhade föregåtts av en beställning från riksdagen,\r\nsom moderata samlingspartiet hade medverkat till.\r\nI den delen var riksdagsbeslutet enhälligt. De\r\nanslagsförslag som med anledning härav läggs fram\r\ni propositionen kan därför godtas.</pre><pre>Den ekonomiska regleringen av äldrereformen\r\nomfattar betalningsströmmar till ett sammanlagt\r\nvärde av ca 20 miljarder kronor. Enligt upplägget\r\nskall det hela bli ett nollsummespel. Landstingens\r\nkostnadsminskningar antas bli lika med\r\nkommunernas kostnadsökningar. Risken för\r\nkostnadsdrivande effekter är dock mycket stor. 20\r\nmiljarder låter sig inte omstruktureras så lätt!</pre><pre>Landstingens verkliga kostnader för den överförda\r\nverksamheten är sannolikt lägre än den\r\nsjälvkostnad kalkylerna visar. Det beror på att en\r\nstor del av landstingens självkostnader är av fast\r\nnatur och/eller avser försörjningsenheter som\r\nutnyttjas av såväl långvård som annan verksamhet.</pre><pre>Kostnaderna för långvården delas nu solidariskt av\r\nmedborgarna inom ett landsting i förhållande till\r\nekonomisk bärkraft.</pre><pre>Efter reformens genomförande -- enligt\r\nriksdagsmajoritetens beslut -- skall varje kommun\r\nfinansiera sin egen långvård. Det betyder att\r\nkommuner med stor andel gamla får högre\r\nekonomisk belastning än de som har liten andel\r\ngamla.</pre><pre>I propositionen föreslås att detta skall korrigeras\r\nmed hjälp av ändrade statsbidrag och andra\r\nfinansiella åtgärder. Med tiden ändras emellertid\r\nden relativa andelen äldre. Det torde då kräva\r\nkontinuerliga bidragsändringar m.m., med\r\nåtföljande växande byråkrati. Det kommer inte\r\nheller att finnas någon garanti för att kommunerna\r\nblir likvärdigt behandlade.</pre><pre>Med ett sjukvårdsförsäkringssystem som grund för\r\nreformen -- enligt det moderata alternativet --\r\nundviks dessa byråkratiska irrgångar, och man får i\r\nstället ett rikstäckande och rättvisande system för\r\nfördelning av kostnaderna för äldresjukvården.</pre><pre>Regeringens åtgärder leder knappast till att\r\nvalfriheten vidgas, eftersom det enda som sker är\r\natt huvudmannaskapet för en del av äldrevården\r\nförs över från en monopolorganisation till en\r\nannan. Regeringens förslag innebär inte heller att\r\nvårdpersonalen får bättre arbetsförhållanden.\r\nGenom att dela primärvården splittras en på flera\r\nhåll väl fungerande organisation. Detta är något\r\nsom personalen med goda skäl har svårt att förstå\r\nnyttan med.</pre><pre>Herr talman! Det delade huvudmannaskapet\r\nmellan kommuner och landsting gör att många\r\näldre kan råka illa ut, om de tvister som uppstått\r\nmellan huvudmännen fortsätter. Äldrereformen,\r\nmed den uppläggning som regeringen valt, innebär\r\natt gränskonflikterna ändrar form, men de löses\r\ninte.</pre><pre>Regeringen bedömde redan då den ursprungliga\r\npropositionen lades fram att risken för konflikter\r\nvar så stor att en särskild delegation måste tillsättas\r\nför att lösa tvister rörande vilka sjukhem som skall\r\nföras över, vilka vårdinrättningar som skall\r\nomfattas av betalningsansvaret, volymförändringar\r\ni landstingens verksamhet samt beträffande\r\nkostnadsberäkningarna.</pre><pre>De farhågor vi då gav uttryck åt har dess värre\r\nbesannats. Tvisterna blev många och långvariga.\r\nNärmare 600 tvister mellan kommuner och\r\nlandsting har hänskjutits till den särskilda\r\ntvistedelegationen. Socialutskottet har, sedan\r\nkompletteringspropositionen lades fram, fått motta\r\nett stort antal skrivelser från kommuner och\r\nlandsting med kritik såväl mot enskilda beslut av\r\ntvistedelegationen som mot socialdepartementets\r\nberäkningar.</pre><pre>Det är ytterst tveksamt om en så stor förändring\r\nskall kunna ske på ett korrekt och bra sätt under\r\nden korta tid som regeringen har tänkt sig.\r\nReformen blir både felaktig och ofullständig,\r\neftersom den bygger på felaktiga förutsättningar\r\noch principer.</pre><pre>Monopolsituationen måste brytas, inte enbart\r\norganiseras om. Finansieringsansvaret måste bli\r\nsammanhållet och skilt från verksamhetsansvaret.\r\nHuvudmannaskapet, i bemärkelsen ansvaret för att\r\nerforderliga resurser finns, skall vara\r\nsammanhållet. Verksamheten, däremot, skall\r\nkunna bedrivas av många olika vårdgivare.</pre><pre>Det är de äldres och de sjukas villkor som skall\r\nforma vården och omsorgen. Det ligger en stor\r\ntrygghet i att kunna utöva ett eget val, och det\r\nkräver en ändrad syn på vad som ligger i begreppet\r\nhuvudmannaskap. I dag betyder det att landstinget\r\noch kommunen finansierar och i egen regi\r\nproducerar vård eller omsorg. Huvudmannaskapet\r\nborde i stället ses som ett yttersta ansvar för att alla\r\nhar tillgång till nödvändig vård eller omsorg, men\r\nverksamheten skall kunna bedrivas av många olika\r\nvårdgivare på lika villkor. Ett huvudmannaskap för\r\näldrevården och äldreomsorgen utformat enligt\r\ndessa principer kan sammanföras och ligga hos\r\nprimärkommunerna. Då tas alla goda krafter till\r\nvara genom att enskild och offentlig verksamhet\r\nverkar på samma villkor.</pre><pre>Det system för ett inomregionalt\r\nskatteutjämningssystem som föreslås i\r\npropositionen är ett steg mot en ökad reglering av\r\nkommunernas verksamhet. Detta bäddar för nya\r\ntvister. Det gäller att hålla sig inom de ''rätta''\r\nekonomiska ramarna för att inte gå miste om\r\npengarna, eller för att slippa ge ifrån sig pengar till\r\nandra kommuner. Det finns flera exempel på att\r\nstatlig styrning av kommunerna lett till att\r\nmänniskornas egna önskemål kommit i bakgrunden\r\nnär verksamheten utformas. I stället måste\r\nutvecklingen vändas mot mindre detaljstyrning.\r\nModerata samlingspartiet har i andra motioner till\r\nriksdagen lagt fram sådana förslag.</pre><pre>Den ekonomiska reglering som regeringen föreslår\r\när en konsekvens av att huvudmannaskapet för\r\näldrevård och omsorg också i fortsättningen skall\r\nvara delat. Med utgångspunkt från ett system med\r\ngemensam finansiering bör i stället utbetalningen\r\nav det offentliga stödet i betydligt högre grad följa\r\nde val som individerna själva gör i egenskap av\r\nkonsumenter av sociala tjänster.</pre><pre>Ett självklart inslag i en politik för avreglering av\r\nden offentliga sektorn är att bidragsvillkor m.m.\r\nutformas så att de uppmuntrar tillkomsten av\r\nprivata alternativ. Vi vill därför att enskilda\r\nalternativ inom exempelvis barnomsorg, sjukvård,\r\näldreomsorg och utbildning skall få samma\r\nekonomiska villkor som kommunala.</pre><pre>Detta leder inte bara till mer konkurrens och ökad\r\nvalfrihet utan öppnar också för nyföretagande inom\r\nett brett område av tjänster där småföretag bör ha\r\nsärskilt stora möjligheter att tillfredsställa\r\nkonsumenternas önskemål.</pre><pre>För dem som är verksamma inom denna sociala\r\ntjänstesektor innebär förekomsten av alternativ\r\nbåde att möjligheterna att starta eget blir avsevärt\r\nstörre och att de som förblir anställda får flera\r\narbetsgivare att välja mellan. Erfarenhetsmässigt\r\nleder det också till en positiv utveckling av\r\narbetsvillkoren.</pre><pre>Ett annat inslag i en politik för avreglering är att\r\nsystematiskt skilja på rollen som beställare och\r\nproducent av tjänster. Detta kommer att ställa\r\nstora krav på förändring och nytänkande, inte\r\nminst inom sjukvården.</pre><pre>Det räcker inte med att kommunal verksamhet\r\navregleras. Staten måste också upphöra med att\r\nförsöka styra genom detaljföreskrifter, ofta i form\r\nav villkor för statsbidrag. Ett slopande av många\r\nstatliga normer är en förutsättning för att\r\nkommuner och landsting skall kunna iaktta den\r\nåterhållsamhet på utgiftssidan som krävs för att de\r\nskall kunna sänka skatterna och avstå från\r\navgiftshöjningar.</pre><pre>Vård och omsorg måste kunna bedrivas av många\r\nolika vårdgivare. Enskild och offentlig verksamhet\r\nbör komplettera varandra i ett\r\nkonkurrensförhållande. Med ökad konkurrens\r\nföljer också högre kvalitet. Alla vårdgivare måste\r\nges möjlighet att bedriva sin verksamhet på\r\nlikvärdiga och rättvisa villkor.</pre><pre>Tillsammans med centerpartiet föreslår vi\r\nmoderater i den gemensamma reservationen att ett\r\nnytt finansieringssystem måste utredas. Därvid\r\nskall de olika principlösningar som har lagts fram i\r\nborgerliga partimotioner under det senaste året\r\nbeaktas, där avsikten är att vidga valfriheten för\r\nden enskilde och att garantera vård i tid. Under\r\nutredningsarbetet bör de lösningar som finns i\r\nandra länder, t.ex. i Holland, Tyskland, Schweiz,\r\nCanada m.fl., studeras för att utröna huruvida\r\nsådana system -- under anpassning till svenska\r\nförhållanden -- kan fungera och stå modell för\r\nSverige.</pre><pre>Herr talman! Med det anförda ber jag att få yrka\r\nbifall till reservation nr 1. Om detta yrkande fälls av\r\nkammaren, yrkar jag i andra hand bifall till\r\nreservation nr 5.</pre><pre>Anf. 148 ROSA ÖSTH (c):</pre><pre>Herr talman! Nu skall alltså det andra steget tas i\r\nden reform som framställts som om den vore\r\nårhundradets vad gäller äldreomsorgen. Jag skall\r\ninte här och nu ta upp alla de, som jag ser det,\r\nberättigade invändningar som vi i centern framfört\r\nmot förslaget. Ett faktum som vi kritiskt pekat på är\r\natt förslaget i huvudsak utgår från den problembild\r\nman ser i storstadsområdena och framför allt i\r\nStockholm. Men Stockholm är nu inte lika med\r\nhela Sverige. Det finns det ganska ofta anledning\r\natt erinra om i den här kammaren.</pre><pre>Vi har i stort varit överens i utskottet om vilka de\r\nstora problemen är inom äldre- och\r\nhandikappomsorgen. Det är brist på lämpliga\r\nboendemöjligheter, svårighet att rekrytera och\r\nbehålla personal, i synnerhet vid högkonjunktur,\r\noch brist på resurser allmänt sett. Därför borde,\r\nenligt vår mening, ansträngningarna primärt och\r\ndirekt inriktas på att lösa dessa problem. Men i\r\nstället har man alltså ägnat sig åt att med mycken\r\nmöda flytta gränsen mellan huvudmännens\r\nansvarsområden.</pre><pre>Det är något av ett vågspel både socialt-mänskligt,\r\nmedicinskt och ekonomiskt. Det är ju inte alls så att\r\nreformen i sig innebär att några nya resurser\r\ntillskapas. Det som är bra i det här sammanhanget,\r\nsom också centerpartiet anser, är att pengar\r\ntillskjuts för att snabba på utbyggnaden av ''det\r\nsärskilda boendet''. Det har ju ingenting med den\r\norganisatoriska förändringen att göra. Det hade\r\ngivetvis varit fullt möjligt också med bebehållna\r\nhuvudmannaroller. Det är för övrigt också vad vi i\r\ncentern i ett antal år krävt i våra partimotioner.</pre><pre>Våra farhågor om att den ekonomiska regleringen\r\nav äldreomsorgen skulle bli äventyrlig och\r\nkomplicerad har bekräftats -- och det med råge.\r\nÄndå är det bara en början vi har sett än så länge.\r\nMellan 500 och 600 tvister har hänförts till central\r\nnivå för lösning. Från många håll har det\r\nprotesterats mot beräkningarna av underlaget, och\r\ni många av de protesterna kan man klart skönja en\r\noro för att man inte på ett bra sätt skall klara av sina\r\nvård- och omsorgsuppgifter. Det är just den oron\r\nsom är anledningen till vårt ställningstagande och\r\ningen önskan att motsätta oss förändringar för\r\nderas egen skull.</pre><pre>Hur man än flyttar på huvudmannagränserna är det\r\nändå resurstillgängligheten som är avgörande.\r\nDärför bör man, såsom vi framför i reservation\r\nnr 1, låta utreda ett nytt finansieringssystem för\r\nsjukvården och äldreomsorgen.</pre><pre>En betydande del av de statliga medlen åtgår för att\r\növer huvud taget göra det möjligt att genomföra\r\nförslaget. Enligt vår mening borde de pengarna i\r\nstället gått direkt till vården för att öka\r\ntillgängligheten och för att förkorta köerna.</pre><pre>Herr talman! Jag yrkar bifall till reservation nr 1.</pre><pre>Eftersom vi har denna övergripande uppfattning i\r\nfrågan, har vi ingen anledning att gå närmare in på\r\nde olika delarna i regeringsförslaget.</pre><pre>Det har från flera håll, bl.a. i ett antal motioner,\r\nframförts att det säkert behövs någon form av\r\navstämning av det ekonomiska utfallet av\r\nreformen. Utskottet har här föreslagit ett\r\ntillkännagivande om att en sådan avstämning skall\r\ngöras redan under 1992. Det anser vi naturligtvis är\r\nbra, och vi instämmer i detta även om vi avgett en\r\nmotivreservation i sammanhanget.</pre><pre>Slutligen finns särskilda pengar avsatta för att\r\nstimulera tillkomsten av en rätt till eget rum. Det\r\nkan naturligtvis låta bra. Men viktigare än att\r\nrelativt få kan få ett eget rum är att det stora\r\nflertalet kan beredas plats i en boendeform som de\r\när betjänta av. Detta har vi tagit upp i reservation\r\nnr 6, som jag dock nu avstår från att yrka bifall till,\r\näven om vi givetvis står bakom den liksom alla\r\nreservationer där våra namn finns med.</pre><pre>Anf. 149 DANIEL TARSCHYS (fp):</pre><pre>Herr talman! Det är tredje gången som riksdagen\r\nhar att ta ställning till den stora reformen på\r\näldreområdet. Får jag erinra om att dess ursprung\r\nvar en utredning som tillsattes av den borgerliga\r\ntrepartiregeringen 1980. Denna utredning kom till\r\nstånd därför att man i många år känt att det funnits\r\nproblem i samarbetet mellan kommuner och\r\nlandsting. Utredningen arbetade under hela 80-\r\ntalet för att finna lösningar. När frågan första\r\ngången var uppe i riksdagen var vi i stort sett\r\növerens över partigränserna om att det var\r\nangeläget att komma fram till ett mer samlat\r\nhuvudmannaskap.</pre><pre>När vi så kom fram till det stora huvudbeslutet på\r\nLuciadagen i fjol var denna enighet inte längre för\r\nhanden, utan det var endast två partier, folkpartiet\r\noch socialdemokraterna, som då kunde ställa sig\r\nbakom reformen.</pre><pre>För oss var det ganska enkelt att fatta det beslutet.\r\nDet finns i reformen ett antal mycket viktiga\r\nlandvinningar.</pre><pre>För det första kommer vi att få ett mer samlat\r\nhuvudmannaskap och därmed en bättre\r\norganisation av boendet och vården för våra gamla.\r\nDet finns i dag mycket stora brister på detta område\r\nsom har att göra med att landsting och kommuner\r\ninte samarbetar tillräckligt väl. Vi kommer genom\r\ndet samlade huvudmannaskapet att få bättre villkor\r\noch bättre förhållanden för våra gamla. Det är för\r\noss oerhört viktigt.</pre><pre>För det andra inrymmer denna reform ett\r\nstimulansbidrag för att få fram något som vi har\r\narbetat för under hela 80-talet, nämligen att de\r\ngamla som bor inom långvården skall ha möjlighet\r\natt få ett eget rum. Vi har i dag fortfarande över\r\n50 000 på våra institutioner som inte har den\r\nmöjligheten. Vi menar att alla skall ha denna\r\nmöjlighet. Om de inte önskar att ha eget rum skall\r\ndet självfallet inte finnas något tvång. Men\r\nmöjligheten skall finnas. Det är viktigt för den\r\nenskildes integritet att denna möjlighet finns.\r\nÄldrereformen innehåller stimulansbidrag som\r\navser att främja det målet.</pre><pre>För det tredje görs här en stor satsning på\r\ngruppbostäder för senildementa, psykiskt sjuka,\r\nfysiskt handikappade och utvecklingsstörda. Detta\r\när också en oerhört viktig reform. Vi har speciellt\r\npåpekat de stora bristerna i vården av\r\nsenildementa. Vi har i dag kanske 2 000 platser för\r\nsenildementa i gruppbostäder. Behovskalkylerna\r\nvisar på ett behov av mellan 20 000 och 30 000\r\nplatser. Det finns alltså ett mycket stort behov av\r\nutbyggnad för att vi skall kunna hjälpa alla dem\r\nsom är senildementa och i dag antingen vistas\r\nhemma på ett olämpligt sätt eller på institutioner\r\ndär de far illa.</pre><pre>För det fjärde inrymmer denna reform krafttag mot\r\nköerna både inom sjukvården och inom\r\näldreomsorgen. Vi har i dag köer till operationer på\r\nmånga områden. Detta beror inte minst på att\r\nplatser på sjukhusen är upptagna av patienter som\r\nredan är färdigbehandlade. När vi senast\r\nbehandlade frågan var det 4 000 personer, och nu\r\nlär antalet vara nere i 3 000 personer, men det är i\r\nalla fall 3 000 för många.</pre><pre>I denna reform ryms ett antal viktiga inslag som\r\nsyftar till att få ner köerna och i möjligaste mån få\r\nbort köerna inom sjukvården.</pre><pre>För det första införs ett betalningsansvar för\r\nkommunerna som innebär att kommunerna\r\nkommer att få incitament att ta hem sina gamla\r\nfärdigbehandlade från sjukhusen och ge dem den\r\nadekvata vård de behöver. Det kan vara ett\r\nsjukhem, ett konvalescenthem, vård i olika\r\nmellanformer eller vård i hemsjukvård och\r\nhemtjänst. Man skall på lämpligt sätt ta hand om de\r\ngamla som i dag ligger på sjukhus utan att behöva\r\nsjukhusvård.</pre><pre>För det andra införs en 90 dagars-regel som innebär\r\natt den som inte har fått operation inom 90 dagar\r\nfår rätt att på landstingets bekostnad utföra\r\noperationen på annat håll. Också detta är ett viktigt\r\nincitament för landstingen att se till att man\r\nkommer till rätta med de balansproblem som finns\r\noch som på de allra flesta håll har att göra med att\r\narbetsorganisationen inte är tillräckligt god eller att\r\nman inte har fördelat resurserna tillräckligt väl\r\nmellan olika kliniker.</pre><pre>För det tredje införs ett tillfälligt statsbidrag om 500\r\nmilj.kr., som har till direkt syfte att stimulera\r\narbetet med att eliminera köerna. Eftersom detta i\r\nstor utsträckning är ett puckelproblem, någonting\r\nman kan avverka och därigenom komma ner till en\r\npermanent lägre nivå, är det motiverat att göra just\r\nen sådan koncentrerad tillfällig insats.</pre><pre>Allt detta är utomordentligt värdefulla ingredienser\r\ni äldrereformen. Det är skäl för oss att helhjärtat\r\nstödja den reformen.</pre><pre>Låt mig kort bemöta några synpunkter som har\r\nframförts i debatten. Sten Svensson hävdar att\r\ndetta är att föra över ansvaret från en\r\nmonopolorganisation till en annan. Jag vill\r\nunderstryka att det i äldrebeslutet slogs fast att det\r\ningalunda skulle vara ett kommunalt monopol att\r\nge omsorg och service åt äldre och handikappade.\r\nTvärtom markerades att det också bör finnas ett\r\nutrymme för privata vårdgivare och att privata\r\nvårdgivare skall kunna verka på precis lika villkor\r\nsom offentliga vårdgivare. Det är alltså en\r\ningrediens i reformen att valfriheten skall öka i\r\ndetta avseende.</pre><pre>Båda Rosa Östh och Sten Svensson påpekade att\r\ndet förekommit en hel del tvister i fråga om den\r\nekonomiska regleringen. Det är alldeles sant. Det\r\när en enorm ekonomisk överföring som här sker. 20\r\nmiljarder skall byta händer mellan landsting och\r\nkommuner, och det skall ske en överföring där man\r\nkalkylerar kostnader runt om i hela vårt land, och\r\n30 000 anställda byter arbetsgivare. Det är\r\nfullkomligt självklart att en så omfattande reform\r\nleder till en hel del diskussioner om hur kalkylerna\r\nskall utföras. Jag är för min del snarast överraskad\r\növer hur få konflikter som har förekommit. I de\r\nallra flesta kommuner har man trots allt kunnat lösa\r\ndetta fredligt och utan att behöva anlita den\r\nskiljenämnd, den tvistedelegation, som riksdagen\r\ninrättade i december.</pre><pre>Även om det finns ett antal kommuner som har\r\nvänt sig till oss i utskottet och fortfarande har\r\nsynpunkter på hur regleringen ser ut, är det ändå en\r\nmycket liten andel av alla de kommuner och\r\nlandsting som är berörda av reformen. Jag vill\r\nbetona att det bland de kommuner som har vänt sig\r\ntill utskottet kan finnas en del som har berättigade\r\nklagomål på det utfall som har uppstått.</pre><pre>Utskottet har därför anvisat vägar och metoder att\r\nförsöka se till att man löser de problem som kan\r\nbero på att felaktiga siffror har givits in eller att\r\nunderlagsmaterialet har tolkats felaktigt. Det skall\r\nfinnas en kontrollstation efter ett år, och vi hänvisar\r\nockså till den utredning som nu överväger de\r\nekonomiska relationerna mellan kommuner,\r\nlandsting och stat.</pre><pre>Rosa Östh menar att problemen på äldreområdet\r\när ett Stockholmsproblem. Jag kan inte dela den\r\nuppfattningen. Problemen med äldre som tvingas\r\nbo tillsammans på sjukhem, handikappade och\r\nsenildementa som inte får vård i gruppbostäder,\r\nköer som finns både till sjukhemmen och till\r\nsjukvården, inget av detta är rena\r\nStockholmsproblem. Tvärtom, de finns överallt i\r\nhela vårt land, och det är därför som det också finns\r\nett mycket stort stöd för den här reformen runt\r\nomkring i hela landet.</pre><pre>Rosa Östh sade också att den här reformen\r\ntillskapar inga nya resurser. Nej, det är klart att\r\nreformen inte tillskapar resurser, men vad som\r\nhänder när reformen genomförs är trots allt att 5,5\r\nmiljarder kronor avdelas av statliga medel för att\r\nstödja omdaning och utveckling av äldreomsorgen.\r\nDet är något som såvitt jag förstår varken\r\nmoderaterna eller centern till fullo är med om att\r\ngöra. I det här ärendet står folkpartiet för en ökad\r\ntilldelning av medel till äldreomsorgen, jämfört\r\nmed dessa båda partier.</pre><pre>Allra sist: Både moderaterna och centern talar om\r\nbehovet att utreda ett nytt finansieringssystem för\r\nsjukvården. Jag delar uppfattningen att vi under\r\n1990-talet behöver ägna mycket energi åt att\r\nfundera över hur sjukvården skall finansieras, och\r\nvi bör då pröva olika uppslag som finns på det här\r\nområdet. Det kan finnas goda skäl att genomföra\r\nreformer och förändringar. Vi bör studera alla de\r\ngoda uppslag som finns i våra grannländer, runt om\r\ni världen och hos debattörer i Sverige.</pre><pre>Moderaterna har ett förslag som såvitt jag förstår\r\ninnebär att man har ett slags nationell\r\nlandstingsskatt. Det är en allmän sjukförsäkring,\r\nmen den fungerar precis som en landstingsskatt, om\r\njag förstått saken rätt. Jag tycker att även den\r\nmodellen förtjänar att utredas. Det finns mycket\r\nstarka skäl att utreda den, eftersom de versioner\r\nsom hittills presenterats av moderaterna har varit\r\nganska oklara.</pre><pre>Jag är helt inne på tanken att det kan vara klokt att\r\nutreda dessa och andra uppslag om framtida\r\nfinansieringsformer. Men jag ser inte detta som\r\nnågot alternativ till den reform som nu föreslås utan\r\nsom ett komplement, någonting som vi bör ägna oss\r\nåt utöver äldrereformen. Reformen skapar\r\nmöjligheter för att här och nu förbättra\r\näldreomsorgen på ett väsentligt sätt. Framtida\r\nlängre gående lösningar kan behövas studeras, men\r\nde hjälper inte de gamla de närmaste åren. Det gör\r\nden reform som vi nu skall fatta beslut om.</pre><pre>Herr talman! Jag yrkar mot denna bakgrund bifall\r\ntill utskottets hemställan.</pre><pre>Anf. 150 ROSA ÖSTH (c) replik:</pre><pre>Herr talman! Jag skall avstå från att kommentera\r\nhur enkelt det var för folkpartiet att godta\r\npropositionen. Jag tror att utskottets kansli skulle\r\nkunna ha vissa saker att anföra i det\r\nsammanhanget.</pre><pre>Jag tror att Daniel Tarschys skall vara litet försiktig\r\nmed att säga att det nu kommer att bli så mycket\r\nbättre för äldre och handikappade. Jag är inte alls\r\növertygad om det. Minst lika många exempel som\r\ndet finns på att kommuner och landsting haft svårt\r\natt enas finns på att man har byggt upp ett bra\r\nsamarbete, en bra organisation som man nu tvingas\r\nrasera till stora delar genom att man tvingas in i den\r\nnya organisationen, som man inte alls har bett om.</pre><pre>I de fall där man har varit oense har det mest\r\nhandlat om att man har saknat pengar, något som i\r\nsin tur beror på att kommuner och landsting har fått\r\növerta allt fler uppgifter, samtidigt som staten har\r\ndragit in alltmer medel. Det finns ett gamalt\r\nordspråk som säger att när krubban är tom bits\r\nhästarna. Det har kanske Daniel Tarschys aldrig\r\nhört talas om, men så är det i alla fall.</pre><pre>Jag är inte så pessimistisk. Jag tror inte att det\r\nnödvändigtvis behöver bli någon katastrof, för vi\r\nhar kloka politiker i landstingen och kommunerna,\r\nsom kommer att försöka göra det bästa av\r\nsituationen. Men jag är rädd för att det trots detta\r\nändå i många fall kommer att gå ut över äldre och\r\nhandikappade.</pre><pre>Så jag vill varna för en överdriven optimism om den\r\nhär organisationen, som framställs som om den\r\nvore revolutionerande men som i själva verket\r\nhandlar om rent organisatoriska förändringar, som\r\nhar litet med själva sakproblemen att skaffa.</pre><pre></pre><pre>Anf. 151 STEN SVENSSON (m) replik:</pre><pre>Herr talman! Daniel Tarschys började med att\r\npåpeka att det rådde enighet när riksdagen\r\nursprungligen uttalade sig till förmån för en\r\nförändring. Men jag vill påminna Daniel Tarschys\r\nom att man då talade om ett sammanhållet\r\nhuvudmannaskap. Det blev inte så. Det skall ju\r\nfortfarande bli ett delat huvudmannaskap. Det är\r\nbara det att gränsdragningen sker på ett nytt sätt.\r\nSplittringen kvarstår, som jag påpekade i mitt\r\nhuvudanförande.</pre><pre>Men jag noterar ändå med en viss tillförsikt att\r\nDaniel Tarschys uttrycker sig litet mera nyanserat\r\noch försiktigt än vad han gjorde i december, när vi\r\ntog principbeslutet. Nu talar han om att det kan\r\nvara värt att utreda allternativa\r\nfinansieringsformer. Och i en replik till Per\r\nStenmarck häromdagen, då frågan om\r\nförsöksverksamhet med primärkommunalt\r\nhuvudmannaskap diskuterades här i kammaren,\r\nsade Daniel Tarschys rakt ut att det var värdefullt\r\natt utreda ett sådant system som moderata\r\nsamlingspartiet har lagt fram förslag om.</pre><pre>Det är inte någon form av landstingsskatt, utan det\r\när samma princip som vi i dag har beträffande\r\ntandvårdsförsäkringen. Den är i sig ingen form av\r\nlandstingsskatt. Vi vet att system med\r\nförsäkringslösningar fungerar väl i andra länder,\r\noch det är bra att Daniel Tarschys nu säger att vi\r\nskall tillsammans studera de systemen.</pre><pre>Jag förstår att Daniel Tarschys uttrycker sig på det\r\nhär viset, för det har ju hänt vissa saker sedan vi tog\r\nprincipbeslutet. Våra partier har tillsammans lagt\r\nfram programmet ''Ny start för Sverige'', där man\r\nslår fast vikten av att skapa förutsättningar för en\r\nreell valfrihet, vård i tid m.m. på det sociala\r\nområdet, dvs. skapar ett finansieringssystem som\r\ngör att man låter stödet gå direkt till de enskilda\r\nmänniskorna så att de kan få en verklig valfrihet.</pre><pre>Det är sådana ekonomiska system som är\r\nnödvändiga för att underlätta för producenterna att\r\ngöra sig gällande, oavsett om de är privata,\r\nkooperativa eller offentliga, så att man får ett så\r\nbrett utbud som möjligt. Det är detta som vi avser\r\natt genomföra, om vi får möjlighet att tillsammans\r\nbilda underlag här i kammaren för en borgerlig\r\nregering.</pre><pre>Därför borde man enligt vår bestämda mening ha\r\nbörjat med att sjösätta ett finansieringssystem som\r\nskapar de här förutsättningarna, för att vara säker\r\npå att inte tvister i mera betydande storleksordning\r\nuppkommer, samt därefter fatta principbeslut om\r\nen reform. Slutligen borde man också hålla\r\nsamman huvudmannaskapet.</pre><pre>Anf. 152 DANIEL TARSCHYS (fp) replik:</pre><pre>Herr talman! Jag sade i mitt första inlägg att det var\r\nenkelt för oss att ställa upp på den här reformen.\r\nDärmed har jag inte sagt att det var enkelt för oss\r\natt i december ställa upp på regeringens\r\nproposition.</pre><pre>Vi framförde i vår motion, som Rosa Östh kanske\r\nminns, ett tiotal förslag till ändringar och\r\nkompletteringar av propositionen. Sedan samtliga\r\ndessa förslag hade biträtts av utskottets majoritet,\r\nfann vi att reformen hade en prägel som mycket\r\nstarkt påminde om det vi en längre tid har drivit vad\r\ngäller äldreomsorgen och sjukvården. Så ÄDEL-\r\nreformen, såsom den nu ser ut, är en reform som vi\r\nhelhjärtat kan ställa upp på.</pre><pre>Sedan tror jag, Sten Svensson, att det inte är någon\r\nny ståndpunkt från vår sida att vi gärna ställer upp\r\npå att utreda sjukvårdens framtida finansiering.\r\nDet tror jag är en angelägen uppgift, och vi har\r\nfaktiskt sagt i flera år att det finns skäl att under\r\n1990-talet fundera noga på hur vi skall se till att\r\ninom ramen för en solidarisk finansiering utveckla\r\nsamspelet mellan finansiering och produktion av\r\nsjukvård och äldreomsorg.</pre><pre>För oss är det en självklar utgångspunkt att det skall\r\nråda valfrihet och att det skall finnas\r\nverksamhetsformer i olika regi. På den punkten\r\nsvävar vi inte i tvivelsmål och vidmakthåller de\r\nståndpunkter som vi länge har drivit. Det är\r\nåterigen inte någon motsättning mellan den\r\ngrundinställningen och vår strävan att nu se till att\r\nvi tar ett viktigt steg framåt för att lösa de akuta\r\nproblem som finns i äldreomsorgen för våra gamla.</pre><pre>Anf. 153 BO HOLMBERG (s):</pre><pre>Herr talman! Riksdagen skall nu besluta om en\r\nviktig reform för de äldre, som griper in både i\r\nhälso- och sjukvården och i den kommunala sociala\r\nomsorgen.</pre><pre>Jag tillhör dem som tror att åldersfaktorn har\r\nunderskattats i socialpolitiken. Vi har i dag\r\nvärldens äldsta befolkning. Och antalet äldre växer\r\nstort framöver. När vi har träffat delegationer från\r\nEuropa har de överraskats över detta. Den\r\nålderspuckel vi har i Sverige nu, den får övriga\r\nEuropa om ungefär 20 år.</pre><pre>Det är viktigt att ta med åldersfaktorn i jämförelse\r\nmed andra länder, när vi skall diskutera sjukvård\r\noch äldreomsorg och när vi skall diskutera utgifter\r\noch skattetryck. Jag såg att hälsoekonomer hade\r\nräknat fram, utifrån den senaste statistiken från\r\nSCB, att med den tillväxt vi får av äldre äldre i\r\nSverige kommer det att belasta sjukvården --\r\nenbart sjukvården, inte kommunerna -- med\r\nytterligare drygt 8 miljarder kronor. Den\r\nverkligheten måste vi ha med oss när vi diskuterar\r\noch planerar för de äldre i framtiden.</pre><pre>ÄDEL-reformen ger oss nu bättre möjligheter att\r\nmöta de äldres behov och önskemål. Det behövs en\r\nbåde robust och öppen organisation för att möta\r\nväxande behov och skilda önskemål från de äldre\r\nmänniskorna. Ibland blir det nödvändigt att göra\r\nstörre förändringar i samhällets organisation. Vad\r\ngäller äldrepolitiken tror jag att vi har kommit till\r\nen punkt där det är nödvändigt att göra\r\nhuvudmannaskapsförändringar. Riksdagens och\r\nregeringens intentioner har alltför ofta hejdats på\r\ngrund av brister i organisationen ute i kommuner\r\noch landsting. Regering och riksdag kan inte\r\nacceptera att fina intentioner som beslutas i denna\r\nsal gäckas på grund av felaktigheter i vår\r\nsamhällsorganisation.</pre><pre>ÄDEL-reformen tar ett stort grepp. Den gör det\r\ngenom huvudmannaskapsförändringen, genom\r\nden ekonomiska regleringen på drygt 20 miljarder\r\nkronor, genom ett extra statsbidrag på 5,5 miljarder\r\nkronor, genom personalutbildning och inte minst\r\ngenom visionen om självbestämmande och\r\nvalfrihet för de äldre. Reformen ger klara riktlinjer\r\nfrån riksdagen i kombination med vidgad lokal\r\nfrihet ute i kommuner och landsting.</pre><pre>Jag förstår att sådana här förändringar skapar oro\r\noch ger problem när de skall förverkligas. All\r\nerfarenhet säger oss dock att förändringar skapar\r\nproblem, men att de är av övergångskaraktär.\r\nFrågan är då vilka övergångsproblem som vi måste\r\nbemästra. Landstingsförbundet anser t.ex. att det\r\ninte blir en rättvis ekonomisk reglering för åren\r\n1992 och 1993. Utskottet stänger inte dörren för\r\nden frågan. Vi menar att den bör föras vidare och\r\ndiskuteras i finansutskottet.</pre><pre>Ett tjugotal kommuner anser att uppenbara fel\r\nuppstått och måste rättas till på grund av att det rör\r\nsig om bestående effekter. Inte heller här stänger\r\nutskottet dörren. Sådana fel kan stämmas av vid en\r\n''kontrollstation'', som utskottet föreslår skall ske\r\nunder 1992.</pre><pre>Regeringen tillsätter också en särskild delegation\r\nför uppföljning av betalningsansvaret för de\r\nmedicinskt färdigbehandlade. Utskottet säger\r\nockså att kommunalekonomiska kommittén bör\r\nkunna beakta äldrereformens effekter.</pre><pre>Vi bör också notera att regeringen sätter av 5\r\nmilj.kr. för uppföljning och utvärdering av\r\nreformen. Man pekar ut socialstyrelsen, och det\r\ntycker jag är bra. Socialstyrelsens nya uppgift\r\nframöver skall ju bli att följa upp viktiga beslut från\r\nregering och riksdag. ÄDEL-reformen är\r\nonekligen en sådan fråga.</pre><pre>Utskottet anser därför att det finns en god\r\nberedskap för att hantera de övergångsproblem\r\nsom ÄDEL-reformen kan innebära, inte minst på\r\ndet ekonomiska området.</pre><pre>Herr talman! Möjligheterna är dock större än\r\növergångsproblemen när det gäller ÄDEL-\r\nreformen. Jag vill peka på några principiellt nya\r\nmöjligheter som reformen öppnar inom\r\näldrepolitiken i vårt land.</pre><pre>För det första har utskottet i tidigare uttalanden\r\npekat på bristen på gruppbostäder. Nu kommer 2\r\nmiljarder i stimulansbidrag. Därmed kan\r\nkommunerna, som har det här ansvaret, börja\r\nbygga bort bristerna i boendet för de senildementa.</pre><pre>För det andra är de gamla som i onödan ligger kvar\r\npå sjukhus ett känt problem i sjukvård och\r\näldreomsorg. Om jag minns rätt säger\r\nsocialstyrelsen att det kostar oss skattebetalare 3\r\nmiljarder per år att umgås med detta problem.\r\nDessutom får de gamla sämre omsorg när de ligger\r\nkvar på sjukhusen. Detta problem är även en propp\r\nför att beta av köer. Det ges alltså möjligheter för\r\natt skapa välfärdsvinster för de äldre, att korta köer\r\noch att bättre hushålla med samhällets pengar.</pre><pre>För det tredje säger turistrådet att Sverige är\r\nfantastiskt när det gäller vår natur. Sverige är också\r\nett land med skilda lokala förutsättningar. Genom\r\nÄDEL-reformen får nu kommunerna ökad frihet i\r\nbyggandet av särskilda boendeformer och i att\r\nsjälva forma sin förtroendemannaorganisation.\r\nDärmed får den kommunala självstyrelsen bättre\r\nmöjligheter att ta fram mångfald i service och\r\nomsorg. Kanske kan de resultera i att Sverige får\r\n284 välfärdskommuner, och inte en välfärdsstat.</pre><pre>För det fjärde har socialutskottet också efterfrågat\r\nvalfrihet för de äldre när det gäller boendeort för\r\nsin vård och omsorg. Ni minns artiklarna i\r\ntidningarna om att de gamla fanns i Norrland och\r\nbarnen i södra Sverige. Den ensamstående\r\nföräldern fick inte flytta till södra Sverige och få\r\nvård och omsorg där. Det ändras det nu på.\r\nDärmed kan vi börja förverkliga visionen om\r\nvalfrihet. Likaså finns visionen om\r\nsjälvbestämmande.</pre><pre>I går diskuterade vi alkoholfrågor. Där har vi från\r\nutskottet sagt att de gamla skall säga till om man\r\nskall servera alkohol i serviceboende och annat\r\nsärskilt boende. Det skall vara en frihet för de\r\näldre, inte för kommunerna.</pre><pre>Till sist, herr talman, motsätter sig moderaterna nu,\r\nliksom i december, ÄDEL-reformen. Jag tycker\r\ndet är märkligt med tanke på den kritik som\r\nmoderaterna riktar mot dagens sjukvårdsmodell i\r\ntid och otid. Alla kunskapskällor pekar ut\r\nproblemen med klinikfärdiga patienter, problemen\r\nmed gränsdragning mellan landsting och\r\nkommuner och problemen med nuvarande statliga\r\ndetaljstyrning av kommunerna. Varför motsätter\r\nsig då moderaterna de här förändringarna, som är\r\nav stor nytta för de äldre? Är det så, Sten Svensson,\r\natt ni moderater vill praktisera Zetterbergs teori\r\nom att förstärka problem och oreda i nuvarande\r\nmodell -- för att år 2000, om jag minns rätt, förlösas\r\ni moderaternas lyckorike och modell? Elände i\r\ndag -- lycka i morgon. Svart i dag -- vitt i morgon.</pre><pre>Har de analytiker rätt som säger att nyliberalismen\r\noch marxismen förenas i en ödestro? Utvecklingen\r\nhar sin bestämda gång och punkteras vid en given\r\ntidpunkt. Sedan uppstår det goda livet för oss alla.\r\nÄr det så?</pre><pre>Att teorier kan passera förnuftets spärrar och\r\nupphöja destruktiva tankar till högsta visdom -- det\r\nvet vi. Men det kan väl inte gälla moderaterna och\r\nden praktiskt handlande moderaten Sten\r\nSvensson?</pre><pre>Vad är annars orsaken till att moderaterna\r\nmotsätter sig en så viktig reform, som är ägnad att\r\navhjälpa de brister som alla är överens om\r\nexisterar? Varför motsätter sig moderaterna 3,5\r\nmiljarder i tillfälliga statsbidrag för att röja undan\r\nbrister till förmån för god vård och omsorg till de\r\näldre?</pre><pre>Herr talman! Jag yrkar avslag på reservationerna\r\noch bifall till utskottets förslag.</pre><pre>Anf. 154 STEN SVENSSON (m) replik:</pre><pre>Herr talman! Jag vill först påpeka för Bo Holmberg\r\natt det råder total enighet i utskottet om anslaget på\r\n2 miljarder kronor till stimulans av gruppboende.\r\nDet är denna åtgärd som skall leda till att\r\ninstitutionerna avlastas, som Bo Holmberg talade\r\nom i sitt anförande. Det råder en total enighet om\r\ndetta i utskottet, så det behöver inte ifrågasättas här\r\ni kammaren.</pre><pre>Jag vill påminna om att det inte har rått enighet hela\r\ntiden. Detta är en beställning som riksdagen har\r\ngjort. Jag minns mycket väl när jag begärde\r\nrösträkning på en moderat reservation, som gick ut\r\npå denna beställning till regeringen. Reservationen\r\nvann riksdagens bifall. Vid det tillfället röstade\r\nsocialdemokraterna emot. Det är den korrekta\r\nhistorieskrivningen bakom tillkosmten av\r\nstimulanser till gruppboendet.</pre><pre>Nu är emellertid enigheten total. Det har\r\nvisserligen förekommit att socialdemokraterna i\r\nmassmedia fortsätter att uttala sig om att vi\r\nmoderater inte skulle ställa upp och anslå pengar\r\ntill en stimulans för ett utbyggt gruppboende, något\r\nsom måste till för att avlasta slutenvården. De\r\nklinikfärdiga patienterna måste kunna placeras ut.</pre><pre>Bo Holmberg talade om oreda i modellen. Så kan\r\nman ju uttrycka saken när tvistedelegationen fick\r\nägna sig åt 600 ärenden.</pre><pre>Som jag påpekade i mitt anförande kvarstår\r\nmycken tung kritik från många kommuner mot de\r\nbeslut som delegationen har kommit fram till och\r\nmot de beräkningar som socialdepartementet har\r\npresterat. Det ligger ju en hel del skrivelser hos\r\nutskottet, som rimligen borde ha besvarats av de\r\nansvariga beslutsfattarna, i det här fallet den\r\nmajoritet som står bakom betänkandet.</pre><pre>Men vad gör man nu? Jo, man skjuter problemen\r\nframför sig. Det är naturligtvis bra att problemen\r\nförsvinner över valet, men de finns ju ändå kvar.\r\nKommunerna har inte fått några besked. Kritiken\r\nkvarstår. Men man säger bara: Låt oss lösa detta så\r\nsmåningom, eftersom vi kommer att föreslå en\r\nkontrollstation, och då blir det uppenbart hur detta\r\nskall klaras ut.</pre><pre>Vi har kommit med våra invändningar uteslutande\r\nav det skälet att man borde ha börjat i rätt ände och\r\nsett till att man hade fått ett bra\r\nfinansieringssystem, som kunnat fungera\r\ntillfredsställande. Då kunde man med säkerhet ha\r\npåräknat att kommunerna samfällt hade kunnat\r\nställa upp och acceptera detta innan principbeslutet\r\nfattades.</pre><pre>Anf. 155 BO HOLMBERG (s) replik:</pre><pre>Herr talman! Låt mig kort säga att vi i\r\nsocialutskottet har ringat in ett antal brister, och\r\ndessa har vi varit överens om.</pre><pre>Ibland finns det pengar till att avhjälpa bristerna,\r\noch ibland finns det inga pengar. Vi är nu överens\r\nom att satsa pengar på att rätta till bristerna inom\r\ngruppboendet. Därutöver finns det pengar till att\r\navhjälpa brister i storleksordningen 3,5 miljarder\r\nkronor.</pre><pre>Herr talman! Jag konstaterar att Sten Svensson\r\nfortfarande inte har kunnat ge några sakskäl till att\r\nmoderata samlingspartiet är emot viktiga\r\nförändringar för de äldre, som är en grupp som\r\nväxer och som känner oro för sin trygghet på\r\nålderns höst. Den tryggheten har\r\nsocialdemokraterna nu tillsammans med\r\nfolkpartiet kunnat garantera. Min fråga löd: Varför\r\nställer sig moderaterna vid sidan av detta?</pre><pre>Anf. 156 STEN SVENSSON (m) replik:</pre><pre>Herr talman! Skillnaden mellan oss är att Bo\r\nHolmberg väsentligt underskattar de problem som\r\nkommunerna i sina skrivelser till utskottet har\r\npekat på. Bo Holmberg väljer att skjuta problemen\r\nframför sig med hopp om att man kanske kan finna\r\nlösningar när det blir dags för kontrollstationerna\r\natt träda in.</pre><pre>Jag vill återigen säga att vi anser att våra lösningar\r\när mycket bättre för de gamla. Vi sätter deras\r\nvalsituation i centrum. De gamla skall i betydligt\r\nstörre utsträckning kunna välja vård och omsorg i\r\nolika former. Att kunna genomföra detta med stöd\r\nav en allmän obligatorisk sjukförsäkring tror vi\r\nkommer att leda fram till en väsentligt bättre\r\nsituation än den som vi nu får leva med efter den\r\nhär reformen, som inte har åstadkommit ett\r\nsammanhållet huvudmannaskap, utan konserverar\r\nde problem som vi i dag har.</pre><pre>Anf. 157 Statsrådet BENGT LINDQVIST\r\n(s):</pre><pre>Herr talman! Äldreomsorgen syftar som bekant till\r\natt ge äldre människor goda livsbetingelser även\r\nnär krämporna kommer. Vi har i Sverige i de allra\r\nflesta avseenden en mycket god äldreomsorg. Det\r\nfinns också en engagerad, erfaren och kunnig\r\npersonal.</pre><pre>Både 80-talet och 90-talet innebär ett ökat åtagande\r\nfrån samhällets sida, därför att de gamla som\r\nbehöver hjälp blir fler och därför att den hjälp som\r\nvåra mycket gamla behöver blir mer omfattande\r\noch mer sammansatt till sin natur.</pre><pre>Under senare år har reformarbetet och\r\nutvecklingsarbetet inom äldreomsorgen i mycket\r\nhög grad präglats av de tankar och idéer som\r\näldreberedningen utformade och som också\r\nuppstod i anslutning till äldreberedningens arbete.</pre><pre>Regeringen har i tre olika propositioner försökt att\r\nförverkliga de tankar som äldreberedningen\r\nformulerade och att också konkretisera dem.</pre><pre>Den första propositionen, som var mycket viktig,\r\nhandlade om äldreomsorgen inför 90-talet.\r\nPropositionen avlämnades hösten 1988, angav och\r\nden anger de allmänna riktlinjerna för\r\näldreomsorgen. Propositionen pekade också ut\r\nansvars- och huvudmannaskapsfrågorna som ett\r\nviktigt reformområde. Denna proposition antogs\r\nav riksdagen under stor enighet, vilket var mycket\r\nglädjande för mig.</pre><pre>Därefter satte vi i gång med det omfattande arbete\r\nsom riksdagen då hade gett direktiv om och som\r\nhade att göra med ansvars- och uppgiftsfördelning\r\nmellan landsting och kommuner. Detta ledde till att\r\näldredelegationen 1989 lade fram sin rapport\r\nAnsvaret för äldreomsorgen. Denna rapport\r\nföljdes upp av en proposition som antogs av\r\nriksdagen på luciadagen i fjol och som handlar om\r\njust förändringar i uppgiftsfördelningen.</pre><pre>Herr talman! Nu är vi alltså framme vid den\r\navslutande frågan om den ekonomiska regleringen\r\nav dessa uppgifts- och ansvarsförändringar mellan\r\nlandstingen och kommunerna. Vi skall dessutom\r\nutforma de fleråriga stimulansbidrag som\r\nsammanlagt uppgår till 5,5 miljarder kronor.</pre><pre>Ytligt sett framstår denna reform för många som en\r\nfråga om teknik och organisation. Men det är\r\negentligen fel. Bakom det vi nu gör finns en\r\nambition att angripa några av äldreomsorgens mest\r\ncentrala problem. Det gäller t.ex. att äldre\r\nmänniskor lämnas att bo kvar i sina ursprungliga\r\nbostäder för länge när krämporna blir omfattande.\r\nDet gäller att människor skickas hem för tidigt från\r\nsjukvården, hem till en miljö som inte längre\r\nfungerar för dem. Det gäller att vi inte har fått fram\r\nde boendealternativ som motsvarar behoven hos\r\nåldersdementa och andra mycket gamla människor.</pre><pre>Genom de förändringar som nu görs kommer\r\nkommunerna i en helt ny situation, och det är\r\nviktigt att man har just denna utgångspunkt.\r\nKommunerna får enligt min uppfattning mycket\r\nbetydande möjligheter att angripa dessa nämnda\r\nproblem och även en del andra.</pre><pre>Med reformen stimulerar vi nu kommunerna\r\ngenom det nya betalningsansvaret och genom de\r\nsärskilda stimulansbidragen att bygga ut och\r\nförbättra de särskilda boendealternativen, dvs. att\r\ngöra något åt ett av de verkliga bristområdena inom\r\näldreomsorgen.</pre><pre>Som exempel kan jag nämna att de nya femåriga\r\nstimulansbidragen i det ena fallet räcker till att\r\nstödja tillkomsten av ca 20 000 egna rum inom\r\nsjukhemmen och i det andra fallet till att skapa\r\n20 000--25 000 platser i gruppbostäder för\r\nåldersdementa och för andra som behöver det.\r\nLandstingen får 500 miljoner för att korta köerna,\r\nvilket har gett möjlighet att utforma vårdgarantin,\r\noch kommunerna får 500 miljoner för att\r\nkomplettera personalens kunskaper i samband med\r\natt denna reform genomförs.</pre><pre>Herr talman! Detta historiska beslut skall nu\r\nklubbas igenom. När vi har gjort det har regering\r\noch riksdag skapat goda förutsättningar för\r\nförbättringar inom äldreomsorgen. Därefter är det\r\ni första hand kommunerna, och i viss utsträckning\r\nnaturligtvis också fortfarande landstingen, som till\r\ndet yttersta måste tillvarata dessa möjligheter till\r\nutveckling och förbättringar.</pre><pre>Genom de mycket omfattande kontakter som jag\r\nhar byggt upp under de år som jag har arbetat med\r\näldrereformen, vet jag att man inom landets\r\nkommuner är beredd att gripa sig an den uppgiften.\r\nDet finns både entusiasm, uppfinningsrikedom och\r\nkreativitet i detta sammanhang.</pre><pre>Herr talman! Jag vill avslutningsvis gärna säga att\r\ndet för mig som har sysslat med denna reform sedan\r\nhösten 1986 känns utomordentligt tillfredsställande\r\natt vi kan föra reformen i hamn när det gäller\r\nstatens engagemang i den. Sedan ankommer det på\r\nkommunerna att göra resten av jobbet.</pre><pre>Anf. 158 ROSA ÖSTH (c) replik:</pre><pre>Herr talman! Som jag sade i mitt\r\ninledningsanförande och som Bengt Lindqvist har\r\nbekräftat är vi numera tämligen överens om de\r\ngrundläggande problemen i äldre- och\r\nhandikappomsorgen. Men man skulle kunna säga\r\natt vi har blivit överens litet för sent. Vi har inom\r\ncentern t.ex. i många år motarbetat nedläggningen\r\nav ålderdomshem och sjukhem. Denna\r\nnedläggning skedde i snabb takt då man hade en\r\növertro på att alla människor skulle kunna vårdas i\r\ndet enskilda hemmet. Därför har vi nu sett effekten\r\ni form av en stor brist på detta särskilda boende,\r\nsom det numera heter.</pre><pre>Vi har också under flera år föreslagit en halv\r\nmiljard kronor årligen för att man skulle stimulera\r\ntillkomsten av gruppboende. Allt det som nu\r\nframställs som bra, pengarna till sjukvården och,\r\ntill utbyggnaden av boendet, och förenklade\r\nreglerna för att åstadkomma boende, är något som\r\nmycket väl hade kunnat åstadkommas utan att man\r\ngjorde denna förändring av huvudmannaskapet.\r\nJag hoppas att inte ministern eller någon i\r\nutskottsmajoriteten tror att\r\ngränsdragningsproblemen kommer att upphöra i\r\noch med detta. Naturligtvis kommer de att finnas\r\näven i fortsättningen, men de kommer att flyttas till\r\nett annat ställe.</pre><pre>Slutligen skulle jag vilja säga att jag är övertygad\r\nom att det finns idéer och uppfinningsrikedom i\r\nkommunerna, och det kommer att behövas. Men\r\nentusiasmen är tyvärr inte så väldigt stor, det har\r\njag haft tillfälle att kunna konstatera, Bengt\r\nLindqvist.</pre><pre></pre><pre>Anf. 159 Statsrådet BENGT LINDQVIST (s)\r\nreplik:</pre><pre>Herr talman! Jag är medveten om den sena\r\ntimmen, men jag vill ändå kommentera det som\r\nRosa Östh sade.</pre><pre>Om vi är överens om problembilden, Rosa Östh, är\r\njag förvånad över att centern inte kan ansluta sig till\r\nreformens uppläggning. Det är nämligen inte bara\r\nen fråga om statsbidrag, utan det är själva\r\nstrukturen på äldreomsorgen som nu innebär en\r\nändring och en förbättring av förutsättningarna att\r\nangripa de problem som vi diskuterar. T.ex. det\r\nbetalningsansvar som kommunerna nu kommer att\r\nfå! Det kommer att innebära att vi driver på\r\nkommunernas ekonomiska intresse att arbeta fram\r\nboendealternativ. Det kommer att innebära att\r\nman på landstingssidan beter sig annorlunda när\r\ndet gäller de människor som är medicinskt\r\nfärdigbehandlade. Detta är viktiga inslag i den\r\nkommande reformpolitiken, och jag beklagar att\r\ncentern inte har kunnat inse det och ställa sig\r\nbakom denna reform.</pre><pre>Anf. 160 ROSA ÖSTH (c) replik:</pre><pre>Herr talman! Jag tror inte att vi kommer att hinna\r\nbli överens under denna sena timme, vilket Bengt\r\nLindqvist antydde. Men jag tror inte att någon kan\r\nanklaga centern för att ha motarbetat förslag som i\r\nverklig mening gör det bättre för äldre och\r\nhandikappade. Men vi är alltså inte övertygade om\r\natt detta är en bra reform. Det går åt oerhört\r\nmycket tid, mycket kraft, mycket energi och\r\nmycket pengar för att åstadkomma detta som man\r\nskulle ha kunnat klara med enklare medel och även\r\ni ett tidigare skede. Vi är alltså oroade för att detta\r\ngår ut över de människor som skall ta vården och\r\nomsorgen i anspråk och att kommunerna inte alls\r\nkommer att tjäna på det, utan att det i själva verket\r\nkommer att kosta mer än de medel som\r\nkommunerna får för sitt åtagande.</pre><pre>Anf. 161 OSKAR LINDQVIST (s):</pre><pre>Herr talman! Jag har begärt ordet för att avge en\r\npersonlig deklaration till kammarens protokoll.\r\nDen gäller socialutskottets betänkande beträffande\r\nde åldersdementa.</pre><pre>Jag går tillbaka till ett beslut som riksdagen fattade\r\n1988, då bostadsutskottet hade förberett bostadslån\r\nför ombyggnad och nybyggnad av ålderdomshem.\r\nVid det tillfället gav riksdagen ålderdomshemmen\r\nen alldeles egen författning vid sidan om den\r\nallmänna bostadsfinansieringsförordningen.</pre><pre>I denna särskilda författning för ålderdomshemmen\r\nbeskrevs hur lägenheterna skulle vara och hur de\r\nskulle vara utrustade. Finessen med att man ger\r\nbostadslån är att lägenheterna skall funktionera\r\nsom bostäder. Själva begreppet bostadslån talar ju\r\nom bostäder. Därför finns det mycket klara\r\nföreskrifter om hur en bostad skall se ut.</pre><pre>Nu har socialutskottet fått våra synpunkter på hur\r\ndet bör vara även när det gäller åldersdementa.\r\nDenna gång delar bostadsutskottet den uppfattning\r\nsom finns i regeringens proposition.</pre><pre>Vad jag nu beklagar är att socialutskottet har\r\nkommit fram till att det inte skall vara utrustning i\r\nalla lägenheter. Inte ens minsta kokplatta skall\r\nfinnas i en del lägenheter. Då vill jag påminna om\r\natt det faktiskt inte är den boende som får lånet,\r\nutan lånet är knutet till själva lägenheten. Och det\r\när mycket stor omsättning på bostäder för äldre.</pre><pre>De äldre skall i dessa lägenheter kunna umgås med\r\nandra och kunna dricka en kopp kaffe. De skall lära\r\nsig att umgås, träna in handgrepp och annat i köket,\r\nsådant som hör till deras egen förkovran.</pre><pre>Jag är, herr talman, mycket ledsen över att man har\r\nkommit till det här beslutet. Det är en politik som\r\njag i högsta grad ogillar. Det är inte så som jag har\r\ntänkt mig att det skall vara med en social politik.\r\nMen nu har socialutskottet valt den här vägen, och\r\njag har ingenting att rösta på vid den kommande\r\nvoteringen. Jag vill emellertid till protokollet ha\r\nsagt att det sätt på vilket man har löst problemen\r\nför de åldersdementa i de fall då man inte kräver\r\nfull utrustning eller del av köksutrustning för de\r\näldre personerna enligt min uppfattning är uttryck\r\nför en felaktig grundsyn.</pre><pre>I detta anförande instämde Ulla Johansson och\r\nMargareta Persson (båda s).</pre><pre>Anf. 162 DANIEL TARSCHYS (fp):</pre><pre>Herr talman! Jag ber att få tacka Oskar Lindkvist\r\nför hans personliga deklaration. Låt mig intyga att\r\nsocialutskottet mycket noga har studerat\r\nbostadsutskottets synpunkter. Men vi har också\r\ntagit del av synpunkter från experter på\r\nsenildemens. Vi har fäst mycket stor avseende vid\r\nvad vi har fått höra, bl.a. vid en hearing, om\r\nsenildementas behov.</pre><pre>För vårt utskott är det viktigt att ta hänsyn till just\r\nde boende och inte till lägenheterna. Det är av\r\nomsorg om de boende som vi har valt att föreslå\r\nkammaren att lätta på de regler och restriktioner\r\nsom tidigare har gällt beträffande långivning och nu\r\nockså stimulansbidrag för gruppbostäder för\r\nsenildementa.</pre><pre>Herr talman! Låt mig begagna detta tillfälle till att\r\nockså tacka socialutskottet. Det här är slutet på\r\nriksdagsperioden och några ledamöter lämnar\r\nutskottet. Jag vill tacka hela utskottet för ett\r\nkonstruktivt samarbete. Vi har i utskottet under\r\nden här perioden uträttat mycket värdefullt, tycker\r\njag. Vi har kunnat komma överens om många\r\ninitiativ till regeringen och kunnat vara pådrivande\r\ninom vårt verksamhetsområde.</pre><pre>Överläggningen var härmed avslutad.</pre><pre>Beslut</pre><pre>Företogs till avgörande näringsutskottets\r\nbetänkanden 1990/91:NU43 och NU44,\r\nsocialutskottets betänkande 1990/91:SoU25.</pre><pre>Näringsutskottets betänkande NU43</pre><pre>Mom. 1 (ändring i reglementet för allmänna\r\npensionsfonden)</pre><pre>Utskottets hemställan bifölls med 163 röster mot\r\n149 för reservation 1 av Per Westerberg m.fl.</pre><pre>Mom. 4 (allmänna pensionsfondens\r\nnäringspolitiska roll)</pre><pre>Hemställan</pre><pre>Utskottets hemställan bifölls med 226 röster mot\r\n17 för hemställan i reservation 3 av Rolf L Nilson.\r\n70 ledamöter avstod från att rösta.</pre><pre>Motivering</pre><pre>Utskottets motivering -- som ställdes mot den i\r\nreservation 2 av Per Westerberg m.fl. anförda\r\nmotiveringen -- bifölls med acklamation.</pre><pre>Övriga moment</pre><pre>Utskottets hemställan bifölls.</pre><pre>Näringsutskottets betänkande NU44</pre><pre>Mom. 1 (sammanslagning av bankinspektionen och\r\nförsäkringsinspektionen m.m.)</pre><pre>Utskottets hemställan -- som ställdes mot\r\nreservation 1 av Lars Norberg -- bifölls med\r\nacklamation.</pre><pre>Mom. 4 (skärpt kontroll över finansinstituten)</pre><pre>Utskottets hemställan -- som ställdes mot\r\nreservation 4 av Rolf L Nilson och Lars Norberg --\r\nbifölls med acklamation.</pre><pre>Övriga moment</pre><pre>Utskottets hemställan bifölls.</pre><pre>Socialutskottets betänkande SoU25</pre><pre>Mom. 1 och 2 (avslag på förslaget till ekonomisk\r\nreglering, m.m.)</pre><pre>Utskottets hemställan bifölls med 200 röster mot\r\n96 för reservation 1 av Sten Svensson m.fl. 14\r\nledamöter avstod från att rösta.</pre><pre>Mom. 13 (avstämning av utfallet av den\r\nekonomiska regleringen)</pre><pre>Utskottets hemställan med godkännande av\r\nutskottets motivering bifölls med 203 röster mot\r\n110 för utskottets hemställan med godkännande av\r\nden i reservation 5 av Sten Svensson m.fl. anförda\r\nmotiveringen.</pre><pre>Övriga moment</pre><pre>Utskottets hemställan bifölls.</pre><pre>Beslut om uppskjuten votering</pre><pre>På förslag av tredje vice talmannen medgav\r\nkammaren att de på föredragningslistan\r\nåterstående ärendena, utbildningsutskottets\r\nbetänkande UbU21 samt finansutskottets\r\nbetänkanden FiU37 och FiU34, skulle företas till\r\navgörande vid morgondagens arbetsplenum.</pre><pre>12 § Den statliga administrationen på\r\nutbildningsområdet, m.m.</pre><pre>Föredrogs</pre><pre>utbildningsutskottets betänkande</pre><pre>1990/91:UbU21 Den statliga administrationen på\r\nutbildningsområdet, m.m. (prop. 1990/91:100\r\ndelvis och prop. 1990/91:150 delvis).</pre><pre>Anf. 163 BIRGER HAGÅRD (m):</pre><pre>Herr talman! Det betänkande som vi nu debatterar\r\nutgör minst sagt blandad kompott. Det handlar om\r\nden statliga administrationen på\r\nutbildningsområdet. Här blandas mindre frågor\r\nmed rätt stora, principiella frågeställningar. Man\r\nskulle önska att man hade haft tillfälle att kunna\r\ndiskutera detta litet mer utförligt än vad som det\r\nmöjligen blir fråga om i natt.</pre><pre>I betänkandet behandlas några anslagsfrågor där vi\r\när av en annan mening än utskottsmajoriteten. Vi\r\nmenar att den besparing på 100 milj.kr. på den\r\nstatliga administrationen som utlovades i\r\npropositionen borde ha haft sin utgångspunkt i de\r\nmedel som anvisats för den statliga\r\nskoladministrationen budgetåret 1990/91. Vi har\r\nreserverat oss på den punkten.</pre><pre>Vi har också tillsammans med folkpartiet och\r\ncentern reserverat oss till förmån för ett avslag på\r\nregeringens begäran om nära 4 milj.kr. till\r\nlöntagarorganisationerna.</pre><pre>En annan fråga har upprört rätt många sinnen,\r\nnämligen lokaliseringen av det nya statliga\r\ninstitutet för handikappfrågor i skolan. Riksdagen\r\nhar tidigare beslutat att det nya skolverket skall\r\nvara förlagt till Stockholm, men nu -- hux flux -- vill\r\nman förlägga handikappinstitutet till Härnösand,\r\noch detta trots att samtliga\r\nhandikapporganisationer har protesterat. Av rent\r\nfysiska skäl vill de ha nära till skolverket. De drar\r\nsig för dessa för dem många gånger besvärliga resor\r\ntill Härnösand, vilka kan bli följden.</pre><pre>När det gäller universitetsområdet kan vi först\r\nkonstatera att majoriteten även nu har varit\r\nkallsinnig till våra propåer om att UHÄ bara bör\r\nvara en tillsynsmyndighet medan däremot\r\nutvärderingen av universitetens och högskolornas\r\nverksamhet bör göras av en fristående instans. Vi\r\nhar reserverat oss mot majoritetens ståndpunkt i\r\ndetta sammanhang.</pre><pre>Vi har också en med centern och miljöpartiet\r\ngemensam reservation beträffande en eventuell\r\navgiftsbeläggning av ekvivaleringen av utländska\r\nbetyg. Vi menar att vi i detta sammanhang inte får\r\navvika från EGs principiella handhavande av\r\nsådana här frågor.</pre><pre>Man kan också konstatera att det i detta\r\nbetänkande föreslås ett anslag på 5 milj.kr. till\r\nWaldorfskolorna. Vissa av dessa skolor -- nämligen\r\nde i Norrköping, Göteborg, Örebro, Umeå och\r\nHedemora -- har ju utomordentliga besvärligheter.\r\nDessa 5 milj.kr. kan emellertid bara klara skolorna\r\nt.o.m. det här budgetårets slut. Därefter är det det\r\novisst hur dessa skolor över huvud taget skall kunna\r\nklara sig innan de nya reglerna för bidrag till de\r\nfristående skolorna träder i kraft. Att vi har lyckats\r\nsamla en enighet i utskottet kring detta kan ju ändå\r\nvara glädjande för dessa skolor, så att man ser att\r\nskolornas verksamhet är uppskattad och så att de\r\nkan få kraft att klara sig till dess att bättre tider\r\nstundar.</pre><pre>Det enligt min uppfattning allra viktigaste i det här\r\nbetänkandet är emellertid den stora principiella\r\nfrågan om universitetens och högskolornas framtid.\r\nVi har i en med folkpartiet gemensam partimotion\r\nlagt fram ett förslag om att våra\r\nforskningshögskolor -- universiteten och de stora\r\nfackhögskolorna -- skall ombildas och i allt\r\nväsentligt vila sin verksamhet på ett stiftelsekapital\r\nsom skjuts till av staten. Meningen är att\r\navkastningen av stiftelsekapitalet skall kunna täcka\r\nden centrala administrationen och dessutom en del\r\nav nuvarande fakultetsanslag. I övrigt får dessa\r\nuniversitet och högskolor konkurrera fritt\r\nsinsemellan och sluta avtal med staten angående\r\nviss utbildning samt då naturligtvis också få\r\nersättning.</pre><pre>Vi tror att ett sådant system skulle vitalisera\r\nuniversiteten och högskolorna. Vi har sett att det\r\nhar varit alltför mycket av centralstyrning trots att\r\nsocialdemokratin visserligen under senare år har\r\nvarit i full reträtt bort ifrån det som hände 1969 och\r\nockså 1975 och 1977. Vi har kunnat märka att man\r\nhar varit inne på tanken att decentralisera\r\nbeslutsformerna. Även i detta betänkande tas en\r\nhel del av detta upp.</pre><pre>Vi menar emellertid att man bör gå längre än vad\r\nman har gjort. Man bör ge en fullständig autonomi\r\ntill universiteten och också forskningshögskolorna.</pre><pre>Naturligvis kan det också finnas anledning att\r\nmåhända i framtiden utsträcka detta till även andra\r\nenheter. Men vi är inte där ännu. Det är i första\r\nhand när det gäller dessa enheter som vi vill pröva\r\ndetta nya system för att därmed också kunna\r\nstimulera kvaliteten.</pre><pre>Vi har också pekat på nödvändigheten av att\r\nförstärka på internationaliseringssidan. Vi står nu\r\ninför ett omfattande samarbete inom Europa, men\r\nvi är inte helt säkra på att vi i det här landet är\r\nrustade för att kunna klara av denna nya\r\ninternationella samverkan på rätt sätt.</pre><pre>Detta understryks också av studentkårerna, som\r\nhar kommit med propåer och visat på de brister\r\nsom finns, inte minst på bostadssidan.</pre><pre>Vi har också tagit upp frågan om vad vi skall göra\r\nmed forskarutbildningen. Vi har i enighet\r\nkonstaterat att vi måste dubbla antalet disputerade\r\nper år fram till år 2000. Men hur skall vi kunna klara\r\nav detta? Gör vi det inte, innebär det att vi inom en\r\nrätt snar framtid i detta land kommer att ha färre\r\ndisputerade som är yrkesverksamma än vad vi har\r\nför ögonblicket.</pre><pre>Vad vi framför allt har pekat på är omvandlingen av\r\nutbildningsbidrag till doktorandtjänster. Den\r\nutvecklingen bör snabbas på ytterligare.\r\nNaturligtvis är detta en fråga som inte bara löses på\r\ndet sättet, utan många andra åtgärder kan också\r\nbehöva vidtas. Hela forskarutbildningen är, som vi\r\nser det, en av våra akilleshälar.</pre><pre>Det finns alltnog mycket att göra för universiteten\r\noch högskolorna framöver. Vi har tillsammans med\r\nfolkpartiet föreslagit en rad åtgärder som bör\r\nkunna verka i rätt riktning, snabba på utvecklingen\r\nåt rätt håll. Jag kan försäkra om att detta bara är en\r\nförsta början. Det kommer att finnas anledning att\r\nkomma tillbaka och att kanske mer utförligt ta upp\r\ndessa problem inför framtiden.</pre><pre>Jag vill, herr talman, passa på att yrka bifall till två\r\nreservationer, men detta innebär naturligtvis inte\r\natt vi inte står bakom de andra reservationerna som\r\nmoderata samlingspartiet har fogat till\r\nbetänkandet. De reservationer jag åsyftar är nr 5,\r\nsom handlar om lokaliseringen av statens\r\nhandikappinstitut, och nr 10, som handlar om en\r\nombildning av forskningshögskolorna,\r\nuniversiteten och fackhögskolorna, till autonoma\r\nenheter.</pre><pre>Jag vill också allra sist passa på att tacka Lars\r\nGustafsson, utbildningsutskottets ordförande, som\r\nväl antagligen nu gör sin kanske sista debatt i\r\nriksdagen. Han har med oväld försökt leda\r\nutskottets förhandlingar. Han har strävat ärligt\r\nefter att förbättra den svenska högskolan och\r\nuniversiteten. Ibland har han kanske visat en litet\r\nbutter uppsyn på våra sammanträden, men det har\r\nfunnits ett hjärta där bakom. Han har också lyckats\r\nåstadkomma åtskilliga goda resultat. Mycket av det\r\nsom är positivt i dag är Lars Gustafssons förtjänst.\r\nEtt hjärtligt tack för den tid som har varit!</pre><pre></pre><pre>Anf. 164 LARS LEIJONBORG (fp):</pre><pre>Herr talman! Det betänkande vi nu behandlar\r\ninnehåller flera viktiga frågor, men med tanke på\r\nden sena timmen skall jag koncentrera mig på det\r\nsom jag uppfattar som allra viktigast, nämligen\r\nskrivningarna om högskolans styrsystem. Det har\r\nlänge förekommit en kritik mot högskoleväsendet\r\nför att det är alltför byråkratiserat. I sex års tid har\r\njag med jämna mellanrum stått i den här talarstolen\r\noch framfört den synpunkten. Men framför allt har\r\nde människor som är verksamma i högskolevärlden\r\nfört den åsikten till torgs. Det var därför mycket\r\nintressant att regeringen efter en föredragning av\r\nstatsrådet Göransson i\r\nkompletteringspropositionen förde fram ett antal\r\nganska radikala förslag som syftade till en\r\ndecentralisering och avbyråkratisering av\r\nhögskolesystemet.</pre><pre>Många har väntat länge på de förslagen. På något\r\nsätt är det väl signifikativt att de kom som inslag i\r\nen strategi för att minska statens\r\nadministrationsutgifter. Oavsett bakgrunden är det\r\nvälkommet att regeringen nu föreslår ett\r\nuppbrytande av linjesystemet, en ganska kraftig\r\nbantning av UHÄ och ett antal\r\ndecentraliseringsåtgärder. Det är verkligen hög tid.</pre><pre>När vi har diskuterat de här frågorna har vi fört\r\nfram de förslagen. I den meningen är det här\r\nframgångar för våra tankar. Vi har under ett antal\r\når använt ett begrepp i den här diskussionen,\r\nnämligen att vi tycker att man skall sträva efter\r\nstörsta möjliga autonomi för högskoleenheterna.\r\nVi tror att det är stora vetenskapliga fördelar att\r\nvinna med ett sådant system.Vi tror att det på lång\r\nsikt blir ett bättre intellektuellt klimat i ett samhälle\r\ndär den akademiska världen är så fristående från\r\nden politiska som möjligt.</pre><pre>Det är klart att man kan säga att de förslag som\r\nregeringen nu har kommit med är steg på vägen\r\nmot en autonomi. Vi känner dock en stor oro för\r\natt dessa förslag inte kommer att leda tillräckligt\r\nlångt och att de i huvudsak kommer att stanna på\r\npappret. Bl.a. av det skälet har vi i motioner och nu\r\nsenast i programmet Sverige skall tillbaka till\r\ntoppen, som vi har lagt fram tillsammans med\r\nmoderata samlingspartiet, fört fram en radikalare\r\nautonomiide. Man bör nämligen omvandla några\r\nav universiteten till stiftelseägda enheter. Även de\r\nenheterna skulle självfallet vara beroende av\r\nstaten. Staten skall även i fortsättningen vara\r\nbeställare av forsknings- och utbildningstjänster\r\nfrån universiteten. Jag tror ändå att man genom den\r\nhär förändringen av universitetens juridiska\r\nställning i högre grad skulle kunna uppnå det man\r\ni bästa fall kan tro också är regeringens ambition,\r\nnämligen att öka autonomin gentemot\r\nstatsmakterna.</pre><pre>Vi har fört fram dessa ideer i en motion gemensam\r\nför moderata samlingspartiet och folkpartiet\r\nliberalerna. Vi har följt upp den med ett par\r\nreservationer i betänkandet. Det gäller den\r\nautonomifråga som jag har berört och\r\ndimensioneringsfrågorna. Utbildningsutskottet har\r\nunder våren på ett värdefullt sätt tagit initiativ till\r\nen högre dimensionering av den högre\r\nutbildningen. På något längre sikt menar vi dock att\r\ndet är otillräckligt, och vi menar att det finns\r\nanledning att gå vidare. Som Birger Hagård var\r\ninne på behöver Sverige fler akademiskt utbildade.\r\nDet behövs också en satsning på forskarutbildning\r\noch högskolans internationalisering.</pre><pre>Mot denna bakgrund har vi således ställt oss bakom\r\nett antal reservationer i betänkandet. Med tanke på\r\nkammarens tidsläge skall jag avstå från att yrka\r\nbifall till reservationerna. Jag nöjer mig med att\r\ninstämma i det yrkandet som Birger Hagård\r\nframförde.</pre><pre>Jag vill också mycket kortfattat notera att vi har\r\nenat oss om ett initiativ för att klara ett antal\r\nWaldorfskolor i avvaktan på det nya och bättre\r\nstatsbidragssystemet som kommer så småningom.\r\nJag vill också konstatera att vi delar den ståndpunkt\r\nsom Birger Hagård här framförde när det gäller att\r\nkänna en skepis inför avgifter på UHÄs\r\nekvivaleringsverksamhet. Vi har dock stannat för\r\nett något öppnare sinnelag när det gäller att pröva\r\nsaker och ting, och vi har inte velat motsätta oss att\r\ndenna fråga utreds. Vilket slutligt ställningstagande\r\nvi kommer att komma till i denna fråga vet jag inte,\r\nmen vi är således beredda att tillsammans med\r\nutskottsmajoriteten ändå bejaka att denna fråga får\r\nprövas.</pre><pre>Jag vill slutligen uttrycka ett tack till vår\r\nutskottsordförande som nu lämnar riksdagen och\r\ntill de övriga utskottsledamöter som jag har fått\r\narbeta tillsammans med under den här perioden.</pre><pre>Anf. 165 LARZ JOHANSSON (c):</pre><pre>Herr talman! Först vill jag göra några korta\r\nkommentarer kring en del av de frågeställningar\r\nsom har varit aktuella i det betänkande vi nu\r\nbehandlar. Birger Hagård och Lars Leijonborg har\r\nredan varit inne på frågan om bidrag till\r\norganisationer av olika slag. Utöver de principiella\r\nståndpunkter som nu har framförts vill jag tillägga\r\natt vi tycker att det är fel att det nya skolverket,\r\nmed de uppgifter de skall ha framdeles, även skall\r\nvara bidragsbeviljande myndighet. Det är skälet till\r\natt vi har avvisat de förslag som finns i\r\nbudgetpropositionen i det här sammanhanget.</pre><pre>Frågan om handikappinstitutet och dess\r\nlokalisering har vi diskuterat i utskottet. Utöver\r\nvad som nu har sagts vill jag peka på att vi från\r\ncenterns sida har framhållit, vilket\r\nutskottsmajoriteten också gör, att det inte är\r\nnödvändigt att det är företrädare för\r\nhandikapporganisationerna som reser till\r\nHärnösand för att besöka institutet utan att\r\ntjänstemännen därifrån mycket väl kan resa åt\r\nandra hållet. Vi har dessutom fått bifall till vårt\r\nyrkande om att regeringen får se till att\r\nhandikapporganisationerna har tillräckliga resurser\r\nför att möta de eventuella merkostnader som\r\nlokaliseringen till Härnösand kan innebära.</pre><pre>Jag vill också markera att vi från centerns sida\r\nredan i vår motion och nu i reservation tar avstånd\r\nfrån tanken på att belägga\r\nekvivaleringsverksamheten med avgifter. Vi tycker\r\ninte att det är rimligt att göra det. Vi tycker inte\r\nheller att det ens är nödvändigt att utreda den\r\nfrågan. Vi konstaterar redan nu att vi för vår del tar\r\nbestämt avstånd från det här.</pre><pre>När det gäller frågan om högskolans organisation\r\noch linjesystemet för utskottet ett resonemang som\r\ni långa stycken stämmer väl överens med det som vi\r\nfrån centerns sida har framfört redan i vår motion,\r\ndär vi säger att även om man nu luckrar upp\r\nlinjesystemet vilket vi har förordat under ett antal\r\når är det naturligtvis viktigt när det gäller vissa\r\nutbildningar att garantera likvärdigheten och se till\r\natt de får en jämförbar kvalitet. Det är också vad\r\nutskottet pekar på i sitt resonemang om dessa\r\nfrågor. Det finns ett antal utbildningar som\r\nförbereder för en klart definierad yrkesroll. Det\r\ngäller t.ex. lärarutbildningarna,\r\nvårdutbildningarna, psykologutbildning och de\r\nutbildningar som behövs för rättsväsendets del.\r\nDärför tycker vi att det är bra att utskottet gjort\r\ndenna markering, även om man inte tar ställning till\r\nfrågan om examensordningen, eftersom denna\r\nfråga bereds. Jag vill gärna stryka under de\r\nmarkeringar som utskottet gör.</pre><pre>Sedan tycker jag att det finns ytterligare några\r\nfrågor som det är anledning att peka på inför det\r\nforsatta beredningsarbetet. Det är speciellt några\r\nfrågor som är aktuella i den utbildningspolitiska\r\ndebatten när det gäller högskolan.</pre><pre>Den ena är decentralisering, och då menar jag\r\ndecentralisering i flera bemärkelser -- både av\r\nbesluten om och ansvaret för verksamheten och\r\ndecentralisering i dess rent fysiska bemärkelse, dvs.\r\ntillgängligheten och högskoleverksamheten såsom\r\ndrivkraft i den regionala verksamheten.</pre><pre>Den frågan är krav på effektivisering. Det finns en\r\nviss risk för att den debatten fokuseras på\r\nkvantitativa mål, på någon form av poängjakt -- att\r\nproducera flest poäng till lägsta möjliga kostnad.\r\nFör vår del vill vi mycket kraftigt markera att detta\r\ninte får innebära att man på något sätt gör avkall på\r\nkvalitetsmålet. För att de kvalitetsmålen skall\r\nkunna utvecklas vid samtliga högskolor är det\r\nnaturligtvis viktigt att vi fortsätter utbyggnaden av\r\nde fasta forskningsresurserna.</pre><pre>Den tredje frågan handlar om högskolans framtida\r\ndimensionering eller -- som man kanske hellre\r\nborde säga -- den fortsatta uppdimensioneringen av\r\nhögskoleväsendet över hela landet. Vi har ju tagit\r\ndet första steget, och vi har dessutom gjort en\r\nbeställning för det kommande året. Vi utgår\r\nnaturligtvis från att det för de därpå kommande\r\nåren blir en fortsatt ökning av högskolans\r\ndimensionering.</pre><pre>Ytterligare en sak som det ofta talas om i\r\nhögskoledebatten är det internationella\r\nsamarbetet. Det är alldeles klart att vi står inför en\r\nperiod av ökat internationellt samarbete, en\r\ninternationalisering av den svenska högskolan,\r\nnågot som vi naturligtvis också bejakar. Kravet på\r\ninternationell konkurrenskraft, dvs. återigen en\r\nfråga om kvalitet, måste löpa jämsides med\r\ndiskussionerna om effektivisering.</pre><pre>Mot den här bakgrunden får naturligtvis frågan om\r\nutvärdering av högskolan en allt större betydelse.\r\nRegeringens och riksdagens viktigaste roll\r\nframöver blir kanske att kunna formulera tydliga\r\nmål för högskoleverksamheten som resultaten kan\r\nutvärderas mot.</pre><pre>Herr talman! Jag har velat göra dessa ytterligare\r\nmarkeringar. Jag står naturligtvis bakom de\r\nreservationer till betänkandet som centerpartiet\r\nhar undertecknat, men jag yrkar inte bifall till\r\nnågon av dem.</pre><pre>Jag vill liksom de övriga talarna i den här debatten\r\ntill sist säga ett varmt tack till utskottets avgående\r\nordförande för ett gott samarbete och ett gott\r\nkamratskap. Dina insatser för svensk\r\nutbildningspolitik, Lars Gustafsson, kommer att ha\r\nett bestående värde. Tack för de här åren som vi har\r\narbetat tillsammans!</pre><pre>Anf. 166 BIRGER HAGÅRD (m) replik:</pre><pre>Herr talman! Jag vill bara uttrycka mitt beklagande\r\növer att Larz Johansson och centern inte velat\r\nansluta sig till den reservation som vänder sig mot\r\nutplaceringen av statens handikappinstitut för\r\nskolfrågor till Härnösand. Geografisk\r\nutlokalisering och decentralisering är trots allt inte\r\nalls samma sak. I det här fallet måste jag säga att\r\ndet förefaller vara sällsynt omotiverat att lokalisera\r\ndetta institut just till Härnösand av alla ställen. Det\r\nhade varit mycket mer befogat att institutet arbetar\r\npå samma ort som skolverket finns, nämligen i\r\nStockholm. De andra partierna borde kanske ha\r\ntagit fasta på vad dessa organisationer tyckt och\r\ntänkt i detta sammanhang.</pre><pre>Anf. 167 LARZ JOHANSSON (c) replik:</pre><pre>Herr talman! Det hade funnits en lika enkel som\r\nförträfflig lösning på Birger Hagårds problem, om\r\nhan och moderaterna vid det tillfälle då vi tog\r\nställning till hur den statliga skoladministrationen\r\nskall utformas hade anslutit sig till den uppfattning\r\nsom centern framförde, dvs. att skolverket och\r\nhandikappinstitutet skulle vara en och samma\r\nmyndighet och att hela den myndigheten skulle\r\nförläggas till Härnösand.</pre><pre>Anf. 168 BIRGER HAGÅRD (m) replik:</pre><pre>Herr talman! Jag är inte säker på att det hade gjort\r\nsaken bättre.</pre><pre>Anf. 169 BJÖRN SAMUELSON (v):</pre><pre>Herr talman! Till detta betänkande har vi från\r\nvänsterpartiets sida fogat två reservationer.</pre><pre>En reservation handlar om lokaliseringen av\r\nstatens handikappsinstitut för skolfrågor. Vi ställer\r\noss tveksamma till lokaliseringen till Härnösand. Vi\r\nanser att Sundsvall/Härnösands-området bör bli\r\nföremål för andra regionalpolitiska stödinsatser. Vi\r\ntror att det hade varit av värde att ha detta institut\r\nlokaliserat till samma ort som det nya skolverket.</pre><pre>Den andra reservationen handlar om\r\nprofessorstillsättningar. Alla partier utom\r\nvänsterpartiet tycker att de enskilda högskolorna\r\nskall handha dessa. Sverige är inte ett särskilt stort\r\nland, och vi tycker att frågan om tillsättning av\r\nprofessorer skall ligga kvar på regerings- och\r\nriksdagsnivå.</pre><pre>Vi har i stället föreslagit att man skulle inrätta en ny\r\ntjänst inom högskolan, nämligen biträdande\r\nprofessor. Detta förslag har av och till förts fram\r\ntidigare i denna kammare. Vi trodde nog att det här\r\nförslaget skulle få en mer positiv reaktion från de\r\növriga partierna än vad som blivit fallet. Vi får\r\nalltså återkomma med dessa förslag.</pre><pre>Om vi hade haft mer tid skulle det ha varit\r\nintressant att ta en fri och öppen diskussion om\r\nvilken roll högskolan skall spela i det svenska\r\nsamhället framöver. Nu har folkpartiet och\r\nmoderaterna lagt fram någonting som de vill\r\nbeteckna som ett nytt förslag, nämligen att en del\r\nuniversitet, tekniska högskolor och någon\r\nmedicinsk utbildningsanstalt skall ombildas till\r\nstiftelser. Detta är ingenting nytt, herr talman, utan\r\ndet är egentligen att gå tillbaka många decennier i\r\ntiden. Jag skall inte gå in närmare på detta men vill\r\nändå peka på att den föreslagna ordningen\r\notydliggör den politiska ansvarigheten för\r\nhögskolans verksamhet. Jag tror att det i en\r\ndemokrati är viktigt att de som kan hängas också\r\nskall kunna hängas, dvs. göras ansvariga för den\r\npolitik som förs inom olika samhällsområden. Jag\r\ntycker dessutom att det är ett halvhjärtat förslag.\r\nOm man nu vill placera ut dessa universitet på\r\nnågon form av skapad marknad hade det i så fall\r\nvarit bättre att föreslå att vi skulle sälja ut t.ex.\r\nnågon handelshögskola och försöka göra den\r\nlönsam. Det hade varit ett mer radikalt förslag.</pre><pre>Till sist, herr talman, vill jag liksom de tidigare\r\ntalarna rikta ett tack till Lars Gustafsson för de år\r\nsom vi haft tillsammans i utbildningsutskottet. Det\r\nhar varit ett givande och tagande. Både som ett tack\r\ntill Lars Gustafsson och som ett inlägg i debatten\r\nskall jag be att få läsa ett par korta dikter, eftersom\r\njag vet att Lars Gustafsson är road av lyrik.</pre><pre>Den första dikten heter ''Mitt universitet'' och är\r\nskriven av Vladimir Majakovskij. Den ingår i\r\nsamlingen ''Jag älskar'', som gavs ut 1922:</pre><pre>Ni kan franska,</pre><pre>dividera,</pre><pre>multiplicera,</pre><pre>böja konstiga former.</pre><pre>Men säg mig om ni kan</pre><pre>sjunga kör ihop med ett hus?</pre><pre>Kan ni spårvagnsspråket?</pre><pre>Fågelsångaren i mänsklig tappning,</pre><pre>som nyss är framkläckt ur ägget</pre><pre>räcker sin hand mot boken</pre><pre>och pappret i häftet.</pre><pre>Alfabetet har jag lärt från skyltar.</pre><pre>Jag har vänt sidor av järn och bleckplåt.</pre><pre>Jorden, jo, den tar man,</pre><pre>skär upp,</pre><pre>river itu</pre><pre>och sedan studerar med den.</pre><pre>Hela den är den minsta världsglob som finns.</pre><pre>Till sist en dikt av Alf Henriksson, Boksyntheten,\r\nur diktsamlingen Medan göken tiger (1964):</pre><pre>Om den lärde professorn i litteraturhistoria</pre><pre>med okuvlig idoghet läser en bok om dagen</pre><pre>söndag och vardag i nittio år, då har han läst in</pre><pre>vid pass tjugofemtusenfemhundrafemti volymer.</pre><pre>Men trettiotusen tavlor med kilskrift på</pre><pre>finns enbart i British Museum, och hundradetusen</pre><pre>band ägde Linköpings läroverk när seklet var ungt.</pre><pre>Så kan det bevisas med enkel aritmetik</pre><pre>att det mesta som människor vet måste tydligen\r\nvara</pre><pre>hörsägen, handboksupplysningar,\r\nandrahandskunskap.</pre><pre>Och till råga på allt har kineserna skrivit en del.</pre><pre>Anf. 170 BIRGER HAGÅRD (m) replik:</pre><pre>Herr talman! Det vore mig fjärran att svinga mig\r\nupp till sådana poetiska höjder som Björn\r\nSamuelson, utan det var någonting mycket mera\r\nprosaiskt som jag tänkte på i sammanhanget. Han\r\nsäger att idén om stiftelser inte skulle vara ny.\r\nTänker han då på Uppsala Öd möjligtvis? Annars\r\nhar vi en gammal tradition av statlig\r\ncentralförvaltning. Det gällde våra universitet som\r\nhade att utbilda präster och ämbetsmän.\r\nUtvecklingen därefter har böljat fram och tillbaka.\r\nVi har sett hur man haft större eller mindre grad av\r\nstatligt inflytande.</pre><pre>Under en tid har vi varit inne på den senaste fasen\r\ndå staten verkligen strävat efter att utöva allt sitt\r\ninflytande och närmast sett universitet och\r\nhögskolor som ett instrument i det härskande\r\npartiets tjänst.</pre><pre>Det är detta vi nu ser att man också är på väg bort\r\nifrån, och det vill vi ytterligare påskynda och då ta\r\nupp idén med stiftelser.</pre><pre>Är det annars så att Björn Samuelson vill sälja ut\r\nnågonting här, så skulle vi kunna diskutera det. Jag\r\nhörde att hans partikollega när det gällde\r\nbostadsfinansieringen inte hade någonting emot att\r\ngynna kapitalismen och bankerna. Är Björn\r\nSamuelson inne på likartade tankar, så kan man\r\nbara säga att när det gäller vänsterpartiet kan man\r\nvänta sig allting numera.</pre><pre>Anf. 171 BJÖRN SAMUELSON (v) replik:</pre><pre>Herr talman! Jag höll på att säga precis samma sak\r\nom moderata samlingspartiet, men så kom jag på\r\natt man inte skall väcka den björn som sover.</pre><pre>Detta med stiftelse och de nya organisationsförslag\r\nni föreslagit är egentligen ingenting nytt. Det går\r\negentligen tillbaka många decennier. Jag ville peka\r\npå ett problem i mitt anförande: Vem skall ta det\r\npolitiska ansvaret framöver för\r\nhögskoleverksamheten?</pre><pre>Det är ju fler människor än de som tar del av\r\nhögskoleverksamhet som är med och finansierar\r\ndetta. Då måste högskolan också finnas med på den\r\npolitiska dagordningen. Då måste det också, som\r\njag ser det, finnas politiker som skall kunna ställas\r\ntill svars för de samlade resultat som högskolan\r\npresterar.</pre><pre>Det gäller inte inom verksamheten som sådan utan\r\nmer ifrån vad jag skulle kunna kalla ett samlat\r\nresultat.</pre><pre>Jag tycker inte man skall förenkla de olika problem\r\nsom finns kring högskolan på det sätt som\r\nfolkpartiet och moderaterna gör genom att säga\r\nhokus pokus, nu kan vi göra en stiftelse av alltihop\r\noch så blir det frid och fröjd.</pre><pre>Jag tror det är betydligt mera komplicerat än så.\r\nSkall vi, som någon tidigare talare nämnde, ha ett\r\nbra intellektuellt klimat i samhället så tror jag att\r\ntydlig rollfördelning och tydliga\r\nansvarighetsområden är till fördel för ett bra\r\nintellektuellt klimat.</pre><pre>Anf. 172 BIRGER HAGÅRD (m) replik:</pre><pre>Herr talman! Jag efterlyser fortfarande vilken tid\r\nBjörn Samuelson avser. När skulle vi, konkret, haft\r\nstiftelseform vid universitet och högskolor? Jag kan\r\ninte påminna mig detta. Vi har haft Göteborgs\r\nhögskola, Stockholms högskola -- är det detta han\r\nåsyftar?</pre><pre>I övrigt vill jag bara, med den kommentaren säga\r\natt ju mindre vi har av politiskt inflytande i dessa\r\nsammanhang dess bättre. Forskningen och den\r\nhögre utbildningen skall stå fria och kunna vara\r\nnågonting av ett sanningsvittne, ett offentligt\r\nområde där man sätter sanningen i högsätet och\r\nutövar kritik mot det samhälle vi lever i. Det är den\r\nfrämsta uppgiften.</pre><pre>Anf. 173 BJÖRN SAMUELSON (v) replik:</pre><pre>Herr talman! Jag skall inte förlänga debatten för\r\nmycket. Att säga att någon samhällsverksamhet\r\nskall stå politiskt fri ja, vi kan diskutera länge om\r\nnågonting sådant är möjligt.</pre><pre>Det bästa vore egentligen att om något skulle stå\r\npolitiskt fritt framöver skulle det vara moderata\r\nsamlingspartiet.</pre><pre>Anf. 174 EVA GOE S (mp):</pre><pre>Herr talman! Jag tycker detta betänkande är bra,\r\noch vi står bakom nästan allt. Vi har en enda\r\nreservation, om ekvivaleringsverksamheten. Vi\r\nanser att det inte behöver utredas om avgift eller\r\ninte, eftersom vi anser att det inte skall vara någon\r\navgift.</pre><pre>För övrigt är det positivt, och jag får som alla andra\r\nsäga att jag önskar Lars Gustafsson lycka till i hans\r\nframtida verksamhet. Jag tror inte att han kommer\r\natt stå still sedan han lämnat riksdagen. Jag vill\r\ntacka för den tid som varit, och jag vill också tacka\r\növriga ledamöter i utskottet.</pre><pre>Jag vill tillägga att vi också vill stöjda\r\nWaldorfskolorna med 5 milj.kr. Vi äskade först 20\r\nmilj.kr., men efter att ha hört oss för om hur\r\nmycket de kunde göra av med detta budgetår fann\r\nvi att 5 miljoner låg litet närmare verkligheten.</pre><pre>Jag är glad att vi har hjälpt dem akut.</pre><pre>Vi vill dessutom ändra statsbidragssystemet så att\r\nalla elever får samma underlag för statsbidrag. Då\r\nhoppas jag det skall finnas stora möjligheter för\r\ndessa skolor att fortsätta att leva och att blomma.</pre><pre>När det gäller handikappinstitutet har jag hört\r\ndelade meningar om förläggningen i Härnösand.\r\nJag har hört både för- och nackdelar. Det finns\r\nockså handikapporganisationer som tycker det är\r\nbra att institutet förläggs till Härnösand. Somliga\r\ntalar för och andra emot, och det kanske beror på\r\nvar man befinner sig i Sverige.</pre><pre>Jag tycker utskottet har behandlat saken väl. Man\r\nhar tänkt på att det kan behövas mera medel om\r\nman måste resa mera. Jag säger som Larz\r\nJohansson att det är viktigt att tjänstemännen, som\r\nkommer att tjänstgöra i Härnösand, kanske får resa\r\nmer än de som sitter på\r\nhandikapporganisationernas kanslier.</pre><pre>Men det är viktigt att man har en god samverkan\r\nmellan handikappinstitutet och skolverket. Vi var\r\ninte på samma linje som centern, att det skulle varit\r\nett och samma verk. Då hade vi gärna sett allting i\r\nHärnösand.</pre><pre>Detta med linjeupplösning är något som\r\nmiljöpartiet också drivit när det gäller högskolan.\r\nJag tycker det är oerhört viktigt för att högskolan\r\nskall vara ett kreativt centrum och ett\r\nkunskapscentrum. Man skall inte bara mäta\r\ngenomströmningshastighet. Det skall verkligen\r\nvara kvalitet. Det är också viktigt att dessa fasta\r\nforskningsresurser kommer ut till små högskolor.\r\nDet ligger naturligtvis i vår tanke om\r\ndecentralisering.</pre><pre>Jag vill avsluta med att säga att jag står bakom\r\nreservationen men jag yrkar inte bifall till någon.</pre><pre></pre><pre>Anf. 175 LARS GUSTAFSSON (s):</pre><pre>Herr talman! Det är en ödets ironi att min sista\r\ndebatt i riksdagen skall vara vid denna tidpunkt på\r\nkvällen. Jag erinrar mig tiden för 22,5 år sedan när\r\njag kom in i riksdagen. Då slutade de flesta\r\ndebatter mycket senare än denna. Vi har blivit vana\r\nvid andra tider på senare år. Eftersom det är ganska\r\nfå, ett drygt dussin, närvarande i kammaren och de\r\ntänker väl sitta kvar tills det blir slut på\r\nutbildningsdebatten, tänkte jag faktiskt ta mig litet\r\ntid. Jag tänkte koncentrera mig på ett ämne och i\r\nhuvudsak ägna detta anförande åt moderat- och\r\nfolkpartireservationerna 10--13. De är baserade på\r\nCarl Bildts och Bengt Westerbergs motion Ub195.</pre><pre>Först vill jag säga ett par ord om reservation 8.\r\nReservanterna anser att UHÄs roll huvudsakligen\r\nskall vara att vara en tillsynsmyndighet. Ansvaret\r\nför uppföljning och utvärdering skulle skiljas från\r\nmyndighetsutövning och skötas av ett fristående\r\norgan. Tvärtemot reservanterna anser utskottet att\r\ntillsyn, uppföljning och utvärdering hänger\r\nsamman och förutsätter varandra. Utskottet anser\r\natt uppföljning och utvärdering just hör till\r\nmyndighetsutövning. Reservanterna vill att det\r\nskall vara ett fristående organ som skall stå för\r\nuppföljning och utvärdering.</pre><pre>UHÄ är fristående i förhållande till varje högskola.\r\nUHÄ är inte underordnat dessa högskolor och\r\nbehöver inte vara rädd för att göra utvärderingar\r\nantingen på en viss högskola eller av en viss typ av\r\nutbildning vid flera högskolor. Jag föreställer mig\r\nfaktiskt att verksamheten framöver med\r\nuppföljning och utvärdering kommer att se ut på\r\nföljande sätt. Först och främst kommer varje\r\nhögskola att ha en s.k. intern utvärdering där man\r\nsysslar med sådant själv. Den är viktig, men den\r\nbehöver kompletteras med extern utvärdering.\r\nDen externa utvärderingen kommer UHÄ att stå\r\nfö,r eftersom man har överblicken och förutsätts ha\r\nden sakkunskap som behövs för utvärderingen.\r\nUtvärderingen kommer säkert också att göras av\r\norgan som t.ex. RRV, som i hög grad är fristående\r\norgan både mot högskolor och mot UHÄ.</pre><pre>Eftersom vi nu rör oss på det högre utbildnings- och\r\nforskningsområdet, kommer säkert en del\r\nutvärderingar att ske som regelrätta\r\nforskningsinsatser inom vissa discipliner. Slutligen\r\nkommer väl också internationella organ, som t.ex.\r\nOECD, att genomföra genomlysningar. Som\r\nledamöterna i utskottet vet pågår just nu en sådan.\r\nDen omfattar högskolan tillsammans med andra\r\ndelar av vårt skolsystem. Några av utskottets\r\nledamöter har också fått träffa dessa OECD-\r\nutvärderna. Jag tror faktiskt att det är ganska väl\r\nsörjt för av varandra oberoende utvärderingar i\r\nframtiden. Jag tror inte att man behöver vara rädd\r\npå den punkten.</pre><pre>Vidare har vi reservationerna 10--13 från\r\nmoderaterna och folkpartiet. De utgår från den\r\nmotion som har undertecknats av Carl Bildt och\r\nBengt Westerberg. Reservation 10, som Birger\r\nHagård yrkade bifall till, får anses vara central.\r\nDen handlar om att ge universiteten vissa\r\nmaktinstrument, som det uttrycks, i form av\r\nekonomiska resurser oberoende av den politiska\r\nviljan. Birger Hagård använde uttrycket fullständig\r\nautonomi.</pre><pre>När jag lyssnade på Lars Leijonborg modifierade\r\nhan för sin del det uttrycket och talade om att även\r\nstiftelserna blir i viss mån beroende av staten. Det\r\när intressant att höra den nyanseringen. Den finns\r\ndet inte mycket av i motionen eller reservationen.</pre><pre>Annars låter det spännande att vara oberoende av\r\nden politiska viljan. Läser man vidare i\r\nreservationen motsvarar den inte alls vad\r\nportalstycket lovar. I fortsättningen av\r\nreservationen kan man nämligen läsa att hela\r\nsystemet förutsätter att staten sluter kontrakt med\r\nresp. universitet om minimiantal studerande, vissa\r\nforskningsresurser och ämnesinriktning. Där får\r\nman observera ordet ''förutsätter''.</pre><pre>Längre fram i reservationen står det att\r\nstiftelsekapitalet skall tillföras från staten. Det i sin\r\ntur skall göras möjligt genom att man försäljer\r\nandra statliga tillgångar. Litet längre fram i\r\nreservationen står det att en del av verksamheten\r\nskall finansieras genom att universiteten sluter\r\navtal med staten om utbildning och forskning.</pre><pre>Staten sluter alltså kontrakt med stiftelsen och\r\nuniversitetet om ett minimiantal studerande,\r\nforskningsresurser och ämnesinriktning.\r\nStiftelsekapitalet tillförs från staten. Andra statliga\r\ntillgångar skall säljas. Stiftelsen och universitetet\r\nsluter avtal med staten om utbildning och\r\nforskning.</pre><pre>Reservanterna från moderata samlingspartiet och\r\nfolkpartiet säger att de vill ge universiteten\r\nekonomiska resurser som är oberoende av den\r\npolitiska viljan. Allt detta förutsätter just politisk\r\nvilja. Fast det är förstås moderaternas och\r\nfolkpartiets politiska vilja det är fråga om. När det\r\när moderaternas och folkpartiets politiska vilja som\r\nskall slå igenom är det tydligen bra att politisk vilja\r\nanvänds för att vidta förändringar i ett system.\r\nKlarare tycker jag knappast att ihåligheten i allt tal\r\nom universitetens oberoende av politisk vilja kan\r\nframstå.</pre><pre>Detta resonemang om att vara oberoende av den\r\npolitiska viljan är inget nytt. I olika sammanhang\r\nhar den tanken framförts, starkast från\r\nmoderaterna men även från folkpartiet. Jag\r\nbehöver bara erinra om diskussionerna om\r\nhögskolestyrelsernas sammansättning för en del år\r\nsedan. Då uttalade folkpartiet och moderaterna att\r\npolitiseringen var ett hot mot självständigheten.</pre><pre>Man kan då fråga sig hur det är i dag. Just nu pågår\r\ndet nomineringar till högskolestyrelserna. Vad\r\nhänder då? Jo, universitetens ledningar försöker\r\nförsäkra sig om så många riksdagspolitiker som\r\nmöjligt. Några av dem sitter förresten här i salen.\r\nVarför det? kan man fråga sig. Ja, inte kan det väl\r\nvara för att de sedan skall förkväva universitetens\r\nfrihet. Tvärtom beror det antagligen på att\r\nuniversiteten tilltror politikerna att kunna hjälpa\r\nuniversiteten på något sätt.</pre><pre>Inte skulle väl friheten för universitetet i Linköping\r\nhotas om Birger Hagård kom in i styrelsen? Lika\r\nlitet skulle universitetet i Stockholm politiseras i\r\nnågon dålig mening om Lars Leijonborg tog plats i\r\ndess styrelse. Eller har jag nu alldeles fel i dessa\r\nfall? Jag måste ställa den frågan mot bakgrund av\r\nde formuleringar ni har. Jag hoppas att det inte är\r\nså.</pre><pre>Så ett par ord om finansieringen av stiftelserna. Vi\r\nfår veta att dessa stiftelser och universiteten skall\r\ntillföras ett stiftelsekapital från staten och att detta\r\nkapital skall vara så stort att avkastningen dels\r\ntäcker dels kostnaderna för dagens centrala\r\nadministration, dels en del av de nuvarande\r\nfakultetsanslagen. I övrigt skall finansieringen\r\ntydligen ske genom att universiteten tar ut\r\nkostnaderna för utbildning och forskning på något\r\nslags uppdragsbasis. Några uppgifter därutöver om\r\nfinansieringen lämnas inte i reservationen, som mot\r\nbakgrund av förslagets karaktär enligt min mening\r\när ovanligt kort. Inte heller motionen är i detta\r\nstycke mer upplysande.</pre><pre>Mot bakgrund av dessa bristfälliga upplysningar i\r\nreservationen måste jag fråga Birger Hagård eller\r\nLars Leijonborg hur stort kapital som fordras för\r\ndetta. Jag menar inte i detalj men någorlunda\r\nbestämt. Hur stor del av dessa fakultetsanslag skall\r\navkastningen av stiftelsekapitalet egentligen vara\r\nmed att täcka? Hur stora föreställer ni er att\r\nlöntagarfondernas tillgångar är, och hur mycket av\r\ndem skall man ta just till detta? Ni har ju också\r\ntankar på att använda dem till andra ändamål.</pre><pre>När ni talar om att göra universiteten oberoende av\r\nden politiska viljan, vilka garantier har ni då\r\negentligen för att universiteten inte enligt ert\r\nförslag i stället blir beroende av konjunkturerna?\r\nEller tror ni att kapitalavkastningen är\r\nkonjunkturokänslig? Vi vet hur det var med\r\nriksbankens jubileumsfond, en fråga som vi\r\nhanterade nyligen i utbildningsutskottet. Inte heller\r\nden klarar av att göra sig oberoende av den\r\npolitiska viljan, dvs. kapitaltillskott från riksdagen,\r\nfastän fonden hade stora förhoppningar knutna till\r\nen aktiv fondförvaltning. En läsning av dess\r\nårsberättelse för 1990 är enligt min mening i detta\r\nstycke mycket informativt, för att inte tala om de\r\nmycket mer berömda stiftelser som vi har här i\r\nlandet som har haft svårigheter att hålla uppe sin\r\navkastning genom årens lopp. Jag skall inte nämna\r\nnågra namn.</pre><pre>Herr talman! Det är egentligen inte det faktum att\r\ndet är stiftelseformen som förs fram i motioner och\r\nreservation som är det intressanta eller märkliga.\r\nDet har funnits och finns skolor på olika nivåer och\r\nannan verksamhet som drivs i denna form. Det är\r\nmotiveringen för stiftelseformen som jag vill ta\r\nfasta på, nämligen att göra universiteten oberoende\r\nav den politiska viljan. Det är den som jag tycker är\r\ndet märkliga och intressanta. Det är märkligt och\r\nintressant eftersom konstruktionen, i varje fall så\r\nlångt man kan följa den i denna rätt vaga skiss,\r\nknappast leder dit reservanterna själva anser sig\r\nvilja nå.</pre><pre>För det första gör man alltså inte universiteten\r\noberoende av den politiska viljan. Tvärtom\r\nförutsätter faktiskt förslaget att staten spelar en\r\naktivt stödjande roll. Staten styrs av en politisk\r\nvilja, oavsett vilka partier som har makten.</pre><pre>Nu inbillar sig tydligen inte Lars Leijonborg att\r\nuniversiteten skall vara totalt oberoende, men\r\nBirger Hagård har en annan inställning på den\r\npunkten. Jag vet inte riktigt var man kommer att\r\nlanda. I varje fall tycks folkpartiets talesman inse\r\natt det inte är någon total autonomi det är fråga om.</pre><pre>För det andra kan man säga att reservanterna\r\ndessutom gör universiteten beroende av\r\nkonjunkturen, genom den\r\nkapitalavkastningskonstruktion som finns.</pre><pre>För det tredje, om man skall lägga till det, kan man\r\nsäga att universiteten görs beroende av marknaden.\r\nMotionärerna säger ju att universiteten skall leva\r\npå att sälja utbildning och forskning i konkurrens\r\nmed andra, alltså på något slags uppdragsbasis.</pre><pre>Vid sidan om kan det finnas anledning att ställa\r\nfrågan: Hur går det egentligen med de små och\r\nudda ämnena som vi behöver ha i landet, t.ex. inom\r\nen del språk? Och hur går det med ämnen som är\r\n''onyttiga''? -- när man talar hörs inte\r\ncitationstecknen kring ordet.</pre><pre>Jag kunde resa fler frågor, men jag skall sluta med\r\nfrågorna nu. Det finns mycket att säga om\r\nreservationen och motionen. Jag noterade på ett\r\nställe att i motionen förs ett resonemang om att\r\nman vill ha 500 milj.kr. till för utrustning och att\r\nbeslut om det bör fattas så fort som möjligt. Det\r\nkravet finns inte ens i motionens hemställan, och då\r\när det litet svårt att ta ställning till den propån.</pre><pre>Sedan vill jag gärna också uppehålla mig litet grand\r\nvid den grundläggande högskoleutbildningen, där\r\ndet reses krav på att det skall vara 18 000 platser\r\nmer per år, ''jämfört med innevarande budgetår''.\r\nDet låter bra och stort och pampigt. Men varför\r\njämföra med innevarande budgetår?</pre><pre>Vi vet ju redan att regeringens propositioner i vår\r\ninnehöll påslag med 2 380 platser, vilket det blir, om\r\nman adderar alltihop. Sedan vet vi att\r\nutbildningsutskottet lade på 5 000 platser\r\nytterligare. Det var alltså alltihop för 1991/92.\r\nVidare beställde utbildningsutskottet minst 5 000\r\nplatser till för 1992/93. Det gör tillsammans\r\nnågonting på 12 380 platser, jämfört med\r\ninnevarande budgetår. Det är alltså bara 5 620\r\nplatser kvar.</pre><pre>Man får sedan utgå ifrån att nästa forsknings- och\r\nhögskoleproposition, som skall komma på våren\r\n1993, anlägger ett treårsperspektiv även på den\r\ngrundläggande utbildningen. Utskottet har också\r\ndär redan gett det till känna, så motionen kommer\r\nlitet efter på den punkten också.</pre><pre>Man kan väl säga att vad göras skall är alla redan\r\ngjort resp. beställt från utbildningsutskottets sida.\r\nDå framstår de kvarvarande 5 600 platserna som\r\nnågot blygsammare än de 18 000. Jag tycker att det\r\nhade varit bättre att dra bort det som vi redan har\r\ngjort, i stället för att utgå från de 18 000 platserna.</pre><pre>Sedan bara ett par korta kommentarer till de andra\r\nreservationerna. I reservation 11 vill moderaterna\r\noch folkpartiet pröva ett system där studenternas\r\nval direkt skall styra resurserna. Det påstår\r\nreservanterna skulle leda till en prioritering av\r\nutbildningens kvalitet, men det finns inte något\r\nresonemang om varför så skulle ske egentligen.\r\nDärför skulle jag vilja att ni utvecklade det här litet\r\nmera. Det vore intressant att höra.</pre><pre>Själva motionen pekar åtminstone på en\r\nkomplikation. Man säger att utbildningar kostar\r\nolika mycket. Hur vill ni då komma åt den\r\nkomplikationen? Man kan rimligen inte göra våld\r\npå verkligheten och bringa alla till att kosta lika\r\nmycket.</pre><pre>Även om man nu kan vara en vän av att de\r\nstuderandes önskemål får väga tyngre vid\r\ndimensionering och inriktning, har jag svårt att se\r\natt de studerandes önskemål skulle få vara den enda\r\ndeterminanten för dimensionering och inriktning.\r\nNågon vikt måste rimligen också läggas vid\r\nsamhällets behov av personal inom utbildning,\r\nvård, rättsväsen, etc. En speciell aspekt utgör här\r\nde mindre och medelstora högskolorna och därmed\r\ntillgängligheten i olika delar av landet. Jag skall\r\nbara peka på den problematiken och lämna den tills\r\nvidare, eftersom tiden rinner i väg.</pre><pre>Utskottet finner, mot bakgrund av att nytt\r\nanslagssystem skall införas i från 1993/94, ingen\r\nanledning att biträda det här motionsyrkandet.</pre><pre>I reservation 12, som några har varit inne på, vill\r\nman ha mer medel för internationalisering, men där\r\nnämns inga summor och ingen tidpunkt. Det borde\r\nannars ha varit lätt att komma med preciserade\r\nförslag, så att man hade haft något konkret att ta\r\nställning till. Jag kan möjligen förstå att speciellt\r\nfolkpartisterna i utskottet hade svårt att av sin\r\npartiledning få mer pengar till dimensionering och\r\ndärför drar sig för att efter så kort tid komma med\r\nytterligare anslagsyrkanden i mer konkret form.</pre><pre>Reservation 13 innehåller ju fyra propåer som alla\r\nrör forskning. Alla de här propåerna är ju\r\nvällovliga, men de är kostsamma. Några\r\npreciseringar finns inte här heller. Därför är det\r\nsvårt att veta någonting om vilken volym och takt\r\noch därmed kostnadernas fördelning i tiden. Vi\r\nbehandlade den här forskningspolitiska\r\npropositionen i kammaren den 8 juni 1990. Då tog\r\nvi ställning till forskningspolitiken för tre år framåt.\r\nDet har inte, enligt min mening, inträffat någonting\r\nsom är av sådan vikt att det gör det motiverat att ta\r\nupp besluten från juni 1990 till omprövning. Det får\r\ni vanlig ordning göras inför nästa treårsperiod, dvs.\r\nvåren 1993.</pre><pre>Med det anförda ber jag att få yrka bifall till\r\nhemställan i utbildningsutskottets betänkande 21\r\npå samtliga punkter.</pre><pre>Anf. 176 BIRGER HAGÅRD (m) replik:</pre><pre>Herr talman! Jag skall gärna försöka svara Lars\r\nGustafsson på de punkter som han har tagit upp,\r\neller i varje fall några av dem.</pre><pre>Först vill jag erinra om att, som Lars Gustafsson väl\r\nkänner till, det har varit minst sagt litet stökigt i\r\nutskottet. Vi har fått ett antal propositioner som\r\nhar behandlat olika frågor när det gäller\r\ndimensionering etc. Detta har också bidragit till att\r\nvi inte har något yrkande när det gäller t.ex.\r\nutrustningen och de 500 miljoner som Lars\r\nGustafsson tog upp. Det har vi behandlat i ett annat\r\nsammanhang.</pre><pre>Det gäller också internationaliseringen. Där har\r\nsummor varit anslagna, och dessa har då avvisats.\r\nNär det gäller forskningen ville vi lägga på, vill jag\r\nminnas att det var, 20 milj.kr. ytterligare till\r\nomvandling av utbildningsbidrag till\r\ndoktorandtjänster.</pre><pre>Detsamma gäller också i dimensioneringen här.\r\nDet här togs upp först i det gemensamma program\r\nsom utformades av folkpartiet liberalerna och\r\nmoderata samlingspartiet. Där hade vi att utgå\r\nifrån det faktiska läget som existerade. Då hade\r\nutbildningsutskottet ännu inte fattat något beslut\r\nom att lägga på de här platserna. Det är sådant som\r\nsker under processens gång. Det är i och för sig\r\nriktigt, som Lars Gustafsson säger, att det återstår\r\n5 000--6 000 platser för att man skall komma upp i\r\ndessa 18 000 platser. Det bör inte vara alldeles\r\nomöjligt att göra det.</pre><pre>När det sedan gäller själva konstruktionen vill jag\r\nbara erinra om att tanken är att staten skjuter till en\r\ngrundplåt genom att sälja ut företag, slakta\r\nlöntagarfonder eller vad man nu gör. Staten skjuter\r\ntill den här grundplåten, och avkastningen bör\r\nkunna täcka den centrala administrationen, har vi\r\nsagt, för universitetet eller högskolan och dessutom\r\nen del av den nuvarande fakultetsanslagen. I övrigt\r\nmåste naturligtvis staten stå som en beställare. Det\r\när riktigt att staten måste se till att det finns lärare,\r\nläkare och vad det nu kan vara fråga om. Staten\r\nkommer då att vara beställare i de här\r\nsammanhangen. Universiteten och högskolorna\r\nhar då att utföra det här och ta betalt för det i vanlig\r\nordning. Så till vida är det naturligtvis helt riktigt\r\natt universiteten och högskolorna kommer att vara\r\nberoende av fonderna, av beställarna. Där kommer\r\ndet naturligtvis inte att kunna vara någon\r\nfullständig frihet. Det centrala är ju här att staten\r\nså litet som möjligt lägger sig i de olika detaljerna,\r\natt man lämnar åt de olika universiteten och\r\nhögskolorna att själva utforma sina regler och att\r\nsjälva utforma sina profiler på olika områden.</pre><pre>På det här sättet kan kvaliteten också förbättras.\r\nHur stort kapitalet bör vara. Ja, det är självfallet,\r\ndet förstår också Lars Gustafsson. Det är sådant\r\nsom inte låter sig besvaras här. Men nog är både\r\nlöntagarfonder och statsägda företag av en sådan\r\nstorleksordning att en utförsäljning skulle kunna ge\r\nett hyggligt kapital i botten.</pre><pre>Jag får nöja mig med att besvara de här frågorna\r\noch säga att det naturligtvis skulle ha varit\r\nintressant att kunna ha en större debatt om det. Om\r\ndet blir oklarhet i fortsättningen kan vi väl alltid få\r\nLars Gustafsson som konsult när vi skall utforma\r\ndet nya programmet.</pre><pre>Anf. 177 LARS LEIJONBORG (fp) replik:</pre><pre>Herr talman! Vi har fört fram ett par -- i varje fall\r\nför svensk utbildningsdebatt -- ganska nya idéer i\r\nvårt program och i vår motion. Jag noterade att\r\nLars Gustafsson sade att det var spännande idéer.\r\nDärefter ställde han ett antal frågor, varav flera\r\nnaturligtvis är relevanta. Det går inte att i detalj\r\nbesvara dessa frågor, för det behövs ett\r\nidéutvecklingsarbete på detta område.</pre><pre>Det krävs en politisk vilja för att man skall kunna\r\ngenomföra den här operationen, men tanken\r\nbakom den är att man efteråt skall ha en högre grad\r\nav autonomi än man för närvarande har. Självfallet\r\när detta en gradfråga, som kan konkretiseras\r\nungefär så här: Har handelshögskolan i Stockholm\r\nen större frihet gentemot statsmakterna än vad\r\nStockholms universitet har? Jag tror att det är så,\r\nmen detta är inte svart eller vitt, utan det är just en\r\ngradfråga. Jag tycker att det är angeläget att sträva\r\nefter ett större oberoende gentemot statsmakterna.</pre><pre>Som Lars Gustafsson nämnde har vi i en annan\r\nreservation fört fram en idé som innebär att man\r\nskulle pröva ett system där studenternas val mera\r\ndirekt får genomslag för resursfördelningen -- det\r\nsom på modern svenska kallas för ett voucher-\r\nsyfrån. Inte heller detta system skiljer sig i grunden\r\nför det system som vi i dag har. Nu slår studenternas\r\nvilja förhoppningsvis på sikt igenom vid\r\nanslagsfördelningen genom en politisk process.\r\nMed ett voucher-system skulle detta ske snabbare.</pre><pre>Att göra universiteten och högskolorna mera\r\nberoende av studenternas val skulle framtvinga ett\r\nökat intresse ute på enheterna för kvalitet i\r\nutbildningen. Det skulle ganska snabbt sprida sig\r\nbland studenterna vilken utbildning som är bra i\r\nGöteborg och vilken som är bra i Umeå.\r\nStudenternas val skulle innebära en form av\r\nröstning. De enheter som valdes bort skulle ganska\r\nsnabbt tvingas att höja sin kvalitet.</pre><pre>Anf. 178 LARS GUSTAFSSON (s) replik:</pre><pre>Herr talman! Birger Hagård anser att det centrala\r\när att staten inte skall lägga sig i detaljer. Då kan\r\nman fråga sig om det är någonting specifikt för den\r\nstiftelseform som ni förespråkar. Om man ser till de\r\ntankegångar som har förts fram i\r\nkompletteringspropositionen, där man skissar på\r\nen ny organisation för högskolan, framgår det\r\nganska tydligt att även den reformeringen leder till\r\natt staten kommer att lägga sig i mycket mindre i\r\nfortsättningen när det gäller detaljer. Det kommer\r\nalltså att bli en ökad grad av autonomi inom\r\nhögskolan.</pre><pre>Er stiftelsetanke leder inte särskilt mycket längre\r\nän vad en normal reformering av det nuvarande\r\nsystemet gör. Det återstår för er att bevisa\r\nmotsatsen.</pre><pre>Lars Leijonborg sade att detta är en gradfråga. Det\r\när efter operationen som det skall bli en högre grad\r\nav självständighet för högskolorna. Detta\r\nresonemang kan man möta på samma sätt, dvs.\r\ngenom att hänvisa till de förslag som har aviserats\r\nom att högskolorna skall ges större självständighet\r\nnär det gäller att operera. Det gäller både\r\nbeträffande anslagrn och beträffande själva\r\nstyrsystemet. Den uppsättning organ som finns\r\nskall de också få större frihet att bestämma själva.\r\nJag tycker därför att detta är tillgodosett även inom\r\nden nuvarande ramen för reformer.</pre><pre>Birger Hagård kunde inte säga något om storlekar\r\nm.m. Eftersom jag inte fick något svar från Lars\r\nLeijonborg och Birger Hagård på den punkten\r\nskulle jag kunna ta upp ett resonemang om detta.\r\nMen tyvärr är timmen så sen. Det kan ändå vara\r\nintressant att veta att kostnaderna för de sex\r\nuniversiteten och de tre fackhögskolorna när det\r\ngäller fakultetsanslagen och den centrala\r\nadministrationen är ungefär 4 miljarder. För att\r\nklara kostnaderna för dessa nio enheter har vi\r\nsamma reala avkastningskrav som\r\nlöntagarfonderna, dvs. 3 % av nuvärdet av\r\nförvaltade medel. Det skulle då fordras ett kapital i\r\nstorleksordningen 130 miljarder. Och\r\nlöntagarfonderna lär inte ha mer samlade\r\nmarknadsvärderade tillgångar än ca 19--20\r\nmiljarder. Där ser man något av spännvidden. Om\r\nman sedan vet att statsbudgeten för 1991/92\r\nomsluter 450 miljarder har man några\r\nreferenspunkter att sätta in för att försöka bedöma\r\nden här skissen som ni har. Då får man ett hum om\r\nvilken storleksordning det egentligen är fråga om.</pre><pre>Det är inte trovärdigt att när man kommer upp i\r\nsådana summor, tro att storlekar av detta slag kan\r\nhanteras oberoende av den politiska viljan. Det är\r\nalldeles för stora summor för detta som vi rör oss\r\nmed. Och relationer mellan varifrån ni kan ta\r\npengar och vad som behövs, tycker jag inte heller\r\npekar på att det här är särskilt realistiskt,\r\nåtminstone inte i den tappning som ni nu har gett\r\ndet här förslaget.</pre><pre>Anf. 179 BIRGER HAGÅRD (m) replik:</pre><pre>Herr talman! Det är alldeles givet att hela denna\r\nskiss måste utformas ytterligare. Men redan nu\r\nförvaltar ju universiteten och vissa fackhögskolor\r\nstora summor. Jag tänker på Uppsala\r\nuniversitetet,som torde ha fasta tillgångar på\r\nungefär en miljard kronor. Och jag vill minnas att\r\nKarolinska har tillgångar på ungefär 600 miljoner.\r\nDe andra universiteten har också åtskilliga sådana\r\ntillgångar. Detta tillsammans med det som\r\nnaturligtvis riksdagen får betala för den utbildning\r\nsom man beställer, för den forskning som man vill\r\nskall utföras, etc., borde i och för sig förslå.</pre><pre>Men det centrala är att de olika universiteten och\r\nhögskolorna genom ett sådant förslag blir\r\nsjälvständigare och får möjlighet att profilera sig,\r\noch det blir sannolikt en bättre kvalitet. Det är\r\nroligt att Lars Gustafsson tycker att idén är\r\nintressant och att han inte alls ställer sig främmande\r\ntill att pröva detta. Det gör att jag väl får sluta detta\r\ninlägg med att upprepa vad jag sade om att det är\r\nmöjligt att Lars Gustafsson kan göra stora insatser\r\nsom konsult när vi utformar ett nytt universitets-\r\noch högskoleprogram i Sverige.</pre><pre></pre><pre>Anf. 180 LARS LEIJONBORG (fp) replik:</pre><pre>Herr talman! Lars Gustafssons uträkning hade väl\r\nändå några brister. Först och främst är det i varje\r\nfall inte folkpartiet liberalernas tanke att man\r\nmåste överföra alla universitet och\r\nforskningshögskolor till stiftelseform omedelbart,\r\nutan tvärtom står det i detta program att det\r\nhandlar om några av dem.</pre><pre>Jag tycker inte att man skall ta hela\r\nfakultetsanslaget, eftersom det är ganska viktigt att\r\nvi har kvar det som väldigt mycket har varit svenskt\r\nuniversitetsväsendes kännemärke, nämligen att\r\nforskningsenheter har fått lov att konkurrera om\r\nforskningsanslagen. Grunddragen i\r\nforskningsfinansieringssystemet kan alltså\r\nbibehållas. Men för att öka oberoendet har vi sagt\r\natt en del av fakultetsanslagen kan ersättas med\r\navkastningen av ett stiftelsekapital. Men det\r\nhandlar inte om den storleksordning som Lars\r\nGustafsson här talade om.</pre><pre>Det regeringen kom med i\r\nkompletteringspropositionen -- minskningen av\r\nUHÄ, uppbrytningen av linjesystemet,\r\ndecentraliseringen när det gäller inrättande av\r\nprofessurer, och en hel del annat -- är saker som vi\r\nunder årens lopp har fört fram. Därför kan jag tala\r\nmed ett visst självförtroende när jag säger att jag\r\ntror att de idéer som vi har fört fram i den motionen\r\noch i det gemensamma programmet kommer att\r\nfinnas med i den utbildningspolitiska debatten ett\r\ntag och i en eller annan form materialiseras i form\r\nav samhällsförändringar, kanske förr än vi anar. I\r\ndetaljer finns det, som jag sade, säkert anledning\r\natt fundera.</pre><pre>Som Lars Gustafsson också var inne på är den\r\nnuvarande regeringens ambition numera också att\r\nöka högskolornas självständighet. Vi tror bara att\r\nvi har hittat en bättre form för detta än vad\r\nregeringen har gjort i\r\nkompletteringspropositionen.</pre><pre>Anf. 181 LARS GUSTAFSSON (s) replik:</pre><pre>Herr talman! Då detta mänskligt att döma är mitt\r\nsista inlägg från riksdagens talarstol vill jag först\r\ntacka alla meddebattörer här i dag och i tidigare\r\ndebatter för ett i huvudsak hyggligt meningsutbyte.\r\nJag tackar också för alla erkännsamma ord som har\r\nyttrats nu och tidigare.</pre><pre>Jag har inte hört till de mera talträngda i denna\r\nkammare och således inte tagit upp alltför mycket\r\ntid. Det har andra gjort. Min håg och läggning har\r\nmera stått till de små sammanhangen -- utskott,\r\nutredningar, utskottsgrupp, informella\r\növerläggningar och samtal. Jag tror mig ha gjort\r\nstörre nytta där än genom frekventa inlägg här i\r\nkammaren.</pre><pre>Det förhållningssättet ger inte särskilt mycket\r\nutdelning i statistiska sammanhang, vari det lätt\r\nmätbara alltid totalt dominerar.</pre><pre>Jag fick i min hand vid förra riksmötets avslutning\r\nett konvolut med titeln Sagt och gjort och med mitt\r\nnamn under. När jag slog upp dokumentet fann jag\r\nföljande:</pre><pre>1 motion med mig som första namn</pre><pre>2 yttranden i kammaren</pre><pre>Det såg onekligen litet tomt ut på A4-sidan, och jag\r\ntänkte: Det här är alltså allt jag har sagt och gjort.\r\nDet var inte mycket. Jag erinrade mig då alla\r\nsammanträden i ordförandestolen i\r\nutbildningsutskottet, alla överläggningar och alla\r\nsamtal jag deltagit i under året. Jag kunde inte låta\r\nbli att skratta åt konvolutets etikett Sagt och gjort.\r\nDet är mycket som inte fångas i sådana kvantitativa\r\nsammanställningar.</pre><pre>Jag har inte heller känt mycket för att uppträda i\r\nmassmedia -- det är kanske fel av en politiker -- med\r\nderas inriktning på det udda och sensationella.</pre><pre>På tal om massmedia erinrar jag mig ett\r\nlunchsamtal från 1972 med Expressens\r\nchefredaktör Per Wrigstad om pressens behandling\r\nav riksdagen. Jag ställde frågan till Wrigstad varför\r\nExpressen aldrig kunde behandla riksdagens\r\nvardagsarbete, t.ex. i utskotten. Han svarade då att\r\ndet inte var någon nyhet. Jag replikerade att det\r\nskulle vara den verkliga nyheten om Expressen för\r\nen gångs skull behandlade riksdagens vardag. Han\r\nblev svaret skyldig.</pre><pre>Massmediernas förakt för vardagsarbetet gäller\r\nförresten inte bara riksdagen. Detsamma gäller\r\nkommuner, landsting, föreningsliv, folkrörelser\r\noch hela närings- och arbetslivet. Den vanliga\r\nvardagen reflekteras sällan i massmedia.</pre><pre>För att kontra Björn Samuelsson: En dikt av\r\nWerner Aspenström kan lämpligen illustrera mina\r\nkänslor härvidlag. Den heter Ikaros och gossen\r\nGråsten.</pre><pre>Efter att ha läst 73 (förträffliga) dikter om Ikaros\r\nönskar jag lägga ett ord för hans lantlige kusen,\r\ngossen Gråsten, kvarlämnad på ängen. Jag talar\r\nockså på en grästuvas vägnar som åtnjuter skugga\r\noch vindskydd.</pre><pre>Efter att ha läst 73 dikter om flykt och vingar önskar\r\njag frambära min hyllning till fotsulan, den\r\nnedåtvända själen, konsten att stanna och att äga\r\ntyngd -- såsom gossen Gråsten eller hans syster,\r\nhemmadottern fröken Granbuske, som glanslöst\r\nmen evigt grönskar.</pre><pre>(Applåder)</pre><pre>Överläggningen var härmed avslutad.</pre><pre>(Beslut skulle fattas den 13 juni.)</pre><pre>13 § Omställning och minskning av den statliga\r\nadministrationen</pre><pre>Föredrogs</pre><pre>finansutskottets betänkande</pre><pre>1990/91:FiU37 Omställning och minskning av den\r\nstatliga administrationen (prop. 1990/91:150\r\ndelvis).</pre><pre>Anf. 182 RUNE RYDÉN (m):</pre><pre>Herr talman! Vi moderater stödjer naturligtvis alla\r\nde reservationer till betänkandet som vi\r\nundertecknat. För tids vinnande skall jag inskränka\r\nmitt yrkande och mina synpunkter till att endast\r\nomfatta reservation 1, trots att det finns mycket att\r\nsäga om regeringens förslag om omställning och\r\nminskning av den statliga administrationen.</pre><pre>Propositionen ger t.ex. endast svaga direktiv om\r\nhur neddragningen skall ske. Vi reservanter anser\r\ndäremot att omställnings- och effektivitetsarbetet i\r\nden statliga administrationen bör bedrivas\r\nlångsiktigt och målmedvetet. Vi anser också att det\r\nskall vara ett väsentligt inslag i den ordinarie\r\nbudgetprocessen. Regeringen borde också ha\r\npresenterat en mer genomtänkt strategi för\r\nuppbyggnaden av de olika myndigheternas\r\nregionala organisation. Det har tyvärr inte heller\r\nskett.</pre><pre>Anf. 183 LARS DE GEER (fp):</pre><pre>Herr talman! Denna proposition har egentligen ett\r\nstort fel: den kommer sju eller åtta år för sent. Ute\r\ni industrin är ju personalbesparande\r\norganisationsgenomgångar en nödvändighet med\r\njämna mellanrum. Parkinssons lag leder annars\r\nofelbart till att stora organisationer arbetar med för\r\nmycket personal. Den i dag aktuella propositionen\r\ninnebär egentligen blott att den statliga\r\nadministrationen utsätts för det rationaliseringens\r\nstålbad som industriella organisationer\r\nrutinmässigt genomgår.</pre><pre>Från oppositionens sida har detta länge efterlysts,\r\noch det är glädjande att det nu äntligen händer\r\nnågot. De föreliggande reservationerna avser\r\nantingen önskemål om förtydliganden eller om\r\npåskyndande åtgärder. För att spara kammarens tid\r\nvill jag i likhet med Rune Rydén yrka bifall till\r\nreservation 1.</pre><pre>Herr talman! Eftersom detta är mitt sista anförande\r\ni riksdagen ber jag få tacka finansutskottets\r\nnärvarande medlemmar för trevliga debatter under\r\nde gångna sex åren. Vi har visserligen haft\r\nmeningsskiljaktigheter, men jag tycker att vi har\r\navhandlat dem på ett kamratligt och trevligt sätt i\r\nen trevlig debatt.</pre><pre>Anf. 184 IVAR FRANZÉN (c):</pre><pre>Herr talman! Det som behandlas i finansutskottets\r\nbetänkande 37 om omställning och minskning av\r\nden statliga administrationen är en stor och viktig\r\nfråga. Den skulle vara mycket väl värd en ingående\r\ndebatt. Man skulle kunna diskutera t.ex. hur detta\r\nskulle kunna ske; hur byråkratin minskar samtidigt\r\nsom valfrihet och möjlighet till personlig påverkan\r\nökar.</pre><pre>Minskningen skulle också kunna innebära en\r\nutveckling. Alla vet ju att utveckling kräver\r\nförändringar. Den goda utvecklingen kräver de\r\nrätta förändringarna. För att finna de rätta\r\nförändringarna krävs det en mycket ingående\r\nanalys och en mycket god vilja till konstruktivt\r\nsamarbete. Det återstår mycket arbete innan vi når\r\nfram till dessa kunskaper, och oppositionen ger ju\r\ninga fullständiga förslag om detta.</pre><pre>Eftersom morgonsolen nu strax tittar in genom\r\nfönstren skall jag inte förlänga kammardebatten.\r\nJag begränsar mig därför till att yrka bifall till\r\nreservation 2, men centern står självklart bakom\r\nalla reservationer som vi deltagit i.</pre><pre>Anf. 185 CARL FRICK (mp):</pre><pre>Herr talman! Inte heller jag skall förlänga\r\ndebatten, utan jag vill bara yrka bifall till\r\nreservation 4. Naturligtvis står vi bakom alla andra\r\nreservationer som vi har fogat till betänkandet.</pre><pre>Detta är en stor och viktig fråga, särskilt med tanke\r\npå den situation vi befinner oss i i dag, med ständigt\r\nökande budgetunderskott och en mängd andra\r\nproblem i samhället. Frågan hade därför varit värd\r\nen lång diskussion, men jag avstår.</pre><pre>Anf. 186 PER OLOF HÅKANSSON (s):</pre><pre>Herr talman! Kl. 01.40 känner man stark sympati\r\nför det från talmansbordet vid olika tillfällen\r\nframförda önskemålet om korta inlägg. Jag skall\r\ndärför bara med hänvisning till vad som är skrivet i\r\nfinansutskottets betänkande be att få yrka bifall till\r\nhemställan i det samma.</pre><pre>Med anledning av att Lars De Geer enligt egen\r\nutsago i dag uppträder i kammaren för sista gången\r\nvill jag dessutom till honom rikta ett varmt tack för\r\ndet sätt på vilket vi gemensamt har kunnat\r\ngenomföra arbetet på finansutskottet.</pre><pre>Överläggningen var härmed avslutad.</pre><pre>(Beslut skulle fattas den 13 juni.)</pre><pre>14 § Statliga betalningar och postgirot</pre><pre>Föredrogs</pre><pre>finansutskottets betänkande</pre><pre>1990/91:FiU34 statliga betalningar och postgirot\r\n(prop. 1990/91:150 delvis).</pre><pre>Anf. 187 LARS TOBISSON (m):</pre><pre>Herr talman! Frågan om betalningar till och från\r\nstaten är en gammal långkörare här i riksdagen.\r\nDen första moderata kommittémotionen väcktes\r\ndirekt efter den socialdemokratiska återkomsten\r\ntill regeringsmakten vid 1982/83 års riksmöte.\r\nFinansutskottets socialistiska majoritet har sedan\r\ndess genom åren bjudit ett segt motstånd. Men steg\r\nför steg har den tvingats till reträtt, och nu har\r\nåtskilliga av de ursprungliga kraven tillgodosetts.</pre><pre>De statliga betalningarna är bara ett bland många\r\nexempel på hur regeringen tvingats överge ett\r\nmotstånd i det egna partiet och göra\r\nmarknadsekonomiskt betingade eftergifter. Det\r\nräcker att påminna om avregleringen av kredit- och\r\nvalutapolitiken, sänkningen av marginalskatterna,\r\nansökan om medlemskap i EG, den sänkta\r\nkompensationsnivån inom sjukförsäkringen,\r\nÖresundsbron och införandet av reklam-TV.</pre><pre>Alldeles färska företeelser av samma slag är\r\nkronans anknytning till ecun samt beslutet att\r\navmonoplisera och bolagisera byggnadsstyrelsen. I\r\nde sistnämnda fallen blev regeringens kapitulation\r\nför de moderata kraven lika plötslig som den var\r\nfullständig. Beträffande byggnadsstyrelsen har\r\nkammaren för bara drygt en månad sedan på den\r\nsocialistiska utskottsmajoritetens förslag avslagit\r\njust de förändringar som ett enhälligt utskott nu\r\nrekommenderar kammaren att i dag -- fast möjligen\r\nefter några timmars sömn -- anta.</pre><pre>I fråga om de statliga betalningarna hade utskottets\r\nsocialdemokrater dock den goda smaken att skjuta\r\npå ärendets behandling till dess att regeringens\r\nreformförslag presenterades i\r\nkompletteringspropositionen. Vad som där förslogs\r\ninnebar ingen fullständig framgång för de moderata\r\nmotionsyrkandena. Men den viktigaste punkten\r\nhar blivit tillgodosedd, nämligen förslaget att\r\növerskjutande skatt skall kunna överföras direkt till\r\nkonto i bank. Det är för mig en gåta att\r\nsocialdemokraterna så länge har kunnat motstå de\r\nsakligt starkt grundade krav som vi moderater med\r\nstöd av bl.a. brottsförebyggande rådet och\r\nriksrevisionsverket under många år har framfört.</pre><pre>Men flera punkter kvarstår att förverkliga, innan\r\nvalfrihet råder mellan post och bank vid betalningar\r\ntill och från staten. Hit hör bl.a. inbetalningar av\r\nmervärdeskatt och punktskatter, vilka enligt\r\nregeringens och utskottsmajoritetens mening även\r\nfortsättningsvis bara skall kunna göras via posten.</pre><pre>Som framgår av den för moderater och folkpartister\r\ngemensamma reservation 1, till vilken jag yrkar\r\nbifall, är det angeläget att staten medverkar till att\r\nskapa rationella, billiga och bekväma\r\nbetalningsrutiner i samhället. En väsentlig\r\nförutsättning för detta är att fri konkurrens\r\nkommer till stånd mellan olika institutioner och\r\nbetalningsformer. Detta kan uppnås genom en\r\nupphandling hos olika betalningsförmedlare på\r\nsamma villkor som i övrigt gäller inom\r\nstatsförvaltningen, dvs. i enlighet med\r\nupphandlingsförordningens krav på\r\naffärsmässighet. Ett område där det framstår som\r\nangeläget är utbetalningen av löner och pensioner.\r\nFörst när postgirots och Nordbankens gynnade\r\nställning vid statliga betalningar har upphävts, kan\r\ndet, enligt min mening, bli tal om att göra de\r\neftergifter som nu föreslås i form av rätt till\r\nräntegottgörelse och övertrassering på\r\npostgirokonto.</pre><pre>Herr talman! Det återstår således mycket att göra\r\npå detta område innan full frihet råder för\r\nallmänheten och myndigheterna att välja mellan\r\npostgirot och bankerna som betalningsförmedlare.\r\nMen regeringen har anvisat fortsatt\r\nutredningsarbete med sikte på ytterligare\r\nförändringar. Oavsett vad som händer i höstens val\r\nlovar jag att vi moderater i en eller annan form\r\nkommer att återkomma med förslag till avreglering\r\npå detta område.</pre><pre>Anf. 188 LISBET CALNER (s):</pre><pre>Herr talman! Efter lång dags färd mot natt -- jag\r\nhar räknat att färden har varat i snart 16 timmar --\r\när jag ändå glad över att kunna konstatera att det\r\när så pass många av kammarens ledamöter som är\r\nintresserade av finansutskottets betänkande om det\r\nstatliga betalningarna.</pre><pre>Under de sex år som jag har suttit i finansutskottet\r\nhar vi diskuterat denna verksamhet minst en gång\r\nom året.</pre><pre>Under lika lång tid och förmodligen längre, som jag\r\nkunde förstå av Lars Tobisson, har utskottets\r\nmajoritet lyckats avvärja beslut som -- om förslag\r\nfrån moderaterna och folkpartiet liberalerna hade\r\nvunnit gehör -- skulle ha inneburit att postens\r\nförnämliga service över hela landet skulle ha\r\nförsämrats. Jag tänker då på den\r\nbetalningsförmedling som postgirot utför åt staten\r\noch som genererar medel för att bekosta den\r\nrikstäckande servicen.</pre><pre>Utskottets krav är att betalningarna skall ske på ett\r\nför allmänheten och näringslivet rationellt sätt.\r\nDetta har förresten fastslagits av riksmötet.</pre><pre>Det innebär självklart att förändringar måste ske\r\nmed tiden. Vi har fattat beslut i riksdagen att dessa\r\nförändringar skall vara av sådan natur att de kan\r\ngenomföras utan att betydande konsekvenser för\r\npostens ekonomi uppstår.</pre><pre>Vår bedömning är att de förändringar som nu\r\nföreslås i den reviderade finansplanen står väl i\r\nsamklang med dessa krav.</pre><pre>I finansutskottets betänkande 34 tillstyrker vi att\r\növerskjutande skatt kan betalas in på såväl bank-\r\nsom postgiro. Detsamma kommer att gälla för\r\ncentrala studiestödsnämndens betalningar, för\r\njordbruksverket och boverket. För att balansera\r\ndet bortfall av intäkter som blir följden av dessa\r\nförändringarna tillstyrker utskottets majoritet\r\nockså att postgirot ges rätt att fritt sätta ränta på\r\njuridiska personers postgirokonton och att lämna\r\nkortfristig kredit på upp till 30 dagar.</pre><pre>Lars Tobisson har redogjort för de olika\r\nreservationerna. Jag vill bara göra den\r\nkommentaren att där är vi inte överens utom på en\r\npunkt. I en reservation säger nämligen\r\nmoderaterna och folkpartisterna att det är\r\ntillfredsställande att konsekvenserna av olika\r\nalternativ närmare belyses och att posten skall få\r\nersättning för den rikstäckande service som vi\r\nkräver att den skall ge. Hittills har moderaternas\r\noch folkpartiets förslag bara varit att de skall ske\r\n''på annat sätt'' än nu. Tills dess man gjort en bättre\r\nprecisering och konkretisering av hur vi skall lösa\r\nden frågan, är det nog ändå riktigt att vi belyser där\r\nhär alternativen och har litet mer fantasi än att vi\r\nbara säger att det skall ske ''på annat sätt''.</pre><pre>Jag tänker fortsätta med en annan sak som har\r\nblivit en följetong. Jag läser med stort intresse\r\nbankgirots årsredovisning för år 1990 med\r\nanledning av Lars Tobissons påstående att det inte\r\ngår att betala skatt på banken. Jag har försökt\r\nförklara detta år efter år, och jag har läst i\r\nbankgirots egen skrift. Jag tänker citera den även\r\nnu:</pre><pre>''Alla typer av skatt kan betalas i Bankernas\r\nSkattegiro. Betalaren behöver bara lämna in ett\r\nbetalningsuppdrag i sin bank. Bankerna ansvarar\r\nsedan för att skatterna betalas i rätt tid.</pre><pre>För betalaren är det lätt och bekvämt och ger\r\ndessutom räntevinster eftersom pengarna inte dras\r\nfrån kontot förrän dagen efter förfallodagen.''</pre><pre>När det gäller frågan om konkurrensen och\r\nbankgirots deltagande i de statliga betalningarna\r\nkonstaterar man i samma skrift:</pre><pre>''Bankgirot har kommit att spela en allt viktigare\r\nroll också i den statliga sektorns\r\nbetalningsförmedling.''</pre><pre>Den kommer att spela en ännu större roll när vi i\r\nmorgon har voterat om finansutskottets\r\nbetänkande nr 34. Jag yrkar bifall till utskottets\r\nhemställan och avslag på de fyra reservationerna.</pre><pre>Överläggningen var härmed avslutad.</pre><pre>(Beslut skulle fattas den 13 juni.)</pre><pre>15 § Bordläggning</pre><pre>Anmäldes och bordlades</pre><pre>Proposition</pre><pre>1990/91:199 Förbud mot vissa dopningsmedel</pre><pre>Utbildningsutskottets betänkande</pre><pre>1990/91:UbU22 Ändring av anslagsbeloppet till\r\nLokala och individuella linjer samt fristående\r\nkurser</pre><pre>Näringsutskottets betänkanden</pre><pre>1990/91:NU39 Postens bankverksamhet</pre><pre>1990/91:NU42 Uppskov med behandlingen av vissa\r\närenden</pre><pre>16 § Meddelande om NU39 och NU42</pre><pre>Anf. 189 ANDRE VICE TALMANNEN:</pre><pre>Efter samråd med näringsutskottets presidium vill\r\njag meddela att jag i morgon kommer att föreslå att\r\nnäringsutskottets betänkanden NU39 och NU42\r\nskall avgöras efter endast en bordläggning.</pre><pre>17 § Kammaren åtskildes kl. 1.50.</pre><pre>Förhandlingarna leddes</pre><pre>av andre vice talmannen från sammanträdets\r\nbörjan t.o.m. 4 § anf. 4 (delvis),</pre><pre>av förste vice talmannen därefter t.o.m. anf. 30\r\n(delvis),</pre><pre>av andre vice talmannen därefter t.o.m. anf. 53\r\n(delvis),</pre><pre>av förste vice talmannen därefter t.o.m. 67 (delvis),</pre><pre>av talmannen därefter t.o.m. ajourneringen kl.\r\n17.50,</pre><pre>av förste vice talmannen därefter t.o.m. 6 § anf. 111\r\n(delvis),</pre><pre>av talmannen därefter t.o.m. voteringen efter anf.\r\n125,</pre><pre>av tredje vice talmannen därefter t.o.m. voteringen\r\nefter anf. 162 och</pre><pre>av andre vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}