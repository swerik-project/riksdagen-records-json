{"dokumentstatus":{"dokument":{"hangar_id":"2349369","dok_id":"GH09104","rm":"1993/94","beteckning":"104","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"104","slutnummer":"0","datum":"1994-05-16 00:00:00","systemdatum":"2005-10-27 13:42:38","publicerad":"1994-05-16 00:00:00","titel":"Riksdagens snabbprotokoll 1993/94:104 Måndagen den 16 maj","subtitel":null,"status":null,"htmlformat":null,"relaterat_id":null,"source":"webbnav","sourceid":"{789CFF15-F63B-4BE1-9CE3-DB96F477A06E}","dokument_url_text":"http://data.riksdagen.se/dokument/GH09104/text","dokument_url_html":"http://data.riksdagen.se/dokument/GH09104","dokumentstatus_url_xml":"http://data.riksdagen.se/dokumentstatus/GH09104","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1993/94:104</div>\r\n<div class=\"sidhuvud_datum\">Måndagen den 16 maj</div>\r\n<div class=\"sidhuvud_klockslag\">Kl. 10.00</div>\r\n<hr class=\"sidhuvud_linje\">\r\n<pre>1 §  Justering av protokoll</pre><pre>Justerades protokollen för den 2, 3, 4 och 5 maj.</pre><pre>2 §  Meddelande om ändrad tid för inlämning av\r\nfrågor</pre><pre>Tredje vice talmannen meddelade att frågor till\r\nfrågestunden tisdagen den 24  maj med anledning\r\nav pingsthelgen skulle lämnas in senast torsdagen\r\nden 19  maj kl. 10.00.</pre><pre>3 §  Svar på interpellation 1993/94:125 om\r\nsäkerhetsrådet</pre><pre>Anf. 1  Utrikesminister MARGARETHA AF\r\nUGGLAS (m):</pre><pre>Herr talman! Ingvar Carlsson har i en interpellation\r\nfrågat statsministern om den svenska regeringens\r\nstrategi för att Sverige skall väljas till medlem av\r\nFörenta nationernas säkerhetsråd för perioden\r\n1995--9196 och vilken roll han själv tänker spela i\r\nden strategin. Interpellationen har överlämnats till\r\nmig för besvarande.</pre><pre>Ett aktivt engagemang i FN utgör ett centralt inslag\r\ni Sveriges utrikes- och säkerhetspolitik. Svenskar\r\ndeltar i FN:s fredsbevarande verksamhet över hela\r\nvärlden. I f.d. Jugoslavien bidrar ca 1 500 svenska\r\nmän och kvinnor till FN-insatser som är synnerligen\r\nviktiga för vår egen och hela Europas säkerhet.</pre><pre>Organisationen har i dag totalt 184 medlemsstater.\r\nNär antalet valbara platser i rådet för trettio år\r\nsedan senast utvidgades fanns 114 FN-stater.\r\nFöljaktligen har konkurrensen vid inval till\r\nsäkerhetsrådet starkt skärpts. För att de icke-\r\npermanenta medlemmarna på ett representativt\r\nsätt skall återspegla organisationens hela\r\nmedlemskrets krävs en geografisk och politisk\r\nspridning. Invalen till rådet styrs därför ofta av\r\nregionala, ekonomiska, kulturella och språkliga\r\nlojaliteter.</pre><pre>Utöver de obligatoriska bidragen är Sverige en av\r\nde största och mest engagerade bidragsgivarna till\r\nhela FN-systemet, liksom en pådrivare för ett\r\nbättre utnyttjande än hittills av FN:s resurser.\r\nMedlemskap i säkerhetsrådet med viss\r\nregelbundenhet utgör ett berättigat nordiskt och\r\näven svenskt krav.</pre><pre>Regeringens avsikt är att försäkra Sverige en plats\r\ni säkerhetsrådet så snart som möjligt. Sverige har\r\nnordiskt stöd för en kandidatur avseende\r\nperioderna 1995--1996 eller 1997--1998. Den\r\nvalgrupp Sverige tillhör, den s.k. VOAS-gruppen,\r\nvästeuropeiska och andra stater, tillsätter för varje\r\nperiod två icke-permanenta platser. Regeringens\r\nsträvan är att inom gruppen uppnå s.k. clean slate,\r\ndvs. att två stater åtnjuter valgruppens enhälliga\r\nstöd. Den svenska strategin i detta hänseende har\r\nvid flera tillfällen redovisats i Utrikesnämnden.</pre><pre>Inför valet i höst för perioden 1995--1996 kvarstår\r\ninom VOAS-gruppen tre väl förankrade\r\nkandidater, nämligen Sverige, Italien och Tyskland.\r\nUtgången av en omröstning mellan dessa tre är\r\nsynnerligen osäker.</pre><pre>Ingående samtal med företrädare för olika VOAS-\r\nstater, däribland några ledande medlemmar av den\r\neuropeiska unionen, har givit anledning till\r\nbedömningen att Sverige har goda utsikter att vinna\r\nett starkt stöd, bl.a. från EU-länderna, för en\r\nkandidatur vid valet 1996. Ett sådant stöd ökar\r\nmöjligheterna att inom VOAS-gruppen\r\nåstadkomma ''clean slate''.</pre><pre>Mot denna bakgrund anser regeringen att Sverige\r\nbör inrikta sig på att med kraft och med brett\r\ninternationellt stöd driva sin kandidatur för valet\r\n1996.</pre><pre>Anf. 2  INGVAR CARLSSON (s):</pre><pre>Herr talman! Jag ber att få tacka utrikesministern\r\nför svaret på min interpellation. Denna\r\ninterpellation ställdes till statsministern den 30\r\nmars och gällde strategin för att vinna stöd för\r\nSveriges kandidatur till FN:s säkerhetsråd och\r\nstatsministerns personliga roll i den strategin.</pre><pre>Jag är, på diplomatspråk, ytterligt förvånad över att\r\nstatsminister Bildt undviker att svara på denna\r\ninterpellation. Jag har verkligen inte besvärat\r\nhonom i onödan. Detta är min första interpellation\r\nunder hela mandatperioden. Frågan gällde ju bl.a.\r\nhans personliga roll i strategin för att vinna platsen\r\ni säkerhetsrådet till Sverige.</pre><pre>Det finns två möjliga förklaringar till\r\nstatsministerns beslut att inte ställa upp. Antingen\r\nhåller sig Carl Bildt åter undan när han riskerar\r\nsvåra frågor och känslig debatt eller så är\r\nförklaringen långt allvarligare: att regeringen Bildt\r\ninte är särskilt intresserad av att Sverige fullföljer\r\nsin aktiva roll inom FN-systemet.</pre><pre>Engagemanget i Förenta nationerna har varit en\r\ngrundpelare för Sveriges utrikes- och\r\nsäkerhetspolitik. Förenta nationerna, oavsett vilka\r\nbrister som finns, står tveklöst i centrum för arbetet\r\nmed att skapa en ordning i världen som präglas av\r\nfolkrätt och gemensamt ansvar. Vi måste föra det\r\narbetet framåt nu efter det kalla krigets slut.</pre><pre>Sverige har engagerat sig hårt för FN från början.\r\nÖsten Undén, Dag Hammarskjöld, Alva Myrdal,\r\nKarin Söder och Olof Palme symboliserar\r\nårtionden av aktivitet och nyskapande. De insåg\r\nFN-engagemangets betydelse också som en del av\r\nvår egen säkerhetspolitik. FN-politiken är central\r\nför Sveriges intressen.</pre><pre>Sverige har deltagit i så gott som alla FN:s\r\nfredsmissioner. Vi har medlat, arbetat för\r\nnedrustning och för de fattigas och förtrycktas rätt.\r\nVi har bidragit till att föra in nya perspektiv som\r\nmiljön och barnens rätt. Vi har varit en ständig\r\nförkämpe för folkrätten. När regeringen Bildt\r\ntillträdde omnämndes i den första\r\nregeringsdeklarationen Förenta nationerna inte\r\nmed ett ord. I stället trumpetade man ut tvetydiga\r\nbudskap om europeisk identitet. Den mest\r\nvälvilliga tolkningen var att regeringen inte förstod\r\nvilken skada den gjorde.</pre><pre>Snart nog kom också betyget från omvärlden. Ett\r\når efter regeringens tillträde förlorade vi\r\nomröstningen om en plats i säkerhetsrådet för åren\r\n1993--1994. Statsministerns kommentar var då att\r\ndet kanske hade varit en för stor börda för Sverige.</pre><pre>Omedelbart därpå, våren 1993, fick vi de nordiska\r\nländernas stöd för en ny kandidatur. Vi\r\nsocialdemokrater har sedan dess i\r\nUtrikesnämnden, offentligt här i riksdagen och i\r\nmedier upprepade gånger efterlyst regeringens\r\nstrategi, utan att någonsin få svar.</pre><pre>I december 1993 kröp det fram att Sverige ändå var\r\nen kandidat. Det annonserades inte utan anmäldes\r\nförsiktigt i en begränsad krets västeuropeiska\r\nländer. Det var ett så halvhjärtat och senkommet\r\nförsök att man i FN sade att det fanns två och en\r\nhalv kandidat till de två västeuropeiska stolarna,\r\nnämligen Tyskland, Italien och halvan som var\r\nSverige.</pre><pre>I den utrikespolitiska debatten den 23 februari fick\r\nPierre Schori närmast dra fram ett motvilligt\r\nerkännande av utrikesministern att vi var\r\nkandidater. Men några insatser för att faktiskt få\r\nstöd redovisades aldrig. Jag fann mig då föranledd\r\natt be statsministern om en redovisning här i\r\nriksdagen. Han har emellertid vägrat att själv\r\nbesvara frågan. Svar från utrikesministern\r\nutlovades till den 2 maj, nästan fem veckor efter att\r\njag lämnat interpellationen. Några dagar\r\ndessförinnan fick jag besked om att svaret hade\r\nblivit uppskjutet, och jag har fått vänta i ytterligare\r\ntvå veckor.</pre><pre>Jag skrev då ett öppet brev till statsministern. Det\r\nbesvarades i en ton och med ett innehåll som jag\r\ndjupt beklagar, eftersom det rör sig om ett försök\r\ntill samtal om säkerhetspolitiken mellan\r\nstatsministern och oppositionsledaren. Där\r\nframkom dock ett budskap: Sveriges kandidatur\r\nvar nu eventuell. Och det är inte längre en eventuell\r\nkandidatur -- det är såvitt jag förstår ingen\r\nkandidatur. Jag vill då fråga utrikesministern om\r\nregeringen tänker samråda med partierna i\r\nUtrikesnämnden innan regeringen fattar ett beslut.</pre><pre>Anf. 3  Utrikesminister MARGARETHA AF\r\nUGGLAS (m):</pre><pre>Herr talman! Jag förstår att Ingvar Carlsson är\r\nbesviken över att han inte möter Carl Bildt här i\r\ndag. Jag vill för min del uttrycka att jag är glad att\r\nfå detta tillfälle att diskutera med Ingvar Carlsson.\r\nDet har inte förunnats mig på detta sätt tidigare, så\r\njag tycker att det är positivt och bra.</pre><pre>Jag får därmed också en möjlighet att mycket klart\r\nredovisa regeringens strategi. Faktum är att jag\r\nflera gånger här i riksdagen har förklarat, efter\r\nupprepade frågor från socialdemokratisk sida, att\r\nregeringens strategi i denna viktiga fråga är att\r\nSverige så snart som möjligt skall ta en plats i FN:s\r\nsäkerhetsråd. I syfte att åstadkomma detta har jag\r\nförsäkrat mig om -- jag gjorde detta på ett mycket\r\ntidigt stadium -- de nordiska utrikesministrarnas\r\nstöd för att Sverige skulle kunna kandidera för både\r\nperioden 1995--1996 och perioden 1997--1998.\r\nDetta har stått klart ända sedan den gången då vi\r\ntyvärr misslyckades med att bli invalda.</pre><pre>Det här har varit mycket viktigt för mig när jag har\r\nfunderat på och lagt upp den riktiga strategin för\r\nSveriges räkning. Det har varit upprepade nordiska\r\nministermöten, och varje gång har vi talat om\r\ndenna fråga. Jag har de nordiska ministrarnas\r\nhelhjärtade stöd. De har aldrig ifrågasatt det\r\nsvenska tänkandet eller den svenska strategin.</pre><pre>Vår strategi har redovisats i Utrikesnämnden ett\r\nantal gånger, bl.a. utförligt den 24 november 1993.\r\nDet kan icke vara okänt för svensk\r\nsocialdemokrati. Det är denna strategi som vi\r\nfullföljer och som även ligger bakom svaret i\r\nkammaren i dag.</pre><pre>När det gäller det faktum att jag lämnar ett sådant\r\nhär svar i kammaren i dag, har det att göra med att\r\nIngvar Carlsson själv önskade få besked från\r\nregeringen. Det är därmed min plikt. Jag har ställt\r\nden frågan till honom själv. Vi har sammanträde i\r\nUtrikesnämnden på fredag, och det är helt naturligt\r\natt en sådan här fråga diskuteras i detalj där. Ingvar\r\nCarlsson har velat få svar i riksdagen, och därför\r\nsvarar jag här.</pre><pre>Jag tycker också att det är ett utomordentligt\r\npositivt besked som jag lämnar, dvs. att Sverige\r\nkommer att satsa helhjärtat på att få en plats i\r\nsäkerhetsrådet 1997--1998. Vi gör den\r\nbedömningen att det är den omgången där vi har de\r\nbästa utsikterna att vinna framgång. Det är för mig\r\ndet väsentliga, Ingvar Carlsson.</pre><pre>Anf. 4  INGVAR CARLSSON (s):</pre><pre>Herr talman! Det är onekligen ett fantastiskt inlägg\r\nsom utrikesministern gör här. För det första säger\r\nhon att det är ett positivt svar som har avlämnats --\r\nsom innebär att vi har gjort två misslyckade försök\r\natt komma in i säkerhetsrådet.</pre><pre>För det andra säger utrikesministern att hon har\r\nredovisat strategin. Det enda regeringen har\r\nredovisat är att man eftersträvar att Sverige om\r\nmöjligt skall bli ett av de två länder som är kvar i\r\nslutomgången. Men strategin för att Sverige skall\r\nvara ett av de två länderna har aldrig redovisats.</pre><pre>Till min stora förvåning har regeringen icke sökt\r\nnågot samråd eller någon samverkan med\r\nsocialdemokratin. Vi har ändå ganska goda\r\nkontakter runt om i världen. Men i avsaknad av\r\ninitiativ från regeringens sida eller önskan om vår\r\nmedverkan har vi naturligtvis inte kunnat göra de\r\ninsatser som hade varit möjliga.</pre><pre>Jag har ställt frågan om Carl Bildts personliga\r\ninsatser, och det var därför som det hade varit\r\nsjälvklart att han skulle ha deltagit i debatten. Men\r\ndet står inte ett ord i interpellationssvaret om vad\r\nSveriges statsminister har gjort som har medverkat\r\ntill detta mycket allvarliga misslyckande.</pre><pre>Herr talman! Varför skall Sverige inte konkurrera\r\nmed Italien? Det är ett land med nyfascister i\r\nregeringen. Det är ett land vars utrikespolitik är\r\nokänd.</pre><pre>Jag läste för någon dag sedan följande på ledarsidan\r\ni den största borgerliga tidningen:</pre><pre>''Italien har just genomgått en unik\r\nregeringsbildning. Nyfascistiska MSI har fått fem\r\nplatser i den regering populisten och\r\nmediamagnaten Silvio Berlusconi bildat.</pre><pre>För första gången under efterkrigstiden får en\r\nvästerländsk demokrati ett fascistiskt parti i\r\nregeringen. -- -- --</pre><pre>Att bekämpa högerextremism och fascism är en av\r\nEU:s huvuduppgifter. EU ställs inför svåra\r\nproblem när nyfascister börjar dyka upp på\r\nministermöten i Bryssel.''</pre><pre>Om detta är en borgerlig uppfattning, dvs. att det\r\när viktigt att förhindra att Italien spelar en felaktig\r\nroll inom EU, är det då inte viktigt att Sverige\r\nställer upp som kandidat för att få platsen i\r\nsäkerhetsrådet? Varför i all sin dar skall vi dra oss\r\nur med svansen mellan benen, ge upp och i stället\r\növerlåta åt Italien att ta denna sits, utan att vi från\r\nsvensk sida gör ett helhjärtat försök att se till att\r\nSverige verkligen blir en medlem i säkerhetsrådet,\r\noch spelar en roll som Sverige traditionellt har haft\r\noch som har inneburit att vi fått både respekt för\r\nvårt land och ett inflytande som vi har anledning att\r\nvara mycket stolta över?</pre><pre>Jag måste säga att jag är djupt besviken över\r\nhandläggningen av denna viktiga fråga, över det\r\nsvar som regeringen har avlämnat och över att\r\nlandets statsminister inte vågar ta debatten och\r\nredovisa sin ståndpunkt.</pre><pre>Anf. 5  Utrikesminister MARGARETHA AF\r\nUGGLAS (m):</pre><pre>Herr talman! Nej, vi har inte gjort två misslyckade\r\nförsök, Ingvar Carlsson. Med Socialdemokraternas\r\nbrist på strategi skulle risken vara att vi gjorde två\r\nmisslyckade försök. Det är icke regeringens\r\nintention och regeringens avsikt. Det är just därför\r\nsom vi menar att det är viktigt att lägga upp en\r\nhållbar strategi och att vi lär oss någonting från\r\nförra gången. Det handlar om ett stort arbete, om\r\natt få ett vidare stöd än vad vi hade den gången, om\r\natt få ett starkt stöd inom just den valgrupp, VOAS-\r\ngruppen, som Sverige tillhör. I allra bästa fall skall\r\nvi arbeta för att få s.k. clean slate.</pre><pre>Ingvar Carlsson säger att det icke har redovisats\r\nnågon strategi. Jag skall med vändande post till\r\nIngvar Carlsson översända Utrikesnämndens\r\nprotokoll från den 24 november. Där kommer han\r\nockså att kunna konstatera att jag -- om jag får hålla\r\nmig till mina egna inlägg -- var mycket besviken\r\növer att det icke presenterades någon alternativ\r\nstrategi från socialdemokratiskt håll. Jag hör klank\r\noch klagan, men jag hör aldrig några alternativa\r\nförslag om hur vi skall gå fram.</pre><pre>Det är trevligt att Ingvar Carlsson nu sträcker ut\r\nden hjälpande handen inför möjligheten att Sverige\r\nskall ta en plats i säkerhetsrådet. Jag avser att hålla\r\nfast den hårt och bestämt när det gäller att vi skall\r\nbli valda till säkerhetsrådet 1997--1998. Självfallet\r\nskall detta vara en nationell ansträngning.</pre><pre>Jag kan också försäkra Ingvar Carlsson att jag\r\ninnan jag avgav detta svar hade talat med\r\nstatsministern, med vice statsministern och med\r\nbiståndsministern och att jag sagt till dem att det är\r\nett hårt arbete som kommer att åvila även dem --\r\ndvs. inte bara utrikesministern -- när det gäller att\r\nse till att vi vinner den här platsen i säkerhetsrådet.</pre><pre>Anf. 6  INGVAR CARLSSON (s):</pre><pre>Herr talman! Utrikesministern vill hävda att det\r\ninte är fråga om två misslyckade försök. Sverige har\r\ntvå gånger anmält kandidatur. Första gången gick\r\ndet fram till omröstning, och vi misslyckades när vi\r\nförlorade mot Nya Zeeland. Andra gången drar vi\r\noss ur innan vi ens har kommit fram till\r\nomröstningen. Det är klart att det är\r\nutomordentligt allvarliga misslyckanden för svensk\r\nutrikespolitik. Det innebär att Sverige håller på att\r\nförlora en position som vi har haft i världen och som\r\nvi har byggt upp under årtionden.</pre><pre>Utrikesministern säger att Socialdemokraterna inte\r\nhar redovisat en alternativ strategi. Jag trodde att\r\ndet var regeringens uppfattning att vi skulle ha en\r\ngemensam strategi. I det som regeringen har\r\nredovisat finns ingenting om hur man skall kunna\r\növertala länder runt om i världen.</pre><pre>Socialdemokraterna sitter tyvärr inte i\r\nregeringsställning. Om vi hade gjort det hade\r\nfrågan skötts på ett helt annat sätt. Jag kan försäkra\r\nutrikesministern att vi då i Förenta nationerna, när\r\ndet gäller Europa och inte minst tredje världen\r\nhade varit aktiva på ett helt annat sätt.</pre><pre>Jag förmodar att det inte är utrikesministern\r\nobekant att jag leder en kommission som arbetar\r\nmed FN:s framtid, där jag praktiskt taget varje\r\nmånad träffar ledande politiker från hela världen.\r\nHade det inte varit intressant för regeringen att på\r\nnågot sätt samråda med mig i den kapaciteten? Inte\r\nens det initiativet har tagits. Jag kan inte uppfatta\r\ndet på något annat sätt än att regeringen i grunden\r\ninte är intresserad.</pre><pre>Det har gjorts halvhjärtade försök, och det belyses\r\nav att statsministern efter förra förlusten sade att\r\ndet kanske hade blivit en för stor börda för oss.\r\nDetta att medverka i säkerhetsrådet ser\r\nstatsministern som en börda. Han är själv inte\r\nberedd att i Sveriges riksdag diskutera denna fråga,\r\noch då måste jag säga att regeringen på den här\r\npunkten grovt missköter svensk utrikespolitik.</pre><pre>Anf. 7  Utrikesminister MARGARETHA AF\r\nUGGLAS (m):</pre><pre>Herr talman! Verkligheten är att vår strävan inom\r\nVOAS-gruppen efter samråd och samsyn, som har\r\ngenomförts genom ett stort antal konsultationer i\r\nolika huvudstäder, har rönt uppskattning och\r\nförståelse. Jag tror i stället att Sverige kan var litet\r\nvägledande när det gäller att reformera\r\nsäkerhetsrådet, utvidga det och få en ny tingens\r\nordning beträffande val till säkerhetsrådet.</pre><pre>Det har rönt uppskattning i huvudstäder i andra\r\nländer att Sverige strävar efter samråd och samsyn,\r\natt vi är beredda att tala med andra länder. Vi har\r\nde nordiska ländernas fulla uppbackning. Jag tror\r\natt vår strategi röner respekt och förståelse. Detta\r\nhar vi möjlighet att visa i valet 1996. Jag hoppas\r\nnaturligtvis på socialdemokratins starka stöd i det\r\narbetet.</pre><pre>Överläggningen var härmed avslutad.</pre><pre>4 §  Svar på interpellation 1993/94:128 om\r\nTaiwan</pre><pre>Anf. 8  Utrikesminister MARGARETHA AF\r\nUGGLAS (m):</pre><pre>Herr talman! Simon Liliedahl har i en interpellation\r\nställt frågan om vilka åtgärder jag är beredd att\r\nvidta för att ge Taiwan diplomatiskt erkännande\r\noch för att förbättra våra relationer med Taiwan.</pre><pre>Sverige har anslutit sig till den internationellt\r\nvedertagna principen att erkänna endast ett Kina\r\noch upprätthåller sedan 1950 diplomatiska\r\nförbindelser med Folkrepubliken Kina. Eftersom\r\nden taiwanesiska statsbildningen, som går under\r\nnamnet Republiken Kina, gör anspråk på att\r\nrepresentera samma territorium och folk som\r\nFolkrepubliken Kina, är det inte möjligt att\r\nerkänna båda statsbildningarna.</pre><pre>Eftersom vi inte erkänt Taiwan och inte upprättat\r\ndiplomatiska förbindelser är det inte möjligt att\r\ninleda mellanstatliga och officiella relationer med\r\nTaiwan.</pre><pre>Det hindrar givetvis inte att Sverige har utvecklat\r\nett omfattande utbyte med Taiwan på en rad\r\nområden, till gagn både för Sverige och för Taiwan.\r\nTaiwan är en snabbt växande ekonomi belägen i en\r\ndynamisk region, och handelsutbytet med Sverige\r\nhar vuxit kraftigt på senare år, jämsides med att\r\nhandeln med Folkrepubliken Kina också ökat.</pre><pre>Som positiv ser vi i Sverige den utveckling mot\r\ndemokrati som ägt rum på Taiwan. Det politiska\r\nlivet har sedan 1989 utvecklats från enpartivälde till\r\nett parlamentariskt flerpartisystem.\r\nInformationsfrihet och opinionsfrihet är i dag i stort\r\nsett garanterade rättigheter. I detta utgör\r\nutvecklingen på Taiwan en positiv kontrast till\r\nsituationen i Folkrepubliken Kina.</pre><pre>Som en följd av våra växande ekonomiska\r\nförbindelser har även det inofficiella besöksutbytet\r\nmed Taiwan ökat. Taiwan har ett\r\nrepresentationskontor i Stockholm, och\r\nExportrådet är representerat med ett kontor i\r\nTaipei. Genom Exportrådet Taipei kanaliseras en\r\nmängd handels- och kontaktfrämjande\r\nverksamheter på kommersiell och icke-officiell\r\nbasis.</pre><pre>Det är ett viktigt intresse för Sverige att slå vakt om\r\nvåra goda handelsförbindelser med Taiwan. Inom\r\nramen för den ett-Kina-politik som Sverige liksom\r\növriga västvärlden iakttar vill vi verka för att stärka\r\noch fördjupa dessa förbindelser.</pre><pre>Vi har från svensk sida också intresse av att Taiwan\r\ninlemmas i världssamfundet, framför allt i\r\norganisationer med anknytning till handel och\r\nekonomi. Vi ser gärna taiwanesisk närvaro i\r\ninternationella organ. I vilka former detta sker är\r\nen sak för de berörda parterna att komma överens\r\nom.</pre><pre>Sedan Folkrepubliken Kina 1971 övertog Kinas\r\nmedlemskap i FN och permanenta plats i\r\nsäkerhetsrådet har Taiwan stått utanför\r\nvärldsorganisationen. Enligt FN:s stadgar upptas\r\nnya medlemmar i organisationen genom beslut i\r\ngeneralförsamlingen efter beredning och på\r\nrekommendation av säkerhetsrådet. I rådet har\r\nsom bekant Kina en vetorätt som man knappast\r\nskulle tveka att utnyttja i detta fall. Ett förslag om\r\natt ge Taiwan ''exceptionell ställning'' i FN fördes\r\nenligt beslut av generalförsamlingen i september\r\n1993 inte upp på dagordningen.</pre><pre>En lösning av Taiwans problem måste bygga på en\r\nuppgörelse mellan Peking och Taipei, som innebär\r\natt Taiwan med omkringliggande öar kan\r\nrepresenteras som självständigt subjekt eller enligt\r\nnågon annan överenskommelse i internationella\r\nforum. Möjligen kan en sådan utveckling komma\r\ntill stånd på lite sikt.</pre><pre>Sverige följer noga utvecklingen och diskussionen i\r\nPeking och Taipei om denna fråga.</pre><pre>Anf. 9  SIMON LILIEDAHL (nyd):</pre><pre>Herr talman! Jag har tidigare tagit upp frågan om\r\natt Sverige skulle kunna medverka till att Taiwan\r\nerkänns som en självständig stat, senast vid den\r\nutrikespolitiska debatten den 23 februari. Jag har\r\näven väckt en motion. Då jag som ersättare\r\nkommer långt ned på talarlistan hade ministrarna\r\nnär jag ställde mina frågor gått hem och lagt sig för\r\nlänge sedan. Därför är jag tacksam att jag i dag får\r\nföra en interpellationsdebatt med utrikesministern,\r\nsom har gett mig ett diplomatiskt välformulerat och\r\ndelvis tänkvärt svar. Men tyvärr är det till intet\r\nförpliktande. Det lilla Sverige skall hålla sig ifrån\r\nstorpolitiken, som skall skötas av de stora\r\npojkarna.</pre><pre>Sverige har emellertid tidigare, under ett par\r\nefterkrigsdecennier, agerat som gossen Ruda i\r\nvärlden och inte tvekat att säga obehagliga\r\nsanningar. Jag kan påminna om hur Sverige och\r\nSveriges riksdag har tagit ställning mot\r\napartheidsystemet i Sydafrika. Men i dag är man\r\nförsiktig och tassar fram.</pre><pre>Det är av speciellt intresse att kunna notera att just\r\nSydafrikas segerherre Nelson Mandela är en av\r\nTaiwans få vänner. Till skillnad från\r\nutrikesministern har han officiellt uttalat sitt stöd\r\nför Taiwan så sent som den 26 april i år. Nelson\r\nMandela lovade då att inte bryta de diplomatiska\r\nförbindelserna med Taiwan när han blev president\r\noch ANC kom till makten. Han har mod och kraft\r\natt säga ifrån. Han har kämpat i motvind ett helt liv\r\noch ger inte som Sverige i första taget upp för\r\npåtryckningar från Peking.</pre><pre>Utrikesministern säger i sitt svar att eftersom\r\nSverige inte har erkänt Taiwan är det inte möjligt\r\natt inleda officiella relationer med Taiwan. Men\r\nsåvitt jag vet har ett 25-tal länder, inklusive\r\nSydafrika, redan diplomatiska relationer med\r\nTaiwan. Däremot har inga västländer som jag\r\nkänner till erkänt Taiwan. Trolig anledning till det\r\när, som utrikesministern antydde, att Kina har\r\nvetorätt i säkerhetsrådet. Det vore, inom parentes\r\nsagt, mycket intressant om Sverige, vilket\r\ndiskuterades i den förra interpellationsdebatten,\r\nkom med i säkerhetsrådet. Då får man kanske helt\r\nandra möjligheter att beveka Kina i bl.a.\r\nTaiwanfrågan.</pre><pre>Jag tycker att det är beklagansvärt att man inte sagt\r\nifrån mer på skarpen. Kina är ett land som satt sig\r\növer de mänskliga rättigheterna. Där har jag i alla\r\nfall sett att utrikesministern, senast den 4 juni 1993,\r\nmed rätta har reagerat starkt och tagit upp\r\nrapporterna om arresteringar av oliktänkande,\r\ntortyr och bristande rättssäkerhet. Det är frågor\r\nsom man i dagarna har kunnat läsa om. Kina friar\r\noch griper regimkritiker. Vi har vidare kunnat läsa\r\natt Kinas president Jiang Zemin, som skickat\r\njulkort till mig, inte har ångrat massakern, utan i\r\nstället prisar militärens resoluta åtgärder.\r\nMassingripanden mot oppositionella verkställs med\r\njämna mellanrum, brott mot lag och ordning har\r\nbehandlats strängt och antalet avrättningar har\r\nökat. Det är detta Kina som Sverige skall falla\r\nundan för, som i säkerhetsrådet hotar med veto.</pre><pre>Jag kan inte tänka mig att det i dag finns ett mer\r\ndemokratiskt land än Taiwan -- man har 74 politiska\r\npartier -- eller något som skulle göra sig mer\r\nförtjänt av att få en erkänd diplomatisk status.</pre><pre>Jag förstår att utrikesministern har svårt att svara\r\npå de distinkta frågor som jag ställde. Jag vill därför\r\navslutningsvis repetera dem, eftersom jag inte har\r\nfått något svar: Är utrikesministern beredd att\r\nmedverka till att Sverige erkänner Taiwan som en\r\nsjälvständig stat? Vilka ågärder ämnar\r\nutrikesministern vidta för att Sverige skall kunna\r\nerkänna Taiwan som en självständig stat?</pre><pre>Anf. 10  Utrikesminister MARGARETHA AF\r\nUGGLAS (m):</pre><pre>Herr talman! Den här regeringen säger ifrån när det\r\nbehövs och när det är motiverat. Det råder inget\r\ntvivel på den punkten. Den här regeringen säger\r\nifrån i MR-frågor. Jag gillade faktiskt inte\r\ninterpellantens påstående i dessa sammanhang, för\r\ndetta var icke sant. Som interpellanten var vänlig\r\nnog att säga har vi sagt ifrån när det gäller Kina. Jag\r\nvill även påpeka att en delegation från Sverige med\r\nexperter på MR har besökt Kina och även Tibet.\r\nJag tycker att det är en betydande framgång i\r\nsvensk Kinapolitik att vi lyckas föra en bestämd\r\ndialog i MR-frågor.</pre><pre>Svaret som jag har gett beskriver precis den\r\nsituation och den relation som Sverige har med\r\nTaiwan. På det sättet tycker jag att det är ett\r\nintressant svar, och jag tycker att det är bra att\r\nSimon Liliedahl tar upp den här frågan.</pre><pre>När det gäller erkännandefrågan kan jag säga att\r\ndet finns överlappande territoriella krav såväl från\r\nFolkrepubliken Kina som från Taiwan. Detta är en\r\nkomplicerande faktor. Det är också en\r\nkomplicerande faktor självfallet för Folkrepubliken\r\nKina, som gör anspråk på Taiwan. Det finns en\r\nstark opinion på Taiwan som fortfarande inte\r\nönskar att Taiwan skall utropa sig som en\r\nsjälvständig stat just därför att man inte vill släppa\r\nde territoriella kraven på fastlandet. Därför är\r\nfrågan ytterligt komplicerad.</pre><pre>Jag måste säga att jag tycker att det är helt naturligt\r\noch en riktig svensk utrikespolitik att vi avvaktar\r\nskeendet men att vi samtidigt förstärker våra\r\nförbindelser med Taiwan.</pre><pre>Anf. 11  SIMON LILIEDAHL (nyd):</pre><pre>Herr talman! Jag instämmer i mycket av det\r\nutrikesministern har sagt. Jag gav också\r\nutrikesministern en eloge för de initiativ som tagits.</pre><pre>Jag har jobbat mycket som exportör i Kina och på\r\nTaiwan och känner dessa länder ganska väl. Vad jag\r\nvill kritisera regeringen för är att man inte har drivit\r\nen tillräckligt aktiv handelspolitik och inte givit de\r\nsvenska exportörerna samma möjlighet som de\r\nstora länderna.</pre><pre>Utrikesministern vet säkert att Tyskland i april\r\nhade sin handelsminister på Taiwan för att få\r\nunderlag för att kunna plocka bort Taiwan från den\r\ntyska embargolistan. Man vill leverera ubåtar och\r\npatrullfartyg till Taiwan. Det nämns siffror som 20\r\nmiljarder kronor. Man vidtar gentemot Taiwan\r\nvissa positiva åtgärder. Man har tillsatt en\r\nkarriärdiplomat som chef för det tyska\r\nhandelskontoret. Det är små markeringar, men de\r\nbetyder mycket goodwillmässigt. Det gör det i\r\nmotsvarande mån svårt för Sverige, som får\r\nkonkurrera om ubåtar och patrullbåtar.</pre><pre>Tyskarna är tydligen inte rädda för\r\nhandelspåtryckningar, som jag är övertygad om att\r\nman är i Sverige. De bearbetar samtidigt Kina lika\r\nintensivt och är inte rädda för kinesiska motdrag.\r\nDet bör inte heller Sverige vara.</pre><pre>Jag kan vidare nämna att House of Commons\r\nForeign Affairs Committee i England i en nyligen\r\npublicerat rapport anfört att man kommer att\r\nstödja Taiwans inträde i GATT, även om Kina inte\r\nskulle få inträde.</pre><pre>Därför skulle jag vilja fråga utrikesministern om\r\nhon är beredd att, liksom man är i England, stödja\r\nTaiwans GATT-medlemskap och om hon är beredd\r\natt se över möjligheterna att ge Sverige chans att\r\nkonkurrera med Tyskland och Frankrike om att\r\nleverera ubåtar och patrullbåtar till Taiwan. Det\r\nbetyder mycket med tanke på\r\narbetslöshetssituationen både i Malmö och i\r\nKarlskrona.</pre><pre>Anf. 12  Utrikesminister MARGARETHA AF\r\nUGGLAS (m):</pre><pre>Herr talman! Jag vill hänvisa till det jag säger i\r\nsvaret, nämligen att det inofficiella besöksutbytet\r\nmed Taiwan har ökat påtagligt, att Taiwan har ett\r\nrepresentationskontor i Stockholm. Ur de\r\nsynpunkter som Simon Liliedahl framhöll är det\r\nkanske än viktigare att Exportrådet nu är\r\nrepresenterat med ett kontor i Taipei. Det är ändå\r\nen väsentlig utveckling.</pre><pre>När det sedan gäller GATT pågår nu bestämda\r\ndiskussioner om att Folkrepubliken Kina skall\r\nkunna ansluta sig till GATT. Sker detta vet jag att\r\ndet även finns diskussioner om någon form av\r\narrangemang för Taiwan. Det vore väl positivt med\r\nbåda dessa steg.</pre><pre>Anf. 13  SIMON LILIEDAHL (nyd):</pre><pre>Herr talman! Det var intressant att höra, men jag\r\nvidhåller att regeringen borde kunna vara mer\r\naggressiv. Om nu tyskarna har gjort vissa\r\ndiplomatiska framsteg, som har tagits emot mycket\r\npositivt av Taiwan, tycker jag att svenska\r\nregeringen skulle matcha Tyskland och även\r\nFrankrike som har levererat Mirage och USA som\r\nhar levererat F 16 för att inte komma längst ner på\r\nlistan.</pre><pre>Taiwan är ett stort exportland för Sverige --\r\nexporten uppick till tre och en halv miljard kronor.\r\nVisserligen är Kina också ett stort exportland -- fyra\r\noch en halv miljard kronor. Jag tror att de små\r\nmarkeringar som jag har indikerat skulle göra att\r\nvi skulle stå betydligt starkare i konkurrensen med\r\nstormakterna om de produkter som vi vill\r\nexportera.</pre><pre>Avslutningsvis: Utrikesministern talade om i sitt\r\nsvar att det fanns ett förslag att ge Taiwan\r\nexceptionell ställning i FN men att frågan enligt ett\r\nbeslut i generalförsamlingen inte kom upp på\r\ndagordningen. Finns det möjligheter för Sverige att\r\nta ett initiativ i denna fråga, så att Taiwan kan ges\r\nen exceptionell ställning i FN?</pre><pre>Anf. 14  Utrikesminister MARGARETHA AF\r\nUGGLAS (m):</pre><pre>Herr talman! Jag vill åter hänvisa till att\r\nExportrådet nu är representerat med kontor på\r\nTaiwan. Självfallet sysslar Exportrådet i första hand\r\nmed civila kommersiella affärer. Det kan jag inte se\r\nnågot fel i.</pre><pre>Överläggningen var härmed avslutad.</pre><pre>5 §  Svar på interpellation 1993/94:140 om\r\nvalutgången i Italien</pre><pre>Anf. 15  Utrikesminister MARGARETHA AF\r\nUGGLAS (m):</pre><pre>Herr talman! Hans Göran Franck har i en\r\ninterpellation till statsministern frågat om denne är\r\nberedd att revidera sin uppfattning om faran av\r\nfascism och högerextremism i Italien samt vilka\r\npolitiska initiativ och åtgärder statsministern anser\r\när påkallade för att bekämpa nyfascism och\r\nhögerextremism i Europa. Statsministern har bett\r\nmig att besvara interpellationen.</pre><pre>Herr talman! I det italienska valet den 27 och 28\r\nmars vann den allians som består av högerpartierna\r\nForza Italia, Alleanza Nazionale och Lega Nord en\r\nmajoritet i parlamentet. Silvio Berlusconi fick som\r\nledare för det största partiet, Forza Italia,\r\npresidentens uppdrag att bilda regering. Den nya\r\nregeringen, i vilken ovan nämnda tre partier ingår,\r\nhar nu tillträtt.</pre><pre>Alleanza Nazionale är arvtagare till Movimento\r\nSociale Italiano (MSI), som i sin tur är arvtagare till\r\nBenito Mussolinis fascistiska rörelse. Trots att\r\nAlleanza Nazionale gjort vissa försök att distansera\r\nsig från sitt fascistiska arv tyder flera uttalanden på\r\natt kopplingen ännu är aktuell.</pre><pre>Herr talman! Det finns anledning att oroas när\r\nextremistiska partier, vars ideologiska grundval\r\ninte bygger på demokratiska värderingar, får\r\nframgångar i politiska val. Detta gäller oavsett vid\r\nvilken ytterpunkt på den politiska skalan dessa\r\npartier befinner sig. Detta var innebörden i\r\nstatsministerns kommentar strax efter det att\r\nutgången av de italienska valen stod klar.</pre><pre>Det går att dra olika slutsatser av valet i Italien. En\r\nslutsats är att valutgången är ett resultat av de\r\nsenaste årens dramatiska politiska utveckling i\r\nlandet. De traditionella politiska partierna har\r\ndrabbats av en djup förtroendekris, som det kanske\r\nkommer att ta tid att övervinna.</pre><pre>En annan slutsats, och kanske den viktigaste, är att\r\nden italienska demokratin har visat förmåga till\r\nförnyelse inom det demokratiska systemets ramar.\r\nDet pågår i Italien en uppgörelse med det förflutna.\r\nI flera fall har rättegångar ansetts motiverade,\r\nvilket har fått stor uppmärksamhet både i Italien\r\noch i omvärlden. Nya partier har bildats, och\r\netablerade partier har försvunnit. Landets politiska\r\nsystem har utsatts för stora påfrestningar, men de\r\ndemokratiska principerna har inte ifrågasatts.</pre><pre>De italienska valen genomfördes på ett\r\ndemokratiskt sätt i enlighet med de nya vallagar\r\nsom antogs i en folkomröstning förra året.\r\nResultatet visade att det nyfascistiska, eller\r\npostfascistiska, partiet Alleanza Nazionale ökade\r\nsin röstandel till ca 13 % av rösterna, vilket är\r\noroande. Resultatet ledde samtidigt till att det\r\npartipolitiska mönstret i Italien förändrades i en rad\r\nandra avseenden. Att partistrukturer förändras i ett\r\ndemokratiskt land är inget onormalt, även om\r\nomvälvningen i Italien gått snabbare och varit mer\r\ndramatisk än på andra håll. Att extremistiska\r\npartier, till höger och till vänster, ibland vinner\r\nframgångar på grund av väljarnas missnöje med\r\ntraditionella och demokratiska partier är förvisso\r\ninget unikt för Italien.</pre><pre>Herr talman! Det finns skäl att hysa stark oro för\r\noch aktivt motverka de extremistiska och\r\nodemokratiska strömningar av olika slag som under\r\nde senaste åren kommit till uttryck i Europa.\r\nExtremism, fascism och rasism har ingen plats i\r\ndagens eller framtidens Europa. Därom är vi alla\r\neniga. Samtidigt finns det anledning att ta fasta på\r\ndemokratins förmåga att motstå angrepp och\r\nförnya sig. Det var trots allt bara en minoritet av\r\nde italienska väljarna som röstade på extremistiska\r\npartier.</pre><pre>Jag är övertygad om att det bästa sättet att\r\nmotverka extrema politiska partier och ideologier\r\när genom öppenhet, fri debatt och -- inte minst -- ett\r\nsamarbete över gränserna som gynnar ekonomiskt\r\nframåtskridande och känslan av samhörighet. Jag\r\när övertygad om att detta också är vad det stora\r\nflertalet av det italienska folket föredrar och att de\r\ndärför förväntar sig att deras politiska partier\r\nkommer att sträva efter detta.</pre><pre>Anf. 16  HANS GÖRAN FRANCK (s):</pre><pre>Herr talman! Jag tackar utrikesministern för svaret.\r\nJag hade förväntat mig att få svaret av\r\nstatsministern, då en del av frågan direkt berör hans\r\negen kommentar till den mycket oroväckande\r\nvalutgången i Italien.</pre><pre>I Dagens Eko den 29 mars bagatelliserade Carl\r\nBildt nyfascisternas framgångar i valet. I stället för\r\natt med skärpa och entydighet ta avstånd från\r\nnyfascisterna och högerextremisterna gav\r\nstatsministerns uttalanden ett intryck av flathet och\r\nhistorielöshet.</pre><pre>Han ville jämställa demokratiska vänsterpartiet\r\nPDS -- ett demokratiskt parti som tillhör\r\nSocialistinternationalen -- med fascister. Den\r\nitalienska fascistledaren förklarade i en intervju i\r\npåskas att Benito Mussolini -- Il Duce -- var detta\r\nårhundrades största statsman. Fascistpartiet MSI\r\nhar fått tre regeringsposter, bl.a. vice\r\npremiärministerposten. Fascisterna ingår i\r\nNationella alliansen, som sammanlagt fått fem\r\nministerposter.</pre><pre>Carl Bildt sade vidare i Ekointervjun att den politik\r\nsom Berlusconi företräder är ''en ganska kraftfull\r\nekonomisk reform- och saneringspolitik och det\r\ntror jag att Italien behöver''.</pre><pre>Utrikesministerns vaga uttalanden framstår mot\r\ndenna bakgrund som icke acceptabla. Särskilt\r\nbetänkligt och felaktigt är hennes slutsats att den\r\nitalienska demokratin har visat förmåga till\r\nförnyelse inom det demokratiska systemets ramar.</pre><pre>De italienska fascisterna försvarar och glorifierar i\r\ndag sin historia.</pre><pre>Fascisterna tog makten i Italien 1922. På olika sätt\r\nbanade de vägen för det som senare skulle hända\r\ni Tyskland. Mussolini införde en järnhård diktatur\r\nmed systematisk förföljelse av oppositionella.\r\nPartier och fackföreningar upplöstes, pressen\r\nunderkastades fullständig censur. Medborgerliga\r\nrättigheter upphävdes, och de som protesterade\r\nkom i fängelser och interneringsläger. Många\r\navrättades.</pre><pre>Då andra världskriget bröt ut ställde Mussolini och\r\nhans fascister genast upp på Hitler-Tysklands sida.</pre><pre>Reaktionerna mot den italienska regeringen är\r\nstarka i många länder i Västeuropa och också inom\r\nEU, vilket kontrasterar mot den svenska\r\nregeringens hållning.</pre><pre>Norges utrikesminister Björn Tore Godal har gjort\r\nett uttalande där han låtit förstå att den norska\r\nregeringen inte tänker möta de fascistiska\r\nitalienska ministrarna.</pre><pre>Flera franska politiker med presidenten i spetsen\r\nhar agerat i saken, och frågan är väckt i\r\nEuropaparlamentet.</pre><pre>Vilken inställning har regeringen till den norske\r\nutrikesministerns hållning?</pre><pre>Är regeringen beredd att ompröva statsministerns\r\nförhastade uttalanden?</pre><pre>Det är något slags naiv överslätande hållning som\r\nregeringen företräder, att tro att man genom samtal\r\noch debatt skall kunna komma åt detta problem.</pre><pre>Hur ser regeringen på att italienska regeringen kan\r\nfå posten som ordförande i EU?</pre><pre>På vilket sätt vill regeringen verka för att den\r\nitalienska utvecklingen inte sprider sig?</pre><pre>Har regeringen verkligen ingen annan medicin mot\r\nden fascistiska faran än dialog och debatt?</pre><pre>Har regeringen ingenting lärt av utvecklingen\r\nunder 20- och 30-talen?</pre><pre>Anf. 17  Utrikesminister MARGARETHA AF\r\nUGGLAS (m):</pre><pre>Herr talman! Jag förstår inte vad Hans Göran\r\nFranck har emot dialog och debatt. Detta är ju\r\ndemokratins verktyg. Jag blir något förundrad.</pre><pre>Det som Hans Göran Franck säger om\r\nstatsministerns uttalanden är grundläggande\r\nfelaktigt. Statsministern bagatelliserade på intet\r\nsätt oron för valutgången i Italien. Jag har läst hans\r\nuttalanden mycket noga, och det fanns ingenting av\r\ndetta. Statsministern tillät sig -- och det får Hans\r\nGöran Franck finna sig i -- att peka på extrema\r\nkrafter på båda sidor av spektrumet. Det är alldeles\r\nnödvändigt att i den historiska utveckling som vi\r\nbefinner oss i, Hans Göran Franck,\r\nuppmärksamma också sådana krafter, därför att de\r\ntyvärr även ingår i förening i vissa av oss\r\nnärliggande länder. Det finns ett nytt fenomen i\r\nCentral- och Östeuropa som kallas röd-brun\r\nextremism. Det kan vi inte och får vi icke blunda\r\nför.</pre><pre>Den allvarliga fråga som Hans Göran Franck sedan\r\nkommer in på i sitt inlägg, och som jag tycker att vi\r\nskall ta på stort allvar, är hur vi skall förhålla oss.\r\nSom jag ser det befinner vi oss i dag gudskelov i en\r\nväsentligt annorlunda situation än den som Europa\r\nbefann sig i på 30-talet. Vi har det europeiska\r\nenhetsverket som har skapats efter andra\r\nvärldskriget. Det finns Europarådet, ESK och den\r\neuropeiska unionen med sina principer, med sina\r\ndomstolar och med sina grundläggande dokument.</pre><pre>Det som vi självfallet skall göra i dag, och det som\r\nden svenska regeringen kommer att göra och gör,\r\när att vi utgår ifrån att Italiens regering och alla dess\r\nmedlemmar skall följa de grundläggande\r\nprinciperna i såväl Europarådet som ESK och den\r\neuropeiska unionen. Den förhoppning och det\r\nbestämda krav som jag uttalar här i dag är att det är\r\nenligt dessa principer som den italienska regeringen\r\nskall arbeta. Gör den inte det, får vi naturligtvis då\r\nta ställning och se hur vi skall agera. Men detta\r\nmåste vara den grundläggande utgångspunkten.</pre><pre>Anf. 18  HANS GÖRAN FRANCK (s):</pre><pre>Herr talman! Jag skall återge några brottstycken ur\r\nintervjun i Dagens Eko, som jag talade om i mitt\r\nförsta inlägg. Statsminister Carl Bildt säger att det\r\när svårt att bedöma vad valresultatet kommer att ge\r\nför politik i Italien, men han ser det ändå som en\r\nmarkering från det italienska folket att vilja göra sig\r\nkvitt bl.a. korruptionen. Vidare säger Carl Bildt att\r\nhan tror att det är bra att man nu har lagt en period\r\nbakom sig som dominerats av de gamla partierna.\r\nSedan får man hoppas att det går att bilda en\r\nfungerande regering på den majoritet som nu blivit.</pre><pre>Sedan får Carl Bildt frågan: Du är inte oroad över\r\natt fascisterna kommer tillbaka som en kraft i\r\nEuropa? Carl Bildt svarar då: Nja, det är både\r\nfascister och kommunister som i en ny tappning\r\nförsöker att göra sig gällande. Det är klart att det\r\när oroande. Jag tror inte att de kommer att få något\r\ndominerande inflytande vare sig i den ena eller i\r\nden andra extremen.</pre><pre>De här uttalandena från statsministern skiljer sig i\r\nhög grad från det uttalande som Ingvar Carlsson\r\ngjorde, och han var ju också inne på den italienska\r\nfrågan tidigare här i dag. Ingvar Carlsson sade att\r\ndet är utomordentligt allvarligt att politiska\r\nhögerkrafter skaffar sig en politisk maktposition i\r\nett av Europas största och viktigaste länder. Det\r\ninnebär att idéer som de flesta hoppats hade\r\nförpassats till historiens skräphög åter visar sitt\r\nförhatliga ansikte.</pre><pre>Vidare sade han: Sveriges statsminister, dvs. Carl\r\nBildt, borde självklart med skärpa och entydighet\r\nta avstånd från dessa krafter. Inte minst mot\r\nbakgrund av det närmare europeiska samarbetet är\r\ndet nödvändigt att vi klart och entydigt bekämpar\r\nden extrema högern och fascismen. Vi får inte\r\nuppträda med den flathet och historielöshet som\r\nstatsminister Bildt visade i går.</pre><pre>Det var ett uttalande som jag tycker var på sin plats.\r\nJag tycker också att det är på sin plats att man\r\nerkänner att man har gjort ett oövertänkt och\r\nförhastat uttalande. Det var därför jag hade velat\r\natt statsministern själv skulle vara här i dag för att\r\nkunna göra en deklaration om detta.</pre><pre>Utrikesministern gick in på frågan om dialog och\r\ndebatt. Självklart anser jag att det är mycket viktigt\r\natt ha en bred debatt både i Sverige och\r\ninternationellt om de faror som finns.</pre><pre>Anf. 19  Utrikesminister MARGARETHA AF\r\nUGGLAS (m):</pre><pre>Herr talman! Det är inte mycket att göra åt saken.\r\nHans Göran Franck får nöja sig med\r\nutrikesministern i dag. Men jag är mycket glad över\r\natt Hans Göran Franck här läste upp Carl Bildts\r\ninlägg, eftersom det därmed finns i kammarens\r\nprotokoll. Jag tycker att alla och envar kan läsa\r\ndetta och konstatera att han pekade både på faran\r\nför extremism till höger och faran för extremism till\r\nvänster. Det är precis så det är.</pre><pre>Jag sade i mitt svar, vilket är ett svar som är\r\nförankrat i Sveriges regering: Extremism, fascism\r\noch rasism har ingen plats i dagens eller framtidens\r\nEuropa. Klarare och tydligare kan det inte sägas.</pre><pre>Samtidigt, Hans Göran Franck, måste vi nu glädja\r\noss åt att när dessa utmaningar kommer så finns det\r\neuropeiska enhetsverket, Europarådet, ESK och\r\nEuropeiska unionen. Vi har dess principer, stadgar\r\noch traktater, och därmed har vi också instrument\r\nför att hålla dessa krafter i schack och kan framför\r\nallt utgå från att demokratiskt valda regeringar\r\nskall följa dessa principer.</pre><pre>Jag vill också nämna för Hans Göran Franck att\r\ndetta är något som naturligtvis jag själv också måste\r\niaktta i mitt ämbete. I ESK-trojkan, där Sverige i\r\ndag fortfarande ingår, är Italien ordförandeland.\r\nNästkommande ordförandeland är Ungern som\r\njust nu har röstat för en återkomst av de från\r\nkommunisterna nu till socialister omdöpta krafter\r\nsom en gång ledde Ungern under Sovjetstyret.</pre><pre>Det finns många utmaningar i Europa, men de\r\nmåste hanteras med hänvisning till principerna.</pre><pre>Anf. 20  HANS GÖRAN FRANCK (s):</pre><pre>Herr talman! Jag tycker att utrikesministern borde\r\nbesvara den fråga som jag ställde om den norske\r\nutrikesministerns uttalande. Här skiljer sig den\r\nnorska regeringens hållning från den svenska\r\nregeringens. Det är en mycket mer distinkt och\r\nbestämd hållning än den som kommer till uttryck i\r\nstatsministerns och utrikesministerns uttalanden.</pre><pre>Det är i och för sig bra att utrikesministern säger att\r\nman vill agera inom ramen för olika internationella\r\noch europeiska organ. Men frågan är på vilket sätt\r\nutrikesministern vill agera. Enligt min mening är\r\ndet klart otillräckligt att man nöjer sig med att ha\r\nen debatt här och i olika internationella forum.\r\nFaran är betydligt större. Vi skall komma ihåg att\r\näven om denna fascistiska rörelse fick 13 % så har\r\nde en koalition med ett mycket extremt högerparti\r\nunder statsministerns ledning. Man kan klart säga\r\natt det inte bara är ett parti långt ut på högerkanten,\r\nutan det är ett populistiskt parti som är djupt\r\ninvolverat i ekonomiska egenintressen.</pre><pre>Här gäller det verkligen för den svenska regeringen\r\natt söka samarbetspartner för internationella och\r\neuropeiska aktioner som verkligen går ut på\r\nmöjligheten att bekämpa denna företeelse i Italien.\r\nFaran ligger nu i att detta kommer att sprida sig till\r\nandra länder och att man får förankring i andra\r\nregeringar också. Då bör man påminna sig om vad\r\nsom hände på 20- och 30-talen, då den politiska\r\nhållningen var alldeles för passiv och helt\r\notillräcklig för att mobilisera mot den fascistiska\r\noch nazistiska faran.</pre><pre>Anf. 21  Utrikesminister MARGARETHA AF\r\nUGGLAS (m):</pre><pre>Herr talman! Jag säger inte de saker som Hans\r\nGöran Franck talar om att jag säger. Vad jag\r\nmycket klart har sagt är att extremism, fascism och\r\nrasism inte har någon plats i dagens eller framtidens\r\nEuropa. Det är ett klart avståndstagande från\r\nsådana tendenser och politiska yttringar.</pre><pre>Jag säger inte att samtal skall föras, utan vad jag\r\nmycket klart säger är att jag och den svenska\r\nregeringen utgår från att den italienska regeringen\r\nkommer att agera utifrån de principer som styr den\r\neuropeiska integrationen som finns uttryckt i\r\nEuroparådet och i den europeiska unionen. Detta\r\när mycket klart. Vi utgår från detta, och det är detta\r\nvi förväntar oss.</pre><pre>Överläggningen var härmed avslutad.</pre><pre>6 §  Svar på interpellation 1993/94:143 om\r\nSydafrika</pre><pre>Anf. 22  Utrikesminister MARGARETHA AF\r\nUGGLAS (m):</pre><pre>Herr talman! Hans Göran Franck har frågat mig:</pre><pre>--  hur regeringen bedömer\r\nutvecklingsmöjligheterna för Sydafrika efter valet,</pre><pre>--  vilket ytterligare stöd och bistånd regeringen vill\r\nverka för till Sydafrika,</pre><pre>--  hur regeringen vill agera på det internationella\r\nplanet för att stärka det nya demokratiska och icke-\r\nrastistiska Sydafrika,</pre><pre>--  vilka nya möjligheter den demokratiska\r\nförändringen i Sydafrika skapar för en aktiv svensk\r\noch internationell politik till stöd för andra länder i\r\nsödra Afrika samt</pre><pre>--  om regeringen är beredd att medverka till\r\nfortsatt stöd åt Awepa.</pre><pre>Det sydafrikanska valet fick glädjande nog ett lugnt\r\noch ordnat förlopp. Det har i allt väsentligt\r\nförklarats för både fritt och rättvist. Det blev\r\ndärmed, som Hans Göran Franck själv nämner i sin\r\ninterpellation, en stor framgång både för\r\ndemokratin och för alla dem som på olika sätt aktivt\r\narbetat mot apartheidsystemet.</pre><pre>För de många människor i Sydafrika som i\r\nårtionden gjort stora personliga uppoffringar i\r\nkampen för demokrati måste det kännas\r\nutomordentligt glädjande att målet nu har nåtts.\r\nSpeciellt tänker jag på president Mandela som vid\r\n75 års ålder för första gången fått utöva den rösträtt\r\nsom för oss svenskar är en så självklar rättighet.</pre><pre>Den svenska regeringens bedömning av\r\nutvecklingen i Sydafrika efter valet är i grunden\r\npositiv. Det faktum att själva valet i stort sett kunde\r\nhållas utan politiskt våld och turbulens lovar gott.\r\nDe grundläggande förutsättningarna för en\r\ngynnsam utveckling finns för handen: en folkligt\r\nvald regering för samförstånd och försoning, en\r\nekonomi och en infrastruktur som är bättre\r\nutvecklad än någon annan i Afrika samt en omvärld\r\nsom är beredd att bistå landet i dess fortsatta\r\ndemokratiska utveckling.</pre><pre>När den demokratiskt valda koalitionsregeringen\r\nunder president Mandela nu installerats följer den\r\ngrå och mödosamma vardagen, då arbetet på att\r\nundanröja apartheidsystemets förödande effekter\r\nskall bedrivas. På regering och president vilar då\r\nuppgiften att möta alla de förväntningar som byggts\r\nupp under lång tid. Människor som förvägrats\r\nrätten att bosätta sig var de vill, som saknar\r\nmänniskovärdiga bostäder, som saknar utbildning\r\noch som möter arbetslöshet hoppas nu se konkreta\r\noch omedelbara förbättringar av sin egen vardag.\r\nOch det rör sig inte om någon liten minoritet utan\r\nom en överväldigande majoritet av landets\r\nbefolkning.</pre><pre>I detta läge är det självklart att vi i Sverige skall\r\ngöra vad vi kan för att stödja det nya demokratiska\r\nSydafrika i arbetet på att undanröja arvet efter\r\napartheid. Sverige har under lång tid givit ett\r\nomfattande -- och strategiskt viktigt -- bistånd till\r\nkampen mot apartheid och för ett demokratiskt och\r\nicke-rasistiskt Sydafrika. När det fantastiska nu\r\nhänt att det vi drömt om och arbetat för gått i\r\nuppfyllelse skall vi självfallet ge stöd till det\r\nreformarbete som förestår. Om detta råder bred\r\nenighet. Men jag vill samtidigt kraftigt\r\nunderstryka, och kan inte göra det starkt nog, att\r\nbiståndet från omvärlden inte kan lösa Sydafrikas\r\nproblem. Knappast något bistånd kan vara så\r\ngeneröst tilltaget att det kan svara för ett\r\nomfattande bostadsbyggande eller finansiera\r\nskolgången för flera miljoner barn.</pre><pre></pre><pre>Därför är det Sydafrikas egna resurser som måste\r\ntas i anspråk för att möta de berättigade kraven från\r\nde eftersatta människorna i området som\r\nAlexandra, Soweto och Kayelithsha, och det är\r\negna genererade resurser det handlar om, resurser\r\nsom skapas genom en klok och välavvägd\r\nekonomisk politik.</pre><pre>Utöver egen resursmobilisering kommer\r\nSydafrikas utveckling också att avgöras av hur\r\nsnabbt handelsförbindelser kan upprättas och hur\r\nattraktivt landet kommer att vara för utländska\r\ninvesteringar. En ekonomisk öppenhet och\r\nberedskap att delta i det internationella\r\nhandelsutbytet är en nödvändighet. Självklart bör\r\nSverige på alla sätt stödja och uppmuntra en sådan\r\nutveckling.</pre><pre>Omvärldens bistånd både kan och bör i hög grad\r\ninriktas på strategiska insatser på områden av\r\navgörande betydelse för landets utveckling och för\r\nförbättringar av människors levnadsvillkor. För\r\nSveriges del är det naturligt att göra insatser på\r\nutbildningsområdet liksom att stödja den\r\ndemokratiska utvecklingen och stärka respekten\r\nför mänskliga rättigheter. Inte minst angeläget är\r\ndet att bidra till uppbyggandet av en demokratisk\r\nsamhällskultur. Hur vårt bistånd skall utformas och\r\nvilka områden det skall omfatta är självfallet något\r\nsom skall diskuteras närmare med den nya\r\nsydafrikanska regeringen liksom med enskilda\r\norganisationer som gör stora insatser i Sydafrika.</pre><pre>Herr talman! Sverige kommer att stödja Sydafrikas\r\nåterinträde som fullvärdig medlem i FN, och vi vill\r\nockså verka för att landet intar sin givna plats i\r\nandra internationella organisationer. Inom både\r\nFN och Världsbanken planerar man nu betydande\r\nbiståndsinsatser, som stöds av Sverige och där\r\nsvenska lärdomar och erfarenheter kan tas till vara.</pre><pre>Sverige ser betydande möjligheter till samarbete\r\nmed EU när det gäller unionens olika insatser för\r\nett ökat stöd till Sydafrika. Vi är därför beredda och\r\nintresserade av att delta i s.k. gemensamma\r\naktioner. Jag skulle i detta sammanhang vilja\r\nnämna att EU har för avsikt att arrangera en\r\nministerkonferens i Berlin den 6--7 september i år\r\nmed länderna i södra Afrika. Syftet med\r\nkonferensen är bl.a. att diskutera framtida\r\nekonomiskt och politiskt samarbete med regionen,\r\ninklusive Sydafrika. Sverige kommer att delta\r\naktivt i förberedelsearbetet, och vi räknar med att\r\nerbjudas fullt observatörsskap vid själva mötet.</pre><pre>De genomgripande förändringar som nu sker i\r\nSydafrika kommer på sikt att få en gynnsam\r\ninverkan på både den politiska och ekonomiska\r\nutvecklingen i regionen. Därmed skapas också\r\nbättre förutsättningar för Sveriges och andra\r\nländers angelägna stöd till fattiga och utsatta länder\r\ni södra Afrika. Flertalet av dessa länder är redan\r\nhuvudmottagare av svenskt bistånd. När det gäller\r\nvåra bilaterala biståndsprogram kommer dessa att\r\nfå en sådan framtida inriktning att de på bästa\r\nmöjliga sätt tar till vara de nya möjligheter som\r\nskapas i regionen. Förändringarna i Sydafrika\r\nkommer att bli särskilt betydelsefulla för det\r\nregionala samarbetet inom SADC, som under\r\nnästa budgetår kommer att få ett svenskt stöd på\r\n130 miljoner kronor. Det gäller nu att få med\r\nSydafrika i denna regionala samverkan, inte att\r\nisolera det.</pre><pre>Beträffande frågan om AWEPA vill jag till sist\r\nnämna att Sverige vid ett flertal tillfällen lämnat\r\nbetydande bidrag till denna organisation, senast för\r\ninsatser i samband med valet i Sydafrika. Under de\r\ntre senaste åren har närmare 4,5 miljoner kronor\r\nutbetalats till AWEPA och dess närstående\r\norganisation African European Institute. SIDA är\r\nberett att pröva ansökningar om ytterligare stöd\r\nfrån fall till fall.</pre><pre>Anf. 23  HANS GÖRAN FRANCK (s):</pre><pre>Herr talman! Jag tackar utrikesministern för det\r\nutförliga svaret.</pre><pre>Sydafrika var det enda landet i hela världen i vilket\r\nrasåtskillnaden var fastställd i grundlag. I\r\ngrundlagen var det klart uttalat att människorna i\r\nSydafrika inte hade lika värde. Människovärdet\r\nhade olika valör.</pre><pre>Apartheidsystemet har satt djupa rötter. Att\r\neliminera apartheid från alla lagar och förordningar\r\nkommer knappast att möta något motstånd i det\r\nnya parlamentet.</pre><pre>Utrikesministern och jag delar uppfattningen att\r\nSydafrika nu står inför den svåra uppgiften att i den\r\ngrå och mödosamma vardagen arbeta för att\r\nundanröja apartheidsystemets förödande effekter.</pre><pre>Det är klart att befrielsen härifrån i första hand\r\nankommer på Sydafrikas folk att genomföra. Det\r\nfinns också en stark beslutsamhet hos en bred\r\nmajoritet att uppnå detta mål i det praktiska livet,\r\näven om de sydafrikanska högerextremisternas och\r\nfascisternas revanschlystnad inte får underskattas.\r\nDe massakrer som förekommit under de senaste\r\ndagarna är ett oroväckande tecken på att faran inte\r\när över.</pre><pre>Det internationella samfundet har ett stort ansvar\r\nvad gäller att medverka och ge aktivt stöd till en\r\ndemokratisk och progressiv utveckling. Det är\r\nförpliktande att på ett nytt och konstruktivt sätt\r\ngöra dessa insatser som ett fullföljande av den\r\nlångvariga internationella sanktionspolitiken och\r\nstödet till befrielsekrafterna i Sydafrika.</pre><pre>Sanktionerna medverkade till apartheidregimens\r\nfall men tillfogade också landets befolkning och i\r\nsynnerhet de fattiga mycket stora umbäranden.</pre><pre>Alla är nu ense om att se framåt, att söka läka\r\nsåren. ANC:s plan för framtiden, fastställd i ett\r\nkonkret och detaljerat program, främst för arbete,\r\nutbildning och bostäder åt alla, är ett uttryck för en\r\nstark ambition men också en nödvändighet.</pre><pre>Sveriges stöd har faktiskt minskat under det senaste\r\nbudgetåret. Det gäller nu att höja nivån på vårt\r\nbistånd och ytterligare förstärka insatserna,\r\neftersom vi vet att Sydafrika har lyckats med det\r\nförsta steget genom de demokratiskt genomförda\r\nparlamentsvalen. Det har via SIDA byggts upp en\r\nberedskap för detta. Det gäller nu att snabbt föra\r\nut biståndsinsatserna på ett så verksamt sätt som\r\nmöjligt i samverkan med den nya\r\nregeringsadministrationen i Sydafrika.</pre><pre>Utrikesministern säger att biståndet från\r\nomvärlden inte kan lösa Sydafrikas problem. Nej,\r\ndet har även jag understrukit. Men\r\nutrikesministern gör det på ett så starkt sätt att det\r\nkan få en negativ effekt. Sverige bör dels genom sitt\r\neget exempel, dels genom ett aktivt agerande i\r\ninternationella fora, verka för att biståndet\r\nförstärks väsentligt. Jag delar utrikesminsterns\r\nuppfattning om betydelsen av handelsförbindelser\r\noch utländska investeringar. Sverige har en\r\ngoodwill i Sydafrika som den svenska regeringen i\r\nfortsättningen kan ha stor nytta av.</pre><pre>Sverige gjorde en historisk insats för Sydafrikas\r\nfolk under de långa, svåra åren. Sverige kan\r\nfullfölja denna politik genom att vara aktivt och\r\npådrivande. Sydafrika kan, om utvecklingen i\r\nlandet blir politiskt, ekonomiskt, socialt och\r\nkulturellt gynnsam, spela en stor roll inte bara i\r\nsödra Afika utan på hela den afrikanska\r\nkontinenten, vilket i dag är starkt behövligt, med\r\nhänsyn till den mycket allvarliga utvecklingen i\r\nmånga länder i området.</pre><pre>Ser man frågan från detta perspektiv får en aktiv\r\noch progressiv politik en helt annan dimension. I\r\nfråga om den restriktivitet som trots allt finns i en\r\ndel av utrikesministerns svar bör en omprövning\r\nske i en mer positiv och dynamisk anda.</pre><pre>AWEPA vill gärna verka på detta sätt och utgår\r\nfrån att Sverige i fortsättningen kommer att ge\r\norganisationen, som gjort viktiga pionjärinsatser,\r\nett verksamt politiskt och ekonomiskt stöd.</pre><pre>Anf. 24  ANITA JOHANSSON (s):</pre><pre>Herr talman! Jag hade, som framgår av\r\ninterpellationen, förmånen att tillsammans med 15\r\nkolleger här i riksdagen vara valobservatör i det\r\nförsta fria valet i Sydafrika, som äntligen har\r\nkommit till stånd, efter 350 års förtryck av den\r\nfärgade befolkningen. Vi socialdemokrater har i\r\nårtionenden kämpat mot apartheid och förtrycket\r\nav den svarta befolkningen. Det var därför\r\nverkligen en upplevelse att få närvara vid denna\r\nhistoriska händelse.</pre><pre>Herr talman! Jag kommer aldrig att glömma den\r\nsyn som mötte oss i den första vallokalen vi\r\nbesökte. Det var ute i den fattiga kåkstaden i\r\nSoweto. När vi kom fram dit var det en jättelång kö\r\ntill vallokalen. En mycket gammal dam satt längst\r\nfram. Hon hade redan väntat i många timmar för\r\natt vara säker på att få rösta. Hennes kommentar\r\ntill mig var: Detta har jag väntat på i hela mitt liv.</pre><pre>Herr talman! Det var första gången jag besökte\r\ndetta vackra land. Visst har jag läst och sett inslag\r\npå TV om de svart kåkstäderna, men att uppleva\r\ndenna slum i verkligheten var en chock. Vi besökte\r\nett svart område som hette Duduza. I kilometer\r\nefter kilometer av plåtskjul bodde tusentals\r\nmänniskor, utan vatten, utan el, utan sophämtning,\r\nosv.</pre><pre>Senare under veckan besökte vi ett område för den\r\nvita överklassen. Fy, vilka kontraster! Det var så att\r\nman mådde illa.</pre><pre>Herr talman! Nu gäller det att vi inte slår oss till ro.\r\nNelson Mandela och den nyvalda regeringen måste\r\näven fortsättningvis kunna lita på oss svenskar, och\r\njag tror att de gör det. De måste kunna lita på att\r\nvi med aktiva insatser är beredda att hjälpa\r\nSydafrika att bli ett bra samhälle för alla att leva i --\r\noch jag vill betona alla.</pre><pre>Det behövs enorma insatser, främst inom\r\nutbildningsområdet. Det måste till en jättesatsning\r\npå byggande av bostäder för alla dem som lever\r\nsämre än vad djuren gör i vårt land.</pre><pre>Jag vet att det inte är en slump att det nya\r\nskolsystemet, som ANC skall införa, nästan är en\r\nkopia av vårt svenska skolsystem, dvs. före\r\nskolpengens tillkomst. Alla skall ha rätt till en\r\nobligatorisk skola i tio år.</pre><pre>Under de närmaste åren utlovas 2,5 miljoner nya\r\narbeten, och 1 miljon nya bostäder behöver byggas.\r\nFör att kunna genomföra detta behövs verkligen\r\nvårt stöd.</pre><pre>Jag tänker inte, herr talman, upprepa Hans Göran\r\nFrancks frågor. Men jag tycker att det vore bra om\r\nutrikesministern kunde förtydliga regeringens syn\r\npå ett fortsatt stöd till AWEPA och inte bara\r\nhänvisa till SIDA.</pre><pre>Anf. 25  EVA ZETTERBERG (v):</pre><pre>Herr talman! Det är bra att Hans Göran Franck har\r\nställt denna interpellation, så att vi får tillfälle att\r\ndiskutera hur Sverige som nation skall förhålla sig\r\ntill Sydafrika i framtiden och hur Sveriga skall\r\nkunna stödja ett demokratiskt Sydafrika.</pre><pre>I svaret på interpellationen tar utrikesministern\r\nupp den glädje som vi alla känner över\r\nvalresultatet. Liksom tidigare talare hade också jag\r\nförmånen att delta som valobservatör, och jag är\r\nstolt över att Sveriges riksdag skickade en stor\r\ndelegation, liksom AWEPA. Det är viktigt att ha\r\nobservatörer direkt på plats, och för oss som var\r\nmed var det ett historiskt tillfälle som vi aldrig\r\nkommer att glömma.</pre><pre>Det var också viktigt att den svenska regeringen\r\ndeltog i presidentinstallationen, att Bengt\r\nWesterberg själv kunde delta. Det är en viktig\r\nsignal från Sverige. Men jag menar att glädjen över\r\nsjälva valresultatet inte får fördunkla framtiden och\r\nbehovet av fortsatta insatser.</pre><pre>Jag vill därför fortsätta att diskutera med\r\nutrikesministern hur alla vi som har deltagit från\r\npartier och enskilda organisationer i Sverige i\r\nframtiden skall kunna stå på den nya demokratiska\r\nregeringens sida, inte bara i arbetet för ett\r\ndemokratiskt Sydafrika utan i arbetet för ett\r\nSydafrika där alla människor har rätt till en god\r\nlevnadsnivå. Så är ju inte fallet i dag.</pre><pre>Herr talman! I interpellationen frågar Hans Göran\r\nFranck och alla vi som står bakom den hur Sverige\r\nskall kunna ge ytterligare stöd och bistånd till\r\nSydafrika. I svaret hänvisar utrikesministern till de\r\ninsatser som görs, till behovet av internationella\r\ninsatser och till att det inte är bistånd som skall\r\nåstadkomma förändring utan Sydafrikas egen\r\nregering.</pre><pre>Jag tror att vi alla delar uppfattningen att det\r\nnaturligtvis är landets egen regering som skall\r\nutföra det stora arbetet och att den internationella\r\nopinionen är viktig. Jag och Vänsterpartiet\r\ninstämmer i att Sverige, som har legat före på\r\nbiståndsområdet, har en viktig roll i att dra med sig\r\nandra länder och skapa ett brett internationellt\r\nstöd.</pre><pre>Men, herr talman, detta minskar ju inte Sveriges\r\nansvar. Det pinsamma i historien är ju att Sverige,\r\nsom under alla år har stött ANC och olika\r\nbiståndsprojekt i enskilda organisationer, i år\r\nfaktiskt minskar biståndet till Sydafrika. Det går\r\ninte att komma ifrån, trots dessa uttalanden om hur\r\nvi skall ge stöd i framtiden.</pre><pre>Den borgerliga regeringens bistånd till Afrika har\r\ntotalt sett minskat med 120 miljoner kronor den här\r\nbudgetperioden. Och just stödet till Sydafrika har\r\nde facto minskat, i och med att stödet till ANC som\r\npolitiskt parti med rätta togs bort. Men det finns ju\r\nen rad andra organisationer och verksamheter som\r\nfaktiskt är med och bygger upp det nya Sydafrika.</pre><pre>Herr talman! Jag skall bara nämna några exempel\r\npå biståndsinsatser där Sverige faktiskt har spelat\r\nen viktig roll.</pre><pre>Vid en tidigare resa med AWEPA i februari, då\r\nHans Göran Franck och flera andra av oss här i\r\nriksdagen hade tillfälle att delta, besökte vi något\r\nsom hette Legal Resources Centre i Durban; det\r\nfinns flera kontor runt om i Sydafrika. Det är en\r\noerhört viktig organisation, som stöder människor\r\nsom hittills har kommit i kläm med rättvisan och\r\nmed stor risk även i framtiden kommer att göra det.\r\nDet är fall där militär och polis har begått\r\növergrepp mot de mänskliga rättigheterna.</pre><pre>Denna organisation utgör ett ovärderligt stöd för\r\nenskilda personer, men den lyfter också fram och\r\nvisar på övergreppen i massmedierna och genom\r\nrapporter. Det är ett av de områden där Sveriges\r\nbiståndspengar har gjort stor nytta.</pre><pre>Ett annat exempel som jag gärna vill nämna gäller\r\nen organisation som heter National Childrens\r\nRights Committee. Vi hade förmånen att få träffa\r\nShirley Mabusela och flera andra av dem som\r\narbetar konkret just med att stärka barnens\r\nrättigheter. Organisationen kan närmast betraktas\r\nsom en Rädda barnen-organisation men med\r\nmycket starkt stöd. Hittills har man med knappa\r\nresurser, med stöd av UNICEF, svenska Rädda\r\nbarnen och indirekt av SIDA och svenska\r\nbiståndspengar, kartlagt hur speciellt barn och\r\nkvinnor har drabbats av fattigdom under apartheid.</pre><pre>Denna organisation är nu beredd att aktivt verka\r\nför att barnens levnadssituation förbättras och att\r\nkvinnors hälso- och utbildningssituation förbättras.\r\nMan har på en rad olika områden visat på hur man\r\nskall kunna gå vidare. Det kan man göra, bl.a. med\r\nhjälp av svenska biståndspengar.</pre><pre>Herr talman! Jag vill till slut upprepa frågan till den\r\nsvenska regeringen.</pre><pre>Det är bra att vi kan glädjas tillsammans över\r\ndemokratins framgångar i Sydafrika. Men det\r\nräcker inte, utrikesministern! Vi måste också ge\r\naktivt stöd i praktiken.</pre><pre>Anf. 26  Utrikesminister MARGARETHA AF\r\nUGGLAS (m):</pre><pre>Herr talman! Jag tycker att det är oerhört roligt att\r\nvi här i Sveriges riksdag gemensamt kan glädjas\r\növer det som sker och har skett i Sydafrika. Jag\r\ntycker till och med att det kanske är behövligt, med\r\ntanke på de många dystra -- för att inte säga\r\nfasansfulla -- rapporter som kommer från andra\r\ndelar av Afrika. Jag tänker då på Rwanda. Vi\r\nbehöver detta, och Afrika behöver detta.</pre><pre>Därför är det också så viktigt att den nya\r\nsydafrikanska regeringen, med president Mandela i\r\nspetsen, lyckas i sitt mycket svåra och hårda arbete.\r\nSjälvfallet skall Sverige vara där, och självfallet är\r\nmin starka förhoppning, som jag har gett uttryck\r\nför flera gånger tidigare, att det breda svenska\r\nengagemanget skall fortsätta. Jag hoppas verkligen\r\ndet.</pre><pre>Jag förstår att detta också är er aktiva strävan och\r\nförhoppning. Det finns ju en risk att engagemanget\r\nminskar nu när målet, i form av apartheidsystemets\r\navskaffande, är nått, även om vi vet att arvet efter\r\ndet finns kvar. Men så får inte ske.</pre><pre>Visst är det sant att det har blivit en smärre\r\nneddragning av biståndet på grund av växlingen\r\nfrån stödet till ANC, som ju var helt nödvändig och\r\nprincipiellt riktig. Trots allt fattade riksdagen den\r\n22 april beslut om ett stöd på 220 miljoner kronor\r\nför budgetåret 1994/95. Det är i alla fall en ganska\r\ngod fortsättning. I detta finns många mycket\r\nangelägna insatser.</pre><pre>Min förhoppning är att det svenska biståndet nu\r\ngradvis kommer att övergå i ett bredare\r\nutvecklingssamarbete med Sydafrika. Det är alldels\r\nnödvändigt, och jag tror att vi kommer att finna att\r\ndet är den sydafrikanska regeringens önskan. Man\r\nkommer att vilja se Sverige aktivt på många fält och\r\npå många olika områden.</pre><pre>Jag tycker att det är ganska naturligt att vi ser\r\nsatsningar på undervisnings- och miljöområdena.\r\nVi kan se pilotsatsningar för att försöka förbättra\r\nbostadsområdena, sanitära insatser där Sverige har\r\nstor erfarenhet. Som jag nämnde är Sverige aktivt\r\näven på det internationella planet. Det gäller\r\nplaneringen av kraftfulla insatser från\r\nVärldsbanken till förmån för ett socialt\r\nuppbyggnadsprogram för eftersatta organ och\r\nområden i Sydafrika. Där är Sverige redan\r\nengagerat. Det kan t.o.m. bli tal om\r\nsamfinansiering med svenska biståndsmyndigheter.</pre><pre>Jag menar att det också är väldigt viktigt att Sverige\r\nhar en möjlighet att delta i EU:s gemensamma\r\nplanering. Jag tror att vi kan göra en betydande\r\ninsats där. Jag tror också att vi kan förvänta oss\r\nytterligare internationella insatser i FN:s regi.\r\nSverige skall vara engagerat i dessa. Vi ger i dag 120\r\nmiljoner kronor till CADK, vilken jag tror kan bli\r\nen mycket viktig samarbetsorganisation för hela\r\nsödra Afrika. Sverige kommer att arbeta aktivt för\r\natt Sydafrika skall inlemmas på ett riktigt sätt.</pre><pre>Detta är några av de områden vi är verksamma\r\ninom. Jag är alldeles övertygad om att svenska\r\norganisationer måste fortsätta ett brett arbete. Det\r\ngäller också AWEPA. Jag tycker också att det är\r\nkolossalt viktigt att vi fortsätter att ge bistånd till\r\nrättsvårdande institutioner och till MR-institut för\r\nuppbyggandet av en demokratisk samhällskultur.\r\nVi förstår alla att det tar tid innan\r\napartheidtänkandet är avskaffat i alla olika delar av\r\ndet sydafrikanska samhället. Där kan Sverige\r\nfortsätta att göra en insats.</pre><pre>Anf. 27  HANS GÖRAN FRANCK (s):</pre><pre>Herr talman! Jag tycker att det är viktigt att det\r\nfinns en bred uppslutning kring en aktiv och\r\nprogressiv Sydafrikapolitik. I allt väsentligt är det\r\nockså på det sättet. Det finns ett sådant\r\nsamförstånd som det går att bygga vidare på.</pre><pre>Utrikesministern vidgår att det har skett en viss\r\nneddragning av biståndet. Jag tycker att det är\r\nangeläget att vi nu, när den första etappen gått\r\nsåpass bra, verkligen utökar insatserna. Jag tyckte\r\natt jag fick en viss förståelse från utrikesministern\r\nför att det inte bara gäller Sydafrikas folk och att\r\nden regering som finns där skall lyckas. Sydafrika\r\nkan, om nästa fas går bra, bli en motor i maskineriet\r\ni södra Afrika och också i de övriga delarna av\r\nAfrika. Det är därför jag menar att en satsning på\r\nSydafrika kan få stora effekter utöver de effekter\r\nsom uppstår för Sydafrikas folk. Biståndet bör ses\r\nmot den bakgrunden.</pre><pre>Det är naturligtvis väldigt viktigt att Sydafrika får\r\nen god ekonomisk tillväxt. Därför bör alla initiativ\r\nsom är möjliga tas för att engagera näringsliv och\r\norganisationer för att den sydafrikanska ekonomin\r\nskall komma på fötter och bli så god som den har\r\nförutsättningar att bli. Det finns resurser och\r\ntillgångar latenta i detta stora land som det går att\r\nbygga på.</pre><pre>Till slut vill jag säga att det är viktigt att engagera\r\nenskilda organisationer som AWEPA, men många\r\nandra organisationer kan också göra väldigt viktiga\r\ninsatser. Jag uppfattar utrikesministern så, att hon\r\när medveten om betydelsen av att de många\r\nfrivilligorgansiationer och frivilligkrafter som har\r\ngjort så mycket får ett aktivt stöd.</pre><pre>Anf. 28  ANITA JOHANSSON (s):</pre><pre>Herr talman! Jag tycker att det är bra om vi kan\r\nlägga det partipolitiska käbblet åt sidan när det\r\ngäller en så här viktig fråga. Som jag sade var det\r\nen upplevelse att vara i Sydafrika. Jag är övertygad\r\nom att vi som var där noggrant kommer att följa\r\nutvecklingen och se vad som händer i Sydafrika\r\nframöver. Jag gör det åtminstone själv. Jag läser\r\nvarenda tidningsartikel och ser vartenda TV-\r\nprogram som handlar om Sydafrika.</pre><pre>Jag tolkar utrikesministern så, att hon kanske är\r\nberedd att se till att vårt bistånd kommer att öka\r\nunder nästkommande år. Jag tror att det är\r\nnödvändigt i demokratins inledningsskede.</pre><pre>Jag är också övertygad om att Sydafrika är ett\r\nganska rikt land, bara man ser till att få i gång\r\ninvesteringar och annat. Vi skall framför allt vara\r\nmed och bidra till att de resurser som finns i detta\r\nland fördelas rättvist över befolkningen. Det tror\r\njag är det viktigaste av allt.</pre><pre>Jag tolkar också utrikesministern positivt när det\r\ngäller AWEPA. Jag tror och vet att AWEPA\r\nkommer att vara nödvändigt även i framtiden för\r\natt följa upp utvecklingen i Sydafrika.</pre><pre>Anf. 29  EVA ZETTERBERG (v):</pre><pre>Herr talman! Ja, det är positivt att vi är överens om\r\natt man skall satsa på Sydafrika. Det är positivt att\r\nsamtliga partier ställer sig bakom att Sverige spelar\r\nen viktig roll och har goda förbindelser med det nya\r\nSydafrika.</pre><pre>Det går dock inte, herr talman, att blunda för att\r\ndet finns skillnader mellan partierna när det gäller\r\nhur vi vill bistå Sydafrika i framtiden.\r\nUtrikesministern säger att det har skett en viss\r\nsmärre förändring -- en liten sänkning -- i det\r\nsvenska biståndet. Det är en betydelsefull signal,\r\nutrikesministern! Det är väldigt svårt att vara\r\ntrovärdig i arbetet för att Sydafrika skall få ett ökat\r\noch bredare stöd internationellt när man samtidigt\r\nsjälv inte är beredd att ta en ökad börda på detta\r\nområde.</pre><pre>Utrikesministern talar om att vi skall delta i EU:s\r\nsatsning på biståndsfrågor. Jag hoppas att det inte\r\nblir fallet och att Sverige inte blir medlem i EU. Jag\r\ntror att det är dumt att gå med i EU för Sveriges del\r\nbl.a. just därför att EU styr biståndsfrågorna och\r\nbiståndsdiskussionen på ett sätt som vore djupt\r\nolyckligt för Sverige. Jag menar att våra\r\nmöjligheter att stödja Sydafrika genom bistånd\r\nökar betydligt om vi står utanför EU.</pre><pre>Herr talman! Jag vill också nämna frågan om att\r\nsatsningen på Sydafrika och biståndet dit inte bara\r\nger effekter för Sydafrika utan för hela regionen.\r\nDet var Hans Göran Franck och Anita Johansson\r\nockså inne på. Jag beklagar alltså att man från\r\nregeringens sida totalt sett har minskat biståndet till\r\nhela Afrika. Vi har diskuterat Angola vid flera\r\nandra tillfällen. Där var också utgången av valet\r\npositiv, men situationen efter valet har dess värre\r\nvarit förödande. Kriget pågår fortfarande.</pre><pre>Jag menar att en satsning på ökat bistånd och\r\nsjälvfallet på att verka för att svenska\r\norganisationer på alla plan skall öka kontakten med\r\nSydafrika är viktig, men det räcker inte. Vi måste\r\nockså satsa på det svenska biståndet och se till att\r\nSverige lever upp till sitt rykte internationellt.</pre><pre>Herr talman! Just under valet träffade vi många\r\nsydafrikaner som haft kontakt med Sverige -- både\r\nsvarta och vita. De sade: Ni har gjort väldigt\r\nmycket i Sverige, men slutet har inte kommit. Det\r\när nu stödet till oss måste börja. Ni måste behålla\r\noch utöka kontakterna och utöka biståndet och\r\nrelationerna på alla plan. Ni får inte se det som ett\r\nfärdigt arbete.</pre><pre>Anf. 30  Utrikesminister MARGARETHA AF\r\nUGGLAS (m):</pre><pre>Herr talman! Jag vill bara säga att jag ser detta som\r\nen första och inledande diskussion runt hur ett\r\neffektivt, bra och konstruktivt bistånd -- jag skulle\r\negentligen hellre vilja använda uttrycket\r\nsamarbete -- till det fria demokratiska Sydafrika\r\nskall utformas. Denna diskussion måste naturligvis\r\ni allra första hand föras med den nya sydafrikanska\r\nregeringen. Vi måste lyssna på deras prioriteringar\r\noch önskemål. Vi har också våra egna\r\nprioriteringar och våra egna önskemål. Jag förstod\r\natt vi är tämligen ense när det gäller inriktningen.</pre><pre>Jag ser detta som en första diskussion, och jag tror\r\natt det blir anledning att återkomma till denna\r\ndiskussion flera gånger efter uppbyggande och\r\nsamtal. Jag vill bara försäkra att den svenska\r\nregeringen avser att vara mycket aktiv såväl i\r\ndiskussionerna med den sydafrikanska regeringen\r\nsom i de internationella mötesforum där vi nu också\r\nfår en möjlighet att diskutera och agera.</pre><pre>Anf. 31  HANS GÖRAN FRANCK (s):</pre><pre>Herr talman! Jag kan vara mycket kortfattad. För\r\nmitt parti, Socialdemokraterna, är det en hederssak\r\natt göra alla de ansträngningar som jag har talat om\r\ntidigare i dag. Jag hoppas att det skall finnas en\r\nbred enighet om dessa, oavsett vilken regering som\r\nkommer att finnas i vårt land. Det är därför mycket\r\nviktigt att det till Sydafrika går signaler om att man\r\ndär kan räkna med ett brett svenskt stöd men också\r\natt Sverige kommer att fortsätta att agera på den\r\ninternationella arenan för att mobilisera andra\r\nländer och olika internationella organisationer i det\r\nhär arbetet. Man får ju inte slå sig till ro efter den\r\nframgång som nåtts och tycka att sydafrikanerna får\r\nsköta sig själva. Det gäller nu verkligen att agera\r\nlika kraftfullt som tidigare för att det här skall\r\nlyckas och bli den framgång som vi alla önskar.</pre><pre>Det är självklart så, som utrikesministern säger, att\r\ndet här är en första debatt. Vi måste i fortsättningen\r\nkonkretisera oss ännu mera. Låt mig till slut bara\r\nnämna att jag under mina tre besök i Sydafrika har\r\nträffat många barn och ungdomar, och de har stora\r\nförhoppningar. Jag tror att de vet att det finns\r\ngränser, men alla de insatser som kan göras för att\r\nstimulera barnen och ungdomarna i Sydafrika kan\r\nbidra till en bättre framtid för dem.</pre><pre>Anf. 32  Utrikesminister MARGARETHA AF\r\nUGGLAS (m):</pre><pre>Herr talman! Jag är alldeles övertygad om att vice\r\nstatsminister Bengt Westerberg vid sitt besök i\r\nsamband med presidentinstallationen har gett den\r\nnya regeringen de riktiga signalerna från svensk\r\nsida.</pre><pre>Överläggningen var härmed avslutad.</pre><pre>7 §  Svar på interpellation 1993/94:101 om\r\npensionsregler för reservofficerare</pre><pre>Anf. 33  Finansminister ANNE WIBBLE\r\n(fp):</pre><pre>Herr talman! Carl Fredrik Graf har frågat mig dels\r\nvilka åtgärder som har vidtagits i regeringskansliet\r\nför att lösa frågan om samordning mellan\r\nreservpensioner och ATP, dels vilka initiativ jag är\r\nberedd att ta för att slopa denna samordning.</pre><pre>Innan jag går in på själva frågorna vill jag ge en\r\nliten bakgrund.</pre><pre>Reservpensioner utbetalas enligt äldre\r\nbestämmelser till dem som fullgjort tjänstgöring i\r\nförsvarsmaktens reserver eller i Väg- och\r\nvattenbyggnadskåren. De senaste författningar\r\nsom innehåller föreskrifter om reservpensioner är\r\n1943 års reservbefälskungörelser för Armén,\r\nMarinen respektive Flygvapnet (1943:815-817) och\r\n1951 års kungörelser om Väg- och\r\nvattenbyggnadskåren (1951:497). Dessa upphävdes\r\når 1962 genom utfärdande av en\r\nreservbefälskungörelse för krigsmakten (1962:309)\r\noch en kungörelse för väg- och\r\nvattenbyggnadskåren (1962:322). De äger dock\r\nfortfarande tillämpning på dem som anställts enligt\r\nde äldre kungörelserna om de inte använt sig av viss\r\nrätt som fanns år 1962 att gå över till de nya\r\nbestämmelserna.</pre><pre>Reservpensionerna utbetalas från 55 års ålder.\r\nRätten till reservpension kan utbytas mot ett\r\nengångsbelopp. För närvarande utbetalas\r\nreservpensioner till ca 5 600 personer. Dessutom\r\nfinns ca 500 personer som har rätt till en framtida\r\nreservpension. De yngsta av dessa är födda år 1941.</pre><pre>Reservpensionerna består av ett grundbelopp och\r\nett tilläggsbelopp. Reservpensionerna är sedan år\r\n1975 värdesäkerade genom att tilläggsbeloppet\r\nräknas upp så att summan av grund- och\r\ntilläggsbelopp följer basbeloppet enligt lagen om\r\nallmän försäkring, medan grundbeloppet är\r\nkonstant.</pre><pre>Det har hävdats bl.a. av Carl Fredrik Graf i den nu\r\naktuella interpellationen att reservpensioner inte är\r\natt likställa med vanlig tjänstepension. Jag vill dock\r\npeka på en likhet, nämligen att reglerna för\r\nreservpensioner redan före 1962 innebar\r\nsamordning med statlig lön eller tjänstepension.\r\nFör reservpensioner innebär samordningen att\r\ntilläggsbeloppet minskas med hänsyn till den eller\r\nde andra förmånerna. Däremot är grundbeloppet\r\nalltid skyddat mot samordning. Det senare gäller\r\näven för den samordning med ATP som\r\ninterpellationen avser.</pre><pre>De som berörs av samordningen är framför allt de\r\nsom har hel ålderspension från ATP. För\r\nnärvarande berörs därför främst de som är födda\r\nåren 1914-1928. Till dessa åldersgrupper utbetalas\r\nreservpensioner med ett sammanlagt belopp på\r\ncirka 5,9 miljoner kronor per månad före och 3,0\r\nmiljoner kronor per månad efter samordning med\r\nATP. Samordningen innebär således, som Carl\r\nFredrik Graf anger i interpellationen, att\r\nreservpensionerna för dessa åldersgrupper minskas\r\nmed i genomsnitt ungefär hälften.</pre><pre>I en motion till 1979/80 års riksdag hemställde\r\nBjörn Körlof (mot. 1979/80:827) ''att riksdagen hos\r\nregeringen begär en översyn av reglerna om\r\nsamordning av reservpension med tilläggspension\r\nenligt lagen om allmän försäkring i enlighet med\r\nvad i motionen anförts''. I sitt av riksdagen\r\ngodtagna utlåtande uttalade försvarsutskottet\r\n(1980/81:FöU8) att ''Ytterligare förändring av\r\nreglerna för samordningen eller slopande av denna\r\när frågor som avgörs efter förhandlingar'' och\r\nhemställde att motionen skulle avslås.</pre><pre>Som svar på Carl Fredrik Grafs frågor vill jag\r\nsammanfattningsvis säga att frågor som berör\r\nreservpension regleras genom avtal mellan Statens\r\narbetsgivarverk och personalorganisationerna.\r\nRegeringen kan inte ensidigt gå in och ändra i\r\navtalsbestämmelserna. Några åtgärder från\r\nregeringskansliets sida har således inte vidtagits,\r\noch jag anser det också olämpligt att jag skulle ta\r\nnågot initiativ i frågan.</pre><pre>Anf. 34  CARL FREDRIK GRAF (m):</pre><pre>Herr talman! Det tillhör ju konvenansen här i\r\nkammaren att man skall tacka statsråd för svar. Jag\r\nnöjer mig med att tacka för redogörelsen. Jag\r\ntycker däremot att svaret var väl tunt.\r\nFinansministern sysslar i sitt dagliga värv med de\r\nstora ekonomiska linjerna, finanspolitik och sådana\r\nsaker, och jag har stor respekt för det som hon\r\nuträttar i den egenskapen, men i detta fall tycker\r\njag mig inte ha fått några svar på de frågor som jag\r\nställt.</pre><pre>Den ena frågan gällde vad som har hänt i\r\nregeringskansliet efter upprepade påstötningar från\r\nolika håll i detta ärende. Det framgår delvis av\r\nfinansministerns svar att egentligen ingenting har\r\nhänt, eftersom det i svaret nämns uttalanden från\r\nbörjan av 80-talet. Det gör att jag har anledning att\r\nställa några följdfrågor.</pre><pre>Den första gäller sista meningen i svaret, där\r\nfinansministern säger att det är olämpligt att ta\r\nnågot vidare initiativ i frågan, eftersom regeringen\r\ninte ensidigt kan ändra på avtal. Då är frågan vem\r\nsom i så fall skall ta initiativ. Det har i debatten visat\r\nsig att många andra är beredda att ta initiativ och\r\natt föra en diskussion i den här frågan. Jag tror\r\nalltså att det finns en öppenhet, som regeringen\r\nborde kunna ta till vara.</pre><pre>Det andra och principiellt viktiga\r\nställningstagandet är vilken syn fru finansministern\r\nhar på denna fråga. Är det fråga om en pension\r\neller en premie? Reservofficerare anställda enligt\r\nnyare förordningar får ju tjänstgöringspremier, och\r\ndessa betraktas inte som pension, men syftet har\r\nvarit detsamma. I den proposition som skrevs i\r\nsamband med att lagstiftningen kom till 1943 var\r\ndet uttalade syftet att underlätta rekrytering av\r\nreservofficerare, på samma sätt som\r\ntjänstgöringspremierna för dem som är anställa\r\nenligt nyare förordningar. Man kan av detta dra den\r\nslutsatsen att pensionerna har väsentligt annan\r\nkaraktär än vanlig tjänstepension.</pre><pre>Jag är intresserad av att veta vilken principiell syn\r\nfinansministern har på denna fråga. Jag vill tillägga\r\natt den här frågan enligt min mening har betydelse\r\ninte bara för de 5 600 reservofficerare som är\r\nberörda utan också rent allmänt speglar\r\nstatsmakternas syn på hur man skall hantera frågor\r\nom rekrytering av personal till försvarsmakten. Av\r\ndet skälet är det principiellt viktigt att vi kan få\r\ndessa frågor klarlagda.</pre><pre>Anf. 35  Finansminister ANNE WIBBLE\r\n(fp):</pre><pre>Herr talman! Den långa redovisningen i det\r\nskriftliga svaret är till för att beskriva en del av de\r\nturer och förändringar som har förekommit sedan\r\nde första bestämmelser som Carl Fredrik Graf\r\nanförde kom till, dvs. sedan 1943. Som framgått har\r\nfrågan diskuterats ett antal gånger därefter. Det\r\nsenaste tillfälle när frågan i sak behandlades i\r\nriksdagen var med anledning av motionen till\r\n1979/80 års riksmöte, varvid försvarsutskottet\r\nförklarade att det hela var en avtalsfråga. Det är\r\nockså den sakliga innebörden i mitt svar.</pre><pre>Detta är en avtalsfråga och bör behandlas på det\r\nsätt som brukligt är i avtalsfrågor, dvs. den bör inte\r\nblir föremål för initiativ eller andra åtgärder från\r\nvare sig enskilda regeringsledamöter eller andra\r\npolitiska instanser.</pre><pre>Anf. 36  CARL FREDRIK GRAF (m):</pre><pre>Herr talman! Då återstår fortfarande frågan från\r\nmitt första inlägg. Vem skall i så fall ta initiativ?</pre><pre>Riksdagen har uttalat att detta är en avtalsfråga.\r\nDet har man gjort i senare skeden också, bl.a.\r\nunder andra hälften av 80-talet. Men regeringen\r\nförfogar ju över författningen. Om jag har förstått\r\nsaken rätt kan regeringen reglera där. Det finns ju\r\nen författning från 1962, ändrad 1970, som tar sikte\r\npå dessa frågor. Regeringen borde definitivt kunna\r\nta ett initiativ i den frågan.</pre><pre>Av det här svaret drar jag tyvärr den slutsatsen att\r\nfinansministern är ointresserad av att ta några\r\ninitiativ. Jag har inte fått något motiv till varför det\r\när olämpligt att gå vidare med den här frågan.\r\nIngen annan tycks kunna göra det bättre än\r\nregeringen. Jag efterlyser ett initiativ.</pre><pre>Anf. 37  Finansminister ANNE WIBBLE\r\n(fp):</pre><pre>Herr talman! Som framgår av svaret anser jag att\r\ndet är olämligt att jag tar något initiativ i frågan. I\r\nförhandlingsfrågor mellan parter på\r\narbetsmarknaden tas initiativ lämpligen av endera\r\nav förhandlingsparterna. Det är också i\r\növerensstämmelse med nu gällande riksdagsbeslut\r\ni den här frågan. Det är mitt svar på Carl Fredrik\r\nGrafs olika frågor på det här området.</pre><pre>Anf. 38  CARL FREDRIK GRAF (m):</pre><pre>Herr talman! Jag utnyttjar min sista möjlighet till\r\nreplik genom att konstatera att initiativ har tagits\r\nfrån många olika håll i den här frågan. Det är bara\r\nregeringen som inte tagit något initiativ. Det är inte\r\nkritik enbart mot den nuvarande finansministern,\r\nutan den träffar även tidigare regeringar som under\r\nca 20 år visat underlåtenhet att agera.</pre><pre>Min bedömning av den här frågan är att regeringen\r\nborde visa ett betydligt större intresse att dels ändra\r\ni aktuell författning, dels ta något slags initiativ för\r\natt få i gång förhandlingar med berörda parter. De\r\när intresserade av förhandlingar. De har upprepade\r\ngånger skrivit till regeringen i ärendet utan att få\r\nnågot svar.</pre><pre>Svaret på frågan om vem som annars skulle göra det\r\nvar enligt finansministern de andra parterna. De\r\nhar redan tagit initiativ. Bollen ligger nog hos\r\nregeringen. Riksdagen har ju vid upprepade\r\ntillfällen också uttalat att det är en\r\nförhandlingsfråga, precis som finansministern\r\nsäger. Det kvarstår att jag efterlyser litet\r\nhandlingskraft från finansministerns sida i denna\r\nfråga.</pre><pre>Anf. 39  Finansminister ANNE WIBBLE\r\n(fp):</pre><pre>Herr talman! Det förvånar mig en aning att Carl\r\nFredrik Graf anser att regeringen skall ta initiativ i\r\navtalsfrågor. Det brukar inte vara en ståndpunkt\r\nsom framförs från hans parti. Detta är en\r\navtalsfråga. Eventuella förändringar bör\r\nnaturligtvis komma fram efter diskussion mellan de\r\navtalsslutande parterna.</pre><pre>Överläggningen var härmed avslutad.</pre><pre>8 §  Svar på interpellation 1993/94:121 om\r\nSverige och EMU</pre><pre>Anf. 40  Finansminister ANNE WIBBLE\r\n(fp):</pre><pre>Herr talman! Birgitta Hambraeus har ställt frågan\r\nom Sverige har rätt att stå utanför EU:s\r\nvalutaunion.</pre><pre>I inledningen till frågan omnämns kort något om\r\nEMU-processen. Låt mig först göra några\r\nförtydliganden kring denna process och därefter\r\nbesvara frågan.</pre><pre>Maastrichtfördraget har nu trätt i kraft och därmed\r\nockså den del av dess regelverk som rör den\r\nekonomiska och monetära unionen (EMU). EMU\r\nskall enligt fördraget förverkligas stegvis. Den\r\nandra fasen -- som inleddes den 1 januari 1994 -- är\r\nen förberedelsefas. För deltagande i själva\r\nvalutaunionen -- den tredje fasen -- skall\r\nmedlemsländerna kunna uppvisa en ekonomisk\r\nstabilitet som uttrycks i ett antal överenskomna\r\nkriterier för inflation, räntor, offentliga finanser\r\noch fast växelkurs, de s.k. konvergenskriterierna.\r\nEn granskning kommer att äga rum 1996, och vid\r\nbehov även 1998, för att utröna i vilken\r\nutsträckning förutsättningarna för bildandet av en\r\nvalutaunion är uppfyllda. Så långt fördraget.</pre><pre>Vid en bedömning i dag, år 1994, av valutapolitiken\r\ni Västeuropa kan dock ingen gå förbi\r\nkonsekvenserna av de dramatiska händelser som\r\nskakade valutamarknaderna under 1992 och 1993.\r\nÄven om kartan i form av fördragstexten om\r\nEMU:s olika faser naturligtvis fortfarande finns,\r\nkan ingen gärna ha undgått att lägga märke till att\r\nterrängen förändrats en del sedan kartan gjordes i\r\nMaastricht.</pre><pre>I verkligheten har den fortsatta vägen mot\r\nvalutaunionen blivit mer osäker. Det gäller både\r\ntidtabellen och det sätt på vilket länderna kan\r\ntänkas genomföra det valutapolitiska samarbetet\r\nsyftande till gemensam valuta. T.ex. förefaller\r\ntanken att alla länder samtidigt skulle gå med i\r\ntredje fasen av EMU orealistisk. Snarare får man\r\ntänka sig en successiv utvidgning av en från början\r\nliten kärna av länder med likartade ekonomisk-\r\npolitiska förutsättningar.</pre><pre>En anledning till den ökade osäkerheten är den\r\nsvaga ekonomiska utvecklingen i Europa som bl.a.\r\nhar lett till stigande arbetslöshet och till en kraftig\r\nförsämring av de offentliga finanserna i EU-\r\nländerna. Beträffande framför allt kraven på sunda\r\noffentliga finanser har förutsättningarna för ett\r\ntidigt uppfyllande av Maastrichtfördragets kriterier\r\nkraftigt försämrats.</pre><pre>Det ekonomiska samarbetet i EU har därför i dag\r\ngivits en delvis annan inriktning, och man\r\nprioriterar nu i högre grad frågor om tillväxt för att\r\nminska den höga arbetslösheten. Den vitbok om\r\ntillväxt, konkurrenskraft och sysselsättning som\r\npresenterades i december förra året är ett konkret\r\nbevis på att EU-länderna i dag är djupt bekymrade\r\növer den höga arbetslösheten och är beredda att\r\nvidta åtgärder för att minska den. För undvikande\r\nav missförstånd vill jag påpeka att detta inte\r\ninnebär att kravet på låg inflation prioriterats ned.\r\nLåga prisökningar är tvärtom en avgörande\r\nförutsättning för en uthållig sysselsättningsökning.</pre><pre>Vad beträffar kraven på de offentliga finanserna är\r\ndet fel att, som Birgitta Hambraeus vill göra\r\ngällande, EU-kommissionen skall ''kontrollera\r\nvarje medlemsstats statsbudget''. Man måste skilja\r\npå budgetens innehåll på olika huvudtitlar och\r\nändamål å ena sidan och budgetsaldot å den andra.\r\nMaastrichtfördraget innehåller ett förfarande där\r\nrådet av ekonomi- och finansministrar kan agera\r\nom ett land bedriver en oansvarig finanspolitik som\r\nkan riskera att skada grannarnas ekonomier och\r\npåtagligt avviker från de riktlinjer om de offentliga\r\nfinanserna som man kommit överens om.</pre><pre>Innan ett land deltar i själva valutaunionen går\r\nEU:s sanktionsmöjligheter inte längre än till att\r\nrikta en rekommendation till landet i fråga samt att\r\noffentliggöra denna. Inte minst mot bakgrund av\r\natt de flesta EU-länder i dag har större underskott i\r\nde offentliga finanserna än vad Maastrichtfördraget\r\nföreskriver är det ännu oklart hur detta förfarande\r\nkommer att tillämpas i praktiken.</pre><pre>De kriterier på stabilitet som ställts upp av EU-\r\nländerna för ett deltagande i valutaunionen syftar\r\ntill att säkerställa långsiktig stabilitet i den\r\nekonomiska utvecklingen. Såväl penning- som\r\nfinanspolitik bedrivs under fas två på nationell nivå.\r\nDet ankommer på varje enskilt land att verka för\r\natt uppfylla de överenskomna kriterierna på\r\nstabilitet. Kraven är riktmärken för\r\nmedlemsländerna.</pre><pre>Regeringen för en ekonomisk politik som främjar\r\ntillväxt och fler jobb samt ger en stabil bas för\r\nvälfärden. Det är en från våra egna värderingar och\r\nutgångspunkter utformad politik. Som en viktig\r\nkonsekvens har dock politiken att\r\nkonvergenskraven uppfylls om ett antal år. EU:s\r\nriktmärken för den ekonomiska utvecklingen -- låg\r\ninflation, låga räntor, sunda statsfinanser och stabil\r\nväxelkurs -- ligger i linje med regeringens\r\nekonomiska politik. Det finns således ingen\r\nmotsättning mellan EU:s kriterier på stabilitet och\r\nde långsiktiga målen för regeringens ekonomiska\r\npolitik.</pre><pre>Låt mig därefter övergå till resultatet av\r\nmedlemskapsförhandlingarna om EMU. Birgitta\r\nHambraeus frågar om förhandlingarna säkerställt\r\nen rätt för Sverige att stå utanför valutaunionen.</pre><pre>Jag vill dela upp mitt svar i två delar. Dels\r\nregeringens inställning till deltagande i en\r\nvalutaunion i Europa, dels formerna för ett svenskt\r\nbeslut att gå med i valutaunionen.</pre><pre>Regeringens inställning till deltagande i EMU:s\r\nvalutaunion, såsom den kom till uttryck i den\r\nsvenska förhandlingspositionen rörande EMU, har\r\ntidigare presenterats i riksdagen. Positionen\r\ninnebär att Sverige vill delta i den framväxande\r\nekonomiska och monetära unionen.</pre><pre>Angående formerna för beslut om Sveriges\r\ndeltagande gäller följande. Om Sverige kommer att\r\ndelta i en tredje fas av EMU beror dels på när vi\r\nuppfyller inträdeskraven, dels på om vi själva vill.\r\nSverige kommer inte att automatiskt bli medlem i\r\nden slutliga valutaunionen enbart för att vi\r\nratificerar medlemskap i EU. Sverige har i\r\nförhandlingarna anmält, och detta har noterats till\r\nprotokollet, att riksdagen har det slutliga\r\navgörandet. Formerna för hur ett medlemsland\r\nfattar beslut om att delta i valutaunionen avgör\r\nlandet självt, och det står följaktligen inget om\r\ndetta i Maastrichtfördraget. Storbritannien och\r\nDanmark har dock i protokoll till fördraget\r\nförbehållit sig rätten att säga nej till EMU:s tredje\r\nfas. Tyskland och Nederländerna har gjort klart att\r\ndessa länders parlament har det slutliga\r\navgörandet.</pre><pre>När och om det blir aktuellt för Sverige att gå in i\r\nEMU:s valutaunion kommer de länder som då\r\ningår i EU att granska Sverige för att se om vi\r\nuppfyller de då gällande konvergenskraven. Bland\r\ndessa länder ingår då även Sverige. Uppfyller\r\nSverige kraven har vi rätt att vara med i\r\nvalutaunionen.</pre><pre>Ett sådant steg kommer emellertid, som regeringen\r\nockså redovisat för riksdagen, för EU-länderna och\r\ni pressen, att föregås av en inhemsk\r\nbeslutsprocedur. När EMU:s tredje fas blir aktuell\r\nför Sverige kommer således frågan om ett svenskt\r\ndeltagande att avgöras av riksdagen, som\r\nbehandlar frågan på basis av en särskild proposition\r\nom Sveriges deltagande i EMU:s tredje fas.</pre><pre>Sammanfattningsvis: Regeringen vill delta i EU:s\r\nvalutaunion om en sådan kommer till stånd,\r\neftersom detta skulle förbättra förutsättningarna\r\nför ökad sysselsättning, investeringar och tillväxt.\r\nFör att deltagande i valutaunionen skall kunna bli\r\nmöjligt måste målen för regeringens ekonomiska\r\npolitik först uppnås. Ett svenskt inträde i\r\nvalutaunionen förutsätter vidare att riksdagen tar\r\nställning för ett deltagande efter förslag från\r\nregeringen.</pre><pre>Anf. 41  BIRGITTA HAMBRAEUS (c):</pre><pre>Herr talman! Jag ber att få tacka finansministern\r\nför ett utförligt och mycket upplysande svar på min\r\ninterpellation. Det är väldigt viktigt att det blir\r\nklarhet i vad som faktiskt gäller.</pre><pre>Jag drar slutsatsen att förhandlingarna inte har\r\nsäkerställt att Sverige kan stå utanför\r\nvalutaunionen. Visserligen har regeringen gjort en\r\nprotokollsanteckning om att den tänker lägga fram\r\nen proposition till riksdagen och att riksdagen skall\r\navgöra. Men den protokollsanteckningen har inte\r\nförts in i fördraget, och därmed är den inte juridiskt\r\ngiltig. Danmark och England har fått anteckningar\r\ninförda.</pre><pre>Maastrichtavtalet binder oss vid alla tillfällen där vi\r\ninte har fått ett skriftligt undantag, särbestämmelse\r\neller engångsregel, införd i själva anslutningsakten.\r\nMaastrichtfördraget är mycket tydligt när det gäller\r\nEMU. Valutaunionen utvecklas stegvis, precis som\r\nfinansministern säger.</pre><pre>Vi är nu inne i den andra fasen, där man försöker\r\natt hjälpa länderna till konvergens. Sverige gör\r\nsjälvt sitt bästa att uppnå den konvergensen. I dag\r\nstår det i Svenska Dagbladet att man verkligen tror\r\npå detta igen. Henning Christophersen har sagt att\r\ndet nu börjar att ordna upp sig. Blir det en\r\nhögkonjunktur är han övertygad om att\r\nMaastrichtavtalet kommer att fullföljas\r\nprogramenligt, med en valutaunion före detta\r\nårtusendes slut.</pre><pre>Det är klart utsagt i Maastrichtavtalet att det icke\r\när de olika länderna som bestämmer när de själva\r\nvill gå in i valutaunionen. Det finns tvärtom ett\r\nprotokoll fogat till Maastrichtavtalet där det står att\r\ninget land får hindra införandet av valutaunionen.\r\nVilka länder som skall ingå i denna valutaunion\r\nbestäms med majoritetsbeslut vid en\r\nregeringskonferens. De länder som då har uppnått\r\nkonvergenskraven skall ingå senast år 1999.</pre><pre>Det är alltså klart och tydligt steg för steg. Det står\r\nigenting om att en valutaunion först skall\r\ngodkännas av de olika ländernas parlament. De\r\nfinns vissa frågor som regeringskonferenser inte\r\nsjälva kan besluta, men här är det tydligt utsagt att\r\nregeringskonferensen beslutar om att införa en\r\nvalutaunion.</pre><pre>Om Sverige skall bli medlem måste vi redan nu göra\r\nvår riksbank oavhängig. Jag vill gärna fråga\r\nfinansministern: På vilket sätt förbereder\r\nregeringen nu Riksbankens oavhängighet? Det\r\ngjordes en utredning som väckte en oerhörd\r\nbestörtning. Socialdemokraterna var kraftfulla\r\nmotståndare till att göra Riksbanken oavhängig,\r\ndvs. att ta bort möjligheten till demokratisk\r\nkontroll av vår riksbank, som för övrigt är världens\r\näldsta och riksdagens egen bank. Plötsligt hörde\r\nman ingenting mer om detta.</pre><pre>I Maastrichtavtalet står det klart och tydligt att vi\r\nredan från början skall starta den process som leder\r\ntill vår riksbanks oavhängighet. I den tredje fasen,\r\nnär valutaunionen inträder, blir vår riksbank ett\r\nhelt osjälvständigt avdelningskontor, som jag\r\nförstått det, till den gemensamma centralbank som\r\nman redan har börjat bygga. Jag syftar på EMI,\r\ndvs. det ekonomiska och monetära institutet i\r\nFrankfurt.</pre><pre>Min fråga till finansministern är: På vilket sätt\r\nförbereder vi nu att göra vår riksbank oavhängig\r\noch utanför demokratisk kontroll? Det krävs\r\nfaktiskt en grundlagsändring för detta. Hur bär vi\r\noss åt med det? Skulle vi bli medlemmar i unionen\r\nhar vi skrivit under på att detta skall ske. Där står\r\nEU:s lag över även svensk grundlag, såvitt jag\r\nförstår.</pre><pre>Jag vill gärna att finansministern bekräftar att det\r\när på detta sätt. Det är en sanning som också bör\r\nsägas av regeringen. Det är endast om man har fått\r\ninfört i protokollet till anslutningsakten att vi har\r\nbegärt ett undantag som det är juridiskt giltigt. Alla\r\nandra protokollsanteckningar kan vi naturligtvis\r\ngöra för oss själva, men de har inte någon juridisk\r\ngiltighet.</pre><pre>Sverige har i förhandlingarna inte begärt att få ett\r\nundantag, och vi har självfallet inte heller fått något\r\nundantag. Det vore välgörande om finansministern\r\nville bekräfta detta. Det finns nämligen en\r\nbeskrivning -- en tolkning av\r\nförhandlingsresultatet -- som dessutom har gått på\r\nremiss, och som är gravt missvisande. Det verkar\r\ndär som om vi hade fått ett undantag, att vi har rätt\r\natt själva bestämma om en valutaunion, och att\r\nriksdagen skall fatta beslut, osv.</pre><pre>Jag har ytterligare en fråga till finansministern.\r\nKommer finansministern att se till att\r\nremissinstanserna får klart för sig att det endast är\r\nom ett undantag finns inskrivet i anslutningsakten\r\nsom vi får ett undantag, annars gäller\r\nMaastrichtavtalet fullt ut?</pre><pre>Det är oerhört viktigt för vår demokrati att det\r\nfinns klarhet i vad som gäller. Man skall inte sopa\r\nproblemen under mattan, utan vi skall med öppna\r\nögon ta ställning till om vi vill lämna Sveriges rätt\r\ntill självbestämmande och gå in i en union. Det vore\r\natt lura in oss om man säger: Det är nog inte så\r\nfarligt, vi bestämmer nog själva i alla fall. Det är att\r\nlura människor, och jag tror verkligen inte det om\r\nfinansminstern.</pre><pre>Jag hoppas och tror att finansministern här kommer\r\natt bekräfta att det jag har sagt är sant.</pre><pre>Anf. 42  CHARLOTTE CEDERSCHIÖLD\r\n(m):</pre><pre>Herr talman! Också jag vill tacka finansministern\r\nför svaret.</pre><pre>Har förhandlingarna säkerställt Sveriges rätt att stå\r\nutanför valutaunionen?, frågar Birgitta\r\nHambraues. Frågan ligger nära: Varför ställer man\r\nen sådan fråga, när svaret så många gånger har\r\ngivits här i kammaren? Vi vet alla att avgörandet\r\nför Sveriges deltagande i EMU ligger dels i denna\r\nriksdags hand, dels i de andra medlemsstaternas\r\nhänder.</pre><pre>Sveriges riksdag har avgörandet i sin hand. Om inte\r\nSverige kan möta EMU-villkoren får vi inte vara\r\nmed hur gärna vi än vill. Svårigheten är att komma\r\nin, inte att hamna utanför. Uppenbarligen har\r\ninterpellanten ännu inte förstått det som större\r\ndelen av Europas sakkunskap och politiker insett,\r\nnämligen betydelsen av en ekonomisk och monetär\r\nunion. Det är svårt att se något annat skäl till att\r\ninterpellanten ställer denna fråga, än att\r\nmisstänkliggöra syftet med EMU.</pre><pre>Syftet med EMU är att få högre levnadsstandard,\r\nbättre välfärd, fler jobb, mindre arbetslöshet och\r\natt helt enkelt skapa tryggare villkor för människor.\r\nDet vet interpellanten, och ändå frågar hon.</pre><pre>Är interpellantens sakkunskap på den ekonomiska\r\nområdet större än den som Europas samlade\r\nfinansministrar som helhet kan uppvisa? Några\r\nobjektiva belägg för detta är svårt att se. Därmed\r\ninte sagt att samlad kunskap är allena saliggörande,\r\nmen det stärker onekligen beslutsunderlaget.</pre><pre>Interpellantens linje, ett Sverige utanför EMU, där\r\nde flesta av våra viktigaste handelsländer är med,\r\ninnebär med största sannolikhet stora risker inte\r\nbara vad avser investeringar, välfärd,\r\nlevnadsstandard, utan också vad avser jobb och\r\nvärdet på vår valuta.</pre><pre>Fråga svenska folket om det föredrar en hårdvaluta\r\nsom den tyska, en framtida ecu, ett slags euromark,\r\neller en mjukvaluta -- esperantogeld, som tyskarna\r\nsäger. Hade Sverige haft samma hårdvaluta som\r\nTyskland, hade varje svensk krona i dag varit\r\navsevärt mer värd än på 60-talet.</pre><pre>Skulle de flesta svenskar tacka nej till avsevärt\r\nhögre levnadsstandard? Att döma av den\r\nekonomiska debatten i övrigt i Sverige förefaller\r\ndet osannolikt. Debatten om agendan och\r\ntidsgränserna för EMU är oerhört svensk, man\r\nskulle kanske t.o.m. kunna kalla den för litet\r\nfyrkantig.</pre><pre>Åtgärdsarsenalen och tidsgränserna är\r\narbetsredskap inom EU. Den som följer EU-\r\nsamarbetet borde ha hunnit notera det. Utan mål\r\noch tidsram kommer man inte så långt i det\r\ninternationella samarbetet. Skulle man sedan inte\r\nhunnit uppnå målet till det utsatta datumet, får man\r\nväl ta nya tag och sträva vidare utfrån den\r\nverklighet man kämpar i.</pre><pre>I den verkligheten ingår tyvärr också bakåtsträvare\r\nsom uppenbarligen inte ens vill uppfylla de villkor\r\nsom långsiktigt befrämjar välstånd. Det svåraste\r\nmed ett sådant ställningstagande som\r\ninterpellanten gör är det svek det innebär mot våra\r\nbröder och systrar i Öst- och Centraleuropa.</pre><pre></pre><pre>Interpellantens linje riskerar nämligen att skapa en\r\ngrogrund för ett mer protektionistiskt Västeuropa\r\nsom inte orkar hjälpa våra öst- och\r\ncentraleuropeiska vänner genom ökad frihandel\r\noch därmed starkare marknadsekonomi och\r\ndemokrati.</pre><pre>Den som tror att Sverige ensamt, med 8,5 miljoner\r\ninvånare, kan utgöra en marknad för Öst- och\r\nCentraleuropa borde delta i den moderna skolans\r\nmängdlära för att få balans i sina\r\nställningstaganden.</pre><pre>Europadebatten i den här kammaren borde lyftas\r\nfrån en nivå där svaren är självklara. Man borde\r\nmer gå in på frågor om hur Sverige skall lyckas\r\nklara av EMU:s villkor och hur vi skall klara av vårt\r\npolitiska ansvar att se till att Sverige får vara med i\r\nEMU så snabbt som möjligt. I annat fall riskerar vi\r\natt snabbt köras om av våra nordiska grannländer.</pre><pre>För närvarande anses bara Luxemburg och\r\nmöjligen Danmark klara EMU:s krav samt Norge\r\noch Österrike av kandidatländerna.</pre><pre>Det finns anledning för Sverige att se om sitt hus,\r\nprecis som regeringen vill, så att man uppnår de\r\nekonomiska mål som är så eftersträvansvärda.\r\nÄven den europeiska socialdemokratin har i sin\r\nvalplattform, inför ''Europavalet'', varmt\r\ntillskyndat Maastrichtavtalet, inklusive EMU och\r\nvalutaunionen, just för att skapa arbetstillfällen och\r\nskydda basen för den sociala välfärden.</pre><pre>Eftersom interpellanten uppenbarligen inte har\r\nförstått värdet av dessa politiska mål eller hur de\r\nekonomiska sammanhangen fungerar finns det\r\nanledning att ställa en följdfråga till statsrådet i\r\nhopp om att svaret skall kunna bidra till att klara ut\r\nden förvirring som interpellantens fråga kan\r\nåstadkomma för svenska folket. Svaret är självklart\r\nför de flesta, dock inte för interpellanten.</pre><pre>Varför eftersträvar statsrådet de mål som\r\nvalutaunionen syftar till? Svaret är enkelt för den\r\nsom inte tar brödet på bordet för givet.</pre><pre>Anf. 43  BENGT HURTIG (v):</pre><pre>Fru talman! Jag får också tacka för svaret. Detta är\r\nen väsentlig debatt. Det är en debatt som inte bara\r\nförs i Sverige. Den förs faktiskt i hela Europa. Om\r\nman följer den debatt som förs i Europa finner man\r\natt det finns andra än lyriker som beskriver vad\r\nEMU kan ställa till med och delvis redan har ställt\r\ntill med.</pre><pre>EMU-processen har också skarpa kritiker, kanske\r\ninte bland centralbankschefer och finansministrar\r\nmen bland andra människor.</pre><pre>Det är ett märkligt fenomen att regeringen och ja-\r\nsidan nu på något sätt försöker hävda att\r\nMaastrichtavtalet inte gäller i alla delar. Jag måste\r\nsom ledamot i riksdagens EU-delegation säga att\r\njag faktiskt får motsatt information ute i Europa,\r\nnämligen att Maastrichtavtalet skall gälla.</pre><pre>Finansministern och andra ministrar talar om\r\nkartan och terrängen. Det är terrängen vi skall\r\nfölja. Då är frågan varför vi skall förbinda oss att\r\nfölja en karta som uppenbarligen inte gäller.\r\nSjälvfallet har terrängen förändrats när det gäller\r\nframkomligheten till den gemensamma valutan,\r\nmen ute i Europa möter jag ett annat intryck av\r\ndenna förändring. Man hävdar att man är på väg\r\ntillbaka, att man kan uppnå konvergensvillkoren\r\noch att man inom en ganska snar framtid kanske\r\nkan låsa valutorna gentemot varandra. Det står för\r\növrigt i Svenska Dagbladet i dag.</pre><pre>Henning Christophersen, EU-kommissionens\r\nfinanspolitiskt ansvarige, är tämligen säker i dag i\r\nSvenska Dagbladet. Flera medlemsländer kommer\r\natt ha uppfyllt valutaunionens krav 1997--98 och\r\nhan tror på ett beslut om en gemensam valuta före\r\når 2000.</pre><pre>Jag och många med mig ute i Europa menar att\r\nförsöken med fasta växelkurser sannolikt har lett\r\ntill en fördjupad socialkris i EU. EU-kommissionen\r\nbegärde för övrigt en rapport hösten 1991. Den\r\nbegravdes, eftersom den var litet obehaglig. Fem\r\nfristående ekonomer varnade för att detta skulle\r\nleda till regionala obalanser och behov av insatser\r\noch resurser långt utöver de resurser som EU\r\nförfogade över. Den här rapporten ville man inte\r\nsläppa, eftersom den kom just före den danska\r\nfolkomröstningen.</pre><pre>Den information som jag har fått från Europa visar\r\natt de fasta växelkurserna sannolikt också bidrog\r\ntill spekulationsattackerna mot de svagare\r\nvalutorna under 1992--93. När ett land släpar efter\r\nser naturligtvis spekulanterna detta och attackerar\r\nvalutan. Frågan är om det är realistiskt att tro att\r\nman i en så pass stor öppen marknadsekonomi skall\r\nkunna undvika en mycket ojämlik utveckling i olika\r\ndelar i unionen. T.o.m. under en övergångsperiod\r\nhar det visat sig vara svårt.</pre><pre>Efter det att man har infört en gemensam valuta\r\nkommer det att fordras mycket stora ekonomiska\r\nresurser för att jämna ut skillnaderna i unionen. Vi\r\nkan inte räkna med den rörlighet av arbetskraften\r\nsom t.ex. finns i USA.</pre><pre>Finansministern säger att det finns en annan\r\ninriktning av den ekonomiska politiken. Jag vill\r\nsäga att man under det sista året i viss mån har\r\nbörjat uppmärksamma arbetslösheten, men\r\nkonvergensvillkoren är ju inte på något sätt\r\nändrade. Vid toppmötet i höstas handlade det\r\nfrämst om svagare socialt skydd, mer\r\nlönedifferentiering, nedskärning av offentliga\r\nutgifter osv. Det fanns ingen målsättning preciserad\r\ni siffror när det gällde minskningen av\r\narbetslösheten eller pengar till satsningar på\r\ninfrastruktur. Inte heller tillmötesgick man kravet\r\npå en sänkt räntenivå.</pre><pre>Jag menar att kursen med konvergensvillkoren\r\nligger fast. I många europeiska länder är\r\narbetslösheten en ickefråga i den ekonomiska\r\npolitiken. Inom EU är den möjligen en\r\nsocialpolitisk fråga. Det är tyvärr den erfarenhet\r\njag har.</pre><pre>Jag har tagit del av det avtal som vi fick förra\r\nveckan. Jag kan, liksom Birgitta Hambraeus, inte\r\nfinna att det finns någon juridiskt bindande\r\nmöjlighet för Sverige att likt England och Danmark\r\negentligen själv fatta dessa beslut. Möjligen kan\r\nman göra andra politiska bedömningar.</pre><pre>Holland och Tyskland hänvisar man också till.\r\nHolland och Tyskland ville veta om alla\r\nmedlemsländer hade uppnått konvergensvillkoren\r\ninnan de anslöt sig till den gemensamma valutan.\r\nNågra sådana villkor har inte Sverige ställt.\r\nTvärtom för man resonemanget att man stegvis\r\nskall kunna bygga upp den gemensamma valutan.</pre><pre>Punkt 4 i artikel 109j är mycket klar på den här\r\npunkten. Den säger att rådet med kvalificerad\r\nmajoritet skall kunna besluta att den tredje fasen\r\nskall inledas senast den 1 januari 1999. I protokollet\r\nsom Birgitta Hambraeus hänvisade till är man\r\nockså skarp i sina formuleringar. Man fastslår den\r\noåterkalleliga karaktären av gemenskapens\r\nutveckling mot tredje fasen och säger att alla\r\nmedlemsstater, oavsett om de uppfyller de\r\nnödvändiga villkoren för införandet av en enda\r\nvaluta, skall respektera önskan om att den tredje\r\nfasen snabbt skall inledas.</pre><pre>När det gäller Sverige har Christophersen också\r\nsagt att vi visserligen kan besluta men att det måste\r\nbli ett positivt beslut.</pre><pre>Anf. 44  Finansminister ANNE WIBBLE\r\n(fp):</pre><pre>Fru talman! Jag skall försöka kommentera några av\r\nde mer väsentliga frågorna.</pre><pre>Jag vill först säga till Birgitta Hambraeus att det\r\nsjälvfallet inte är fråga om att någon stat skall luras\r\nin i vare sig den ena eller andra formen av\r\nsamarbete. Jag utgår från att Birgitta Hambraues\r\ninte heller tror det. Vi har en debatt, omfattande\r\nremissrundor och inte minst en folkomröstning för\r\natt Sverige skall kunna medverka i den europeiska\r\nprocessen på ett samarbetsvänligt sätt.</pre><pre>Jag tycker själv att det på något sätt vore att\r\nförringa Sveriges betydelse om vi inte efter bästa\r\nförmåga skulle vara med och påverka både den\r\nfredliga och den ekonomiska utvecklingsmöjlighet\r\nsom detta samarbetsforum kan medverka till. Det\r\när den stora frågan.</pre><pre>När det gäller EMU och den tredje fasen vill jag\r\nsäga att ingen kan tvinga Sverige eller något annat\r\nland att vara med. Jag tror att Birgitta Hambraeus\r\noch även Bengt Hurtig själva kan förstå att det inte\r\nfinns något intresse från andra medlemsländer av\r\natt ha med ett land som är ovilligt att delta i denna\r\nprocess.</pre><pre>Sverige har förklarat, precis som Tyskland och\r\nHolland, att vi har en intern demokratisk\r\nbeslutsprocess. Det har inte ett smack med\r\nMaastrichtfördraget att göra, utan detta gäller vår\r\ninterna svenska beslutsprocess när Sveriges riksdag\r\nskall ta ställning till frågan om Sveriges deltagande\r\ni den tredje fasen. Detta tycker jag är en mycket\r\nväsentlig del av beslutsprocessen. Det förvånar mig\r\nen aning att Birgitta Hambraeus förringar\r\nbetydelsen av beslut i Sveriges riksdag i en så här\r\nviktig fråga.</pre><pre>När det gäller Riksbanken kan jag nämna för\r\nBirgitta Hambraeus att det inte pågår några\r\nförändringar eller några förberedelser av det slag\r\nsom hon tycks förmoda. Däremot kan jag nämna\r\natt i den händelse det hade funnits ett mera\r\nvälutvecklat penningpolitiskt samarbete redan i dag\r\när det min gissning att den penningpolitik som man\r\nhade bedrivit, inte minst från den tyska\r\ncentralbankens sida, hade tagit större hänsyn till\r\nintressena -- inte bara i Tyskland -- i alla andra\r\nländer inklusive Sverige. Det hade med stor\r\nsäkerhet varit till fördel för den svenska\r\nekonomiska utvecklingen om en mera samordnad\r\npenningpolitisk verksamhet hade ägt rum, men så\r\när alltså inte fallet.</pre><pre>Den stora frågan som lätt leder till missförstånd när\r\ndet gäller den tredje fasen av EMU och det\r\nvalutapolitiska samarbetet handlar om att många\r\ntror eller åtminstone påstår sig tro att detta skulle\r\nvara aktuellt nu. Man radar upp en mängd problem\r\noch säger att det inte fungerar. Det handlar i stället\r\nom att detta kan, efter beslut i Sveriges riksdag,\r\nkomma att bli aktuellt om ett antal år -- när Sveriges\r\nekonomi är i betydligt bättre skick och när vi kan\r\ndra mycket stora fördelar av ett mera utvecklat\r\nsamarbete.</pre><pre>Till Charlotte Cederschiöld kan jag säga att det\r\nfinns mycket stora fördelar involverade i ett sådant\r\nhär mera utvecklat samarbete, framför allt när det\r\ngäller Sveriges möjligheter att vara ett attraktivt\r\nland för investeringar. Det finns få saker som är så\r\navskräckande för dem som skall investera som\r\ninstabila växelkurser eller instabila räntor. Det är\r\nväl känt att det historiskt finns en del instabilitet.\r\nJag tror att Sverige kommer att få stora fördelar om\r\nlandet kan bli attraktivt med en stabilitet i både\r\nväxelkurser och räntor. Detta får naturligtvis i\r\nförsta hand effekt på antalet\r\nsysselsättningstillfällen, antalet jobb. Det blir också\r\nen ekonomiskt stark bas för en skattefinansierad\r\nvälfärd, vilket jag hoppas att vi alla är mycket\r\nintresserade av.</pre><pre>Bengt Hurtig talade om EU:s vitbok. Denna är ett\r\nmycket starkt tecken på den betoning på tillväxt\r\noch sysselsättningsökning som det ekonomiska\r\nsamarbetet har inom EU. Det tycktes som om\r\nBengt Hurtig menade att man i det sammanhanget\r\nmåste göra sig av med konvergenskraven. Så är icke\r\nfallet. Det är nämligen av stor betydelse just för\r\ntillväxt- och sysselsättningsmöjligheterna framöver\r\natt man har stabila växelkurser, små prisökningar,\r\nlåga räntor och sunda offentliga finanser. Jag tror\r\ninte att det är många människor, förutom Bengt\r\nHurtig, som tror att instabilitet i växelkurserna eller\r\nstora och instabila prisökningar är ett bra sätt att\r\nlocka till sig investeringar och jobb. Jag tror under\r\ninga omständigheter att det är så. Jag menar att det\r\när viktigt att den svenska ekonomiska politiken\r\nbekräftar och främjar de tillväxt- och\r\ninvesteringsmöjligheter som finns inom ramen för\r\nvår egen ekonomiska politik, vilket ger oss större\r\nmöjlighet att delta i det framtida samarbetet inom\r\nEMU.</pre><pre>Anf. 45  BIRGITTA HAMBRAEUS (c):</pre><pre>Fru talman! Självfallet skall inte svenska folket\r\nluras in i den europeiska gemenskapen, säger\r\nfinansministern. Det är verkligen också min högsta\r\nönskan. Den debatt som vi för nu måste vila på\r\nfakta. Det görs olika bedömningar, och ingen kan\r\nsäga något säkert om framtiden. Men det finns\r\nfaktiskt vissa fakta. Det är oerhört väsentligt att vi\r\ninte missleder svenska folket.</pre><pre>Alla remissinstanser får nu en liten orange skrift\r\nfrån UD där man gör en tolkning av\r\nförhandlingsresultatet. Det famgår alltså inte klart\r\nvad som står i avtalet. Det innebär bl.a. att man ger\r\nsken av att vi har ett juridiskt bindande undantag\r\nfrån EMU, vilket vi alltså inte har. Jag vill gärna att\r\nfinansministern bekräftar detta. Det jag säger\r\nstämmer. Sverige har icke fått ett juridiskt\r\nbindande undantag från att vara med i den tredje\r\nfasen av EMU. Vi kan naturligtvis misslyckas med\r\nvåra försök att sanera våra finanser. Men om vi\r\nuppnår konvergenskraven har vi ingen juridisk\r\nmöjlighet att stanna utanför enligt\r\nMaastrichtfördraget. Det vore skönt att få det\r\nbekräftat.</pre><pre>Jag förstår att Charlotte Cederschiöld talar för\r\nModerata samlingspartiet här. Hon är helt och\r\noerhört överlägset säker på att denna valutaunion\r\när en förutsättning för vår framtid och att den är\r\noerhört väsentlig för Sverige. Centerpartiet har en\r\nannan inställning. Vi har sagt att endast om\r\nförhandlingsresultatet säkerställer att vi kan vara\r\nutanför valutaunionen är vi villiga att arbeta för ett\r\nmedlemskap. Vi är mycket tveksamma, liksom\r\nåtskilliga fristående ekonomer, till om det verkligen\r\när till fördel för Sverige att ge upp den svenska\r\nkronan och den svenska riksbanken och gå in i en\r\nmycket stor ekonomi med en valuta som skall passa\r\nländer med mycket olika förutsättningar. Att ett\r\nland har kvar sina ekonomiska styrmedel medför\r\nstora fördelar, inte minst för näringslivet. Jag\r\nkonstaterar att Moderaterna och Centern tydligen\r\ngör helt olika bedömningar.</pre><pre>Jag tycker att vitboken verkar utgöra ett\r\ngammalmodigt dokument. I kap. 10 gör man\r\nvisserligen en intressant iakttagelse. Där talar man\r\nom sådant som vi redan har genomfört i\r\nriksdagen -- kretsloppssamhället -- som om det\r\ngäller något avlägset i framtiden som ingen har tagit\r\nupp. I Sverige är vi så otroligt mycket före andra\r\nländer. Genom att behålla vår rätt till egen\r\nekonomisk styrning kan vi fortsätta att vara ett\r\nföregångsland. Om vi kommer med i unionen\r\ntvingas vi in i ett gammalmodigt sätt att tänka -- en\r\nmonetaristisk, snäv, gammalmodig modell som inte\r\npassar i det postindustriella samhället där Sverige\r\nhar kommit längre än länderna på kontinenten.</pre><pre>Anf. 46  BENGT HURTIG (v):</pre><pre>Fru talman! Vi fick beskedet att Sverige skall\r\nförbehålla sig rätten att fatta beslutet att eventuellt\r\nstå utanför det tredjet steget i EMU och att vår\r\ndemokratiska interna beslutsprocess skall\r\nrespekteras. Jag gör bedömningen att om Sverige\r\nhar uppfyllt konvergensvillkoren och vi skulle fatta\r\nett sådant beslut i Sveriges riksdag skulle det leda\r\ntill en kris i Europeiska unionen. I november 1993\r\nsade Henning Christophersen att Sverige\r\nfolkrättsligt har förpliktat sig att delta i det tredje\r\nsteget. Det är den uppfattningen vi stöter på ute i\r\nEuropa. Det är möjligt att man vill ställa till med\r\nen sådan kris. Det är något som återstår att se. Jag\r\ntror att Tyskland kanske kan göra det med den\r\nstyrka landet har och den respekt man åtnjuter.\r\nFrågan är bara om Sverige har den kraften att\r\nkunna stå upp för ett sådant beslut om det skulle bli\r\naktuellt.</pre><pre>Jag har inte sagt att konvergenskraven skall\r\navskaffas. Men jag menar att all erfarenhet visar att\r\nde hittills har varit helt otillräckliga för den\r\nekonomiska politiken. De ökade klyftorna mellan\r\nolika regioner och mellan olika skikt, den höga\r\narbetslösheten och den sociala krisen visar att det\r\nmåste till en helt annan och mycket kraftfullare\r\nekonomisk politik om man skall kunna lösa de här\r\nproblemen.</pre><pre>Om det nu är så, att vi själva kan avgöra om vi vill\r\ndelta i en del av avtalet eller inte skulle vi väl kunna\r\ngöra undantag även för en del andra saker,\r\nexempelvis hur stort vårt bidrag till EU skall vara.\r\nHur skulle det vara att försöka bestämma att\r\nSverige inte skall bidraga med mer än 10 miljarder\r\nkronor fast 20 miljarder kronor är utlovat? Om vi\r\nkan göra undantag från det ena, borde vi kunna\r\ngöra undantag från det andra. Jag tror att ett sådant\r\nbeslut skulle leda till samma typ av kris.</pre><pre>Birgitta Hambraeus har varit inne på ämnet\r\nSveriges riksbank. I Sveriges regeringsform står det\r\natt riksbanken är riksdagens myndighet. Det står\r\nockså att riksbankens målsättning är att ansvara för\r\npenningpolitik och kreditpolitik. Kan dessa\r\nformuleringar angående riksbanken stå kvar i\r\nregeringsformen vid ett medlemskap i den\r\neuropeiska unionen?</pre><pre>Anf. 47  CHARLOTTE CEDERSCHIÖLD\r\n(m):</pre><pre>Fru talman! Till finansministern vill jag säga att jag\r\nhelt och hållet instämmer i svaret. Men det är\r\nviktigt att påpeka i debatten att det är oändligt\r\nväsentligt att lyckas föra samman investeringarnas\r\nbetydelse för jobben. I debatten har man många\r\ngånger en känsla av att dessa samband är litet\r\noklara. Det kan troligtvis hänga ihop med den\r\ndebatt som fördes i denna kammare åren 1989 och\r\n1990, då många investeringar inte längre gjordes i\r\nSverige. Den dåvarande socialdemokratiska\r\nregeringen hade mycket svårt att tillstå att det\r\nskulle få konsekvenser för arbetslösheten.</pre><pre>Till Birgitta Hambraeus vill jag säga att vi\r\nmoderater tror att det är ganska farligt att sända ut\r\nsignaler om att man i Sverige skulle vara beredd att\r\nslå in på en väg som leder till en inflationistisk\r\ndevalveringspolitik. Det skulle nämligen kunna\r\nuppfattas på det sättet, om vi sade ett tydligt nej till\r\nEMU i ett läge där vi skulle kunna vara med.</pre><pre>Att säga nej skulle också vara ett sätt att tala om för\r\ndem som vill investera i Sverige att risken är större\r\ni Sverige än på annat håll. Sverige riskerar att få\r\nbetala en riskpremie, en högre ränta. Vad innebär\r\ndå en högre realränta? Man har räknat på 1 % och\r\nfått fram att investeringarna under två till tre år\r\nminskar med 3 %. Det betyder i sin tur ökad\r\narbetslöshet. BNP minskar med 0,5 % och statens\r\nräntekostnader ökar med 7 miljarder kronor.\r\nKommuner och landsting skall dessutom punga ut\r\nytterligare 300 miljoner kronor. Som vi ser det kan\r\nnej-sidan helt enkelt inte finansiera välfärden i sitt\r\nalternativ.</pre><pre>Precis som finansministern, tror jag inte att det\r\nekonomiska samarbetets mål faller samman bara\r\ndärför att man inte kan uppnå målen i de ögonblick\r\nsom man har tänkt sig. Det är alltså terrängen som\r\ngäller.</pre><pre>De redovisningar som har gjorts här i kammaren\r\nom den inhemska beslutsproceduren vad gäller\r\nEMU gör att debatten är litet underlig. Man kan\r\nfråga sig vad det är för märkliga mål som motiverar\r\ninterpellantens vilja att riskera svagare krona,\r\nhögre arbetslöshet, urholkade pensioner och det\r\nsom kan följa med ett långsiktigt utanförstående,\r\nsom jag ser det. Jag tror att svensken i gemen\r\nfaktiskt delar finansministerns mål, som jag också\r\ndelar. Det kan man se av de\r\nopinionsundersökningar som har gjorts och som\r\nvisar att majoriteten av svenskarna tror att Sverige\r\nsnart kommer att bli medlem av den europeiska\r\nunionen.</pre><pre>Anf. 48  Finansminister ANNE WIBBLE\r\n(fp):</pre><pre>Fru talman! Några av svaren på de frågor som\r\nBirgitta Hambraeus upprepade finns med i det\r\nförsta skriftliga svaret. Jag upprepar dem gärna.\r\nFramför allt handlar de om Sveriges inställning till\r\nEMU. Den svenska positionen är framförhandlad\r\nmellan de fyra regeringspartierna och\r\nsocialdemokratin om att Sverige vill delta i den\r\nframväxande ekonomiska monetära unionen.</pre><pre>Även formerna för detta är framförhandlade, och\r\ndet är överenskommet mellan regeringspartierna\r\noch socialdemokratin att Sveriges riksdag har det\r\nslutliga avgörandet. Sverige blir alltså inte\r\nautomatiskt medlem därför att Sverige ratificerar\r\nmedlemskap i EU. Denna interna beslutsprocess\r\nhar vi informerat om. Tyskland och Holland har\r\ngjort på samma sätt. Deras parlament har också det\r\nslutliga avgörandet. Detta har vare sig med\r\nMaastrichtfördraget eller med EU-länderna i övrigt\r\natt göra.</pre><pre>Det är dessutom väldigt viktigt att vi i Sverige inte\r\nbeter oss som om EU-länderna skulle ha rätt att\r\ngodkänna eller inte godkänna hur Sveriges riksdag\r\nfattar sina beslut. Det vore att förminska värdet av\r\nSveriges riksdag. Formen för detta\r\nställningstagande är mycket central, för att just\r\nframhäva att detta beslut är internt, att det är\r\nSveriges riksdag som har att avgöra det och att\r\ningen annan har med det att göra; det är Sveriges\r\nriksdag som bestämmer.</pre><pre>Birgitta Hambraeus tyckte att vitboken var\r\ngammalmodig. Det tycker inte jag. Jag tycker att\r\nden innehåller en hel del av intressant slag, inte\r\nminst när det gäller ganska stora satsningar på\r\ninformationsteknologi och den nya teknikens\r\nanvändning för att just främja investeringar och\r\njobb i de europeiska länderna.</pre><pre>Just från miljösynpunkt, som det nämndes, Birgitta\r\nHambraeus, är det väldigt centralt att komma med\r\ni själva beslutsprocessen. Vad är en självständighet\r\nvärd om de avgörande besluten för den svenska\r\nmiljön, de svenska jobben och den svenska\r\nvälfärden skulle fattas av organ där Sverige inte är\r\nrepresenterat? Man kan visserligen här bestämma\r\nalla möjliga saker, men det centrala är ju om det\r\nbehövs mer av internationellt samarbete för att lösa\r\nmiljöproblem och ekonomiska problem.</pre><pre>Min uppfattning är att mer av internationellt\r\nsamarbete hjälper till att lösa problemen på ett bra\r\nsätt. Det ger oss därmed fler jobb och en starkare\r\nbas för en välfärdspolitik, som jag är övertygad om\r\natt både Birgitta Hambraeus och jag är vänner av.\r\nMen det förutsätter att Sverige är med och\r\nsamarbetar för att lösa problemen.</pre><pre>Bengt Hurtig tog upp synpunkten att\r\nkonvergenskraven har funnits vara otillräckliga för\r\natt skapa ekonomiskt framåtskridande. Det kan jag\r\ngärna hålla med om. Det var nog så, att ett skäl till\r\nvalutaoron både åren 1992 och 1993 var att man i\r\nfråga om det valutapolitiska samarbetet hade\r\nkommit i otakt med det andra ekonomisk-politiska\r\nsamarbetet -- man hade gått litet för snabbt fram,\r\nmedan det andra haltade. Det har man noterat, och\r\nytterligare samarbete inom finanspolitiken på\r\nandra områden i form av både en vitbok och\r\nriktlinjer för ekonomisk politik är nu på god\r\nframmarsch. När dessa båda politikområden\r\nkommer bättre i samklang med varandra finns\r\nockså goda förutsättningar att nå de ytterligare\r\npositiva effekter som kommmer av det samarbete\r\nsom också inkluderar den ekonomiska monetära\r\nunionen.</pre><pre>Jag vill gärna säga att allt detta samarbete vad gäller\r\nEMU -- som inte handlar om nuet utan om en\r\nframtid efter ett beslut i Sveriges riksdag -- har som\r\nfrämsta syfte att skapa en starkare ekonomisk\r\nutveckling i Sverige; det finns också stora\r\nmöjligheter att uppnå detta syfte. Det betyder att\r\nmänniskor kan få jobb med större säkerhet och att\r\nvi kan ha en större säkerhet i den ekonomiska\r\nbasen vad gäller exempelvis pensioner, sjukvård,\r\näldreomsorg och barnomsorg. Allt detta är mycket\r\nviktiga delar i det svenska välfärdssamhället. Att\r\nuppnå en bättre miljöeffekt i Sverige kräver ett\r\növerstatligt samarbete. Miljöföroreningarna\r\nkänner ju inga nationsgränser. Allt det som vi i\r\nSverige är måna om att få bra uppnår man lättare\r\ngenom mer samarbete. När den tiden kommer,\r\nefter ett beslut i Sveriges riksdag, ingår faktiskt ett\r\ndeltagande i den ekonomiska monetära unionen.</pre><pre>Anf. 49  BENGT HURTIG (v):</pre><pre>Fru talman! Jag kan konstatera att i den avtalstext\r\nsom vi fått tillgång till finns ingenting som säger att\r\nSverige har rätt att fatta beslutet om det tredje\r\nsteget. Det är i stället ett ensidigt yttrande från\r\nSverige som man litar till. Jag vidhåller att detta\r\ntyder på att man faktiskt är beredd att ta en kris i\r\nrelationerna om man skulle ge sig in på ett sådant\r\nhär beslut.</pre><pre>På något sätt är det så i Sverige att man inte möter\r\nnågra riktiga unionsanhängare. Snarare möter man\r\npå något sätt två olika nej-linjer. En nej-linje gäller\r\nstora och centrala delar av Maastrichtfördraget.\r\nMan säger: Det här står visserligen i texten -- det\r\nhär är kartan -- men vi skall göra så här. Det är\r\nockså en variant på nej till Maastricht som etablerar\r\nsig. Det kommer således verkligen att bli intressant\r\natt se hur det blir. Vi menar att konsekvensen\r\negentligen borde vara att man ärligt sade: Det här\r\nkan vi inte ställa upp på. Det är alltför stor\r\nosäkerhet över huvud taget. Frågan är alltså om det\r\nhär relativt hastigt tillkomna projektet kommer att\r\nfungera.</pre><pre>Jag noterar också att finansministern nästan\r\ninstämde i att det sätt på vilket man lade upp\r\nvalutasamarbetet i början av 90-talet bidrog till\r\nkrisen och till de spekulationer som vi fick och som\r\ngav sig på särskilt de valutor som inte var riktigt\r\nstarka. Det är just den information som vi har fått\r\nt.ex. av irländarna i EU-parlamentet. De var\r\nmycket kritiska och menade att valutan\r\nattackerades därför att man inte hade sådana\r\nresurser att man kunde stå emot.</pre><pre>Vad jag tror behövs för att man skall klara de\r\nekonomiska och sociala målen -- arbetslösheten,\r\nminskade klassklyftor och minskade regionala\r\nklyftor -- är stora ekonomiska resurser. Men de\r\nekonomiska resurserna finns inte vare sig hos\r\nkommissionen eller hos ministerrådet, dvs. i de\r\ncentrala institutionerna, utan de resurserna finns i\r\nde nationella statsbudgetarna. Det är där så att säga\r\nsom den politiska förändringen måste ske för att vi\r\nskall kunna få en ändring på det här.</pre><pre>Vidare noterar jag att finansministern inte svarade\r\npå frågan om den skrivning i vår regeringsform som\r\ngäller Riksbanken kan stå kvar vid ett medlemskap\r\ni den europeiska unionen.</pre><pre>Anf. 50  BIRGITTA HAMBRAEUS (c):</pre><pre>Fru talman! Jag instämmer verkligen med\r\nfinansministern. Det internationella miljöarbetet\r\när alltså oerhört viktigt. Sverige deltar för fullt i det\r\nsammanhanget. Jag tror att miljöministern just nu\r\ndeltar i ett internationellt samarbete när det gäller\r\nmiljöfrågor.</pre><pre>I Genève bestämde man, lyckosamt nog, att\r\nBaselkonventionen nu skall utvidgas så att det blir\r\nförbjudet för irländare att skicka giftigt avfall till u-\r\nländer. EU bromsade. Danmark försökte påverka\r\nEU men lyckades inte utan vände sig till Norge och\r\nSverige. Tillsammans med resten av världen fick vi\r\ntill sist med oss EU.</pre><pre>När en bromskloss är i vägen är det faktiskt bättre\r\natt vara utanför, om man vill få bort bromsklossen.\r\nBefinner man sig innanför binds man ju. Liksom\r\nDanmark kan man då inte agera självständigt.</pre><pre>Så till vitboken. Kretsloppssamhället där har det\r\ninte blivit något av men ändå börjar ett\r\nkretsloppssamhälle nu nalkas. Informationsteknik\r\ntalas det också om. Men allt det som man talar om i\r\nvitboken är ju något som vi har genomfört för länge\r\nsedan. Vi har kommit mycket, mycket längre än\r\nvad EU har gjort. Det som är skrämmande i\r\nvitboken är att man säger att vi skall öka vår\r\nkonkurrenskraft dels genom en elit som skaffar sig\r\nmer och mer av kunskaper, dels genom att sänka\r\nlönerna för de lågavlönade och att minska den\r\nsociala tryggheten för de lågavlönade. Det är där\r\nman ser en möjlighet att konkurrera. Jag tycker att\r\ndet är skrämmande.</pre><pre>Vidare finns det nu ett vilande grundlagsförslag om\r\natt Sverige, efter en folkomröstning, skall bli med i\r\nunionen. Därmed skall vi skriva under alla de\r\nfördrag som finns i unionen, inklusive Maastricht.\r\nDärmed tar dessa över svensk lag.</pre><pre>Finansministern säger: Vad vi gör här i vår interna\r\nprocess och vad vi beslutar i riksdagen har de\r\ningenting att göra med. Men det är precis vad de\r\nhar. Vi i Sveriges riksdag har inte längre rätt att\r\nfatta beslut som strider mot de fördrag som vi har\r\nanslutit oss till.</pre><pre>Det är oerhört väsentligt att få en bekräftelse från\r\nfinansministern, som ju bara läste upp en mycket\r\nluddig text. I anslutningsfördraget finns det icke\r\ninskrivet att vi har något som helst undantag från\r\nEMU. Bekräfta detta, för det är sanningen!</pre><pre>När det gäller Riksbanken kan vi ju inte ha kvar\r\nden grundlag som vi nu har om vi går med i\r\nunionen. Bekräfta detta, snälla finansministern!</pre><pre>Anf. 51  Finansminister ANNE WIBBLE\r\n(fp):</pre><pre>Fru talman! Jag skall ta upp några av de saker som\r\nBirgitta Hambraeus nämnde. Till att börja med vill\r\njag säga att jag tycker att det var en oerhört\r\negenartad tolkning som här gjordes, nämligen att\r\ndet är lättare att påverka beslut inom en\r\norganisation genom att vara utanför densamma.\r\nMin erfarenhet och, tror jag, Sveriges erfarenhet i\r\nnästan alla internationella sammanhang är att det\r\när lättare att påverka genom att vara med.</pre><pre>I sak betyder detta att om Sverige väljer -- vilket jag\r\ntycker att vi skall göra -- att använda vårt\r\nmedlemskap för att stärka de miljövänliga\r\nkrafterna inom EU, kan vi få en ganska god\r\nutväxling av medlemskapet på miljöpolitikens\r\nområde. Jag tror att det är mycket mera positivt för\r\nmiljön både i Sverige och i andra delar av världen\r\nän om vi sitter utanför och möjligen försöker\r\npåverka därifrån.</pre><pre>Birgitta Hambraeus sade något om att det när det\r\ngäller vitboken och EU skulle vara av intresse att\r\nminska den sociala tryggheten för lågavlönade.\r\nDetta är faktiskt någonting som varken finns med i\r\nvitboken eller som ligger inom EU:s domäner att\r\nbesluta om. Socialpolitiska regelsystem fattas det\r\nnämligen nationella beslut om, och så kommer det\r\natt vara i fortsättningen också.</pre><pre>Av de formuleringar som jag har upprepat ett antal\r\ngånger -- nämligen i fråga om regeringens\r\ninställning till deltagande i EMU:s valutaunion, där\r\npositionen är att Sverige vill delta i den\r\nframväxande ekonomiska och monetära unionen --\r\nframgår naturligtvis att vi med hänsyn till denna\r\ninställning, att vi vill delta, inte har begärt något\r\nundantag formellt sett när det gäller att inte kunna\r\ndelta. Vi utgår i stället när det gäller detta vårt\r\nönskemål från att, efter ett förnyat beslut i Sveriges\r\nriksdag om när och hur detta i så fall skall ske, de\r\nmöjligheter som vi själva har att påverka den\r\nekonomiska utvecklingen och det politiska\r\nsamarbetet kommer att vara till fördel för svenska\r\nintressen i fråga om fredssträvanden,\r\nmiljösträvanden, jobb osv. att kunna göra sig\r\ngällande. Det här är skälen till att det ligger i\r\nSveriges intresse att kunna delta även i detta\r\nutvidgade ekonomiska samarbete.</pre><pre>Som jag har sagt ett antal gånger är det en väldig\r\nskillnad mellan att delta i någonting nu och mellan\r\natt delta i någonting om ett antal år. Jag tror att det\r\när ganska viktigt att Birgitta Hambraeus, Bengt\r\nHurtig och andra som deltar i debatten verkligen\r\nförsöker klarlägga detta, därför att slutsatsen för\r\nSveriges del beträffande ett deltagande i EMU:s\r\ntredje fas skulle, tror jag, bli annorlunda om detta\r\ntas nu jämfört med om det tas när ekonomin är i ett\r\nbättre skick och när vi tydligare kan se fördelarna.\r\nMen då är det min bestämda uppfattning att\r\nvinsterna i fråga om jobb, välfärd och miljö är\r\nmycket stora och att det alltså ligger i Sveriges\r\nintresse att vara med.</pre><pre>Överläggningen var härmed avslutad.</pre><pre>9 §  Svar på interpellation 1993/94:136 om den\r\nenskildes rättssäkerhet</pre><pre>Anf. 52  Justitieminister GUN HELLSVIK\r\n(m):</pre><pre>Fru talman! Sten Andersson i Malmö har frågat mig\r\nvilka åtgärder jag avser att vidta för att öka den\r\nenskildes rättssäkerhet.</pre><pre>Sten Andersson har i interpellationen uttryckt\r\nuppfattningen att det måste vara rätt att enskilda\r\ninom rimliga gränser reagerar och ingriper när brott\r\nbegås. Jag vill först erinra om att det är en av\r\npolisens grundläggande uppgifter att förhindra och\r\nbeivra brott. Det är således i första hand polisen\r\nsom skall ingripa vid brott. Jag delar emellertid\r\nSten Anderssons uppfattning att det är viktigt att\r\nockså enskilda reagerar när ett brott begås.\r\nEnskilda har nämligen rätt att ingripa bl.a. för att\r\navvärja ett påbörjat eller överhängande brottsligt\r\nangrepp på person eller egendom. Och jag är av\r\nden uppfattningen att det inte är bra om enskilda\r\ninte vågar ingripa utan vänder ryggen till på grund\r\nav att reglerna på området är oklara eller\r\nobegripliga. Emellertid bör enskilda självfallet inte\r\ningripa mot brott i situationer där de befarar att\r\nsjälva komma till skada.</pre><pre>Det är således mycket viktigt att allmänheten\r\nkänner till vilka regler som gäller i sådana\r\nsituationer som Sten Andersson har beskrivit i sin\r\ninterpellation. Av detta skäl har regeringen nyligen\r\ntill riksdagen överlämnat en proposition med\r\nförslag till ändringar av bl.a. bestämmelserna i 24\r\nkap. brottsbalken om frihet från ansvar.</pre><pre>I 24 kap. brottsbalken finns bestämmelser om att\r\nden som handlar i nödvärn eller någon annan\r\nnödsituation skall vara fri från ansvar. Förslagen i\r\nden nämnda propositionen innebär inte några\r\nstörre materiella förändringar av nuvarande\r\nbestämmelser. Däremot kommer de föreslagna\r\nförändringarna att medföra att det för den enskilde\r\npå ett tydligare sätt än för närvarande står klart var\r\ngränsen går mellan ett brottsligt och ett straffritt\r\ningripande i sådana situationer som har beskrivits i\r\ninterpellationen.</pre><pre>Högsta domstolen har nyligen prövat frågan om\r\nnödvärn och nödvärnsexcess. Av domen framgår\r\nklart att det finns en bred marginal till förmån för\r\nden som på bar gärning ingriper mot brott. Först\r\nom han tar till uppenbart oförsvarligt våld kan han\r\ndömas, och inte ens då fälls han till ansvar om\r\nsituationen var sådan att han hade svårt att besinna\r\nsig.</pre><pre>I det här sammanhanget bör något också nämnas\r\nom reglerna i 23 kap. brottsbalken om bl.a.\r\nmedverkan. Det straffrättsliga ansvaret vid\r\nmedverkan har belysts i\r\ndepartementspromemorian Efter Lindome, som\r\nprofessorn i straffrätt, Madeleine Leijonhufvud,\r\nhar utarbetat på regeringens uppdrag.\r\nPromemorian mynnar närmast ut i att det finns skäl\r\nsom talar för att lagstiftningen bör innehålla ett\r\nutökat medhjälparansvar och ett vidgat ansvar för\r\nunderlåtenhet att hindra, anmäla eller avslöja\r\nbrott.</pre><pre>Det bör i sammanhanget framhållas, som också\r\ngörs i promemorian, att det inte är en framkomlig\r\nväg att sänka beviskravet i brottmål eller att\r\nförändra reglerna för bevisbördans placering.\r\nDäremot är det viktigt att stötande resultat i\r\nrättsskipningen undviks.</pre><pre>Regeringen har nyligen gett en särskild utredare i\r\nuppdrag att bl.a. vidare bearbeta de överväganden\r\nsom har gjorts i den av mig nämnda\r\ndepartementspromemorian.</pre><pre>I grund och botten handlar Sten Anderssons\r\ninterpellation om att visa respekt för andra\r\nmänniskor och deras egendom. Detta är inte i\r\nförsta hand en lagstiftningsfråga. I stället är det en\r\nuppgift för dem som har att förmedla normer i\r\nsamhället. Jag tänker då i första hand på familjen.\r\nMen även skolan och andra -- enskilda och\r\norganisationer -- som kommer i kontakt med främst\r\nungdomar har en mycket viktig funktion att fylla på\r\ndet här området.</pre><pre>Regeringen tillsatte redan under 1993\r\nTrygghetsutredningen, som bl.a. har till uppgift att\r\nundersöka hur myndigheter, organisationer,\r\nenskilda m.fl. bättre kan samverka för att minska\r\nbrottsligheten och därmed öka tryggheten i\r\nsamhället.</pre><pre>Jag vill framhålla att en av mina viktigaste uppgifter\r\nsom jusititieminister är att bryta\r\nbrottsutvecklingen. För en ökad rättstrygghet krävs\r\ndock att alla samhällets aktörer bidrar, var och en\r\npå sitt område. Kampen mot brottsligheten måste\r\nsåledes drivas med kraft och intensitet på olika\r\nplan. Men självfallet får brottsbekämpningen inte\r\ndrivas så att den går ut över enskildas rättssäkerhet.</pre><pre>Anf. 53  STEN ANDERSSON i Malmö (m):</pre><pre>Fru talman! Jag tackar för svaret som jag tycker\r\nvisar att statsrådet är medveten om problemen. Jag\r\när också medveten om att det inte är så lätt att lösa\r\ndem. Men om vi faller undan för argumenten att vi\r\ninte skall ingripa är risken stor att samhället alltmer\r\nförfaller.</pre><pre>Bakgrunden till min interpellation är ett beklagligt\r\nmord i Malmö för två månader sedan. Många\r\nställde frågan: Skall vi våga säga ifrån då vi själva\r\neller andra blir utsatta för något eller blir\r\nprovocerade, eller skall vi alltid vänta och kalla på\r\npolisen? Polisen måste ju ofta göra hårda\r\nprioriteringar. Tyvärr hinner polisen ofta heller inte\r\nfram.</pre><pre>Mordet i Malmö gäller en man i 50-årsåldern som\r\nsade till en ung pojke att han inte skulle sparka på\r\nden cykel som pojken gett sig på. Det slutade med\r\natt den äldre mannen drogs in i en trappuppgång.\r\nDär blev han brutalt nedslagen, varpå han avled --\r\njust på grund av att han hade sett det som sin\r\nmedborgerliga skyldighet att tala om för pojken att\r\ndet han gjorde faktiskt var fel.</pre><pre>Efter detta gick polisledningen i Malmöhus län och\r\npolisfacket ut och varnade kraftigt: Människor skall\r\ninte ingripa om de inte med 110 % säkerhet kan\r\nhantera situationen. Det kan ju låta vettigt. Men\r\nnär vet man att det finns en sådan säkerhet?</pre><pre>Man kan ju sitta på en buss där någon skojar genom\r\natt stänka öl på medpassagerarna. Det kan också\r\nhandla om barn som rycker upp blommor i en\r\nplantering eller om att någon som man möter ute\r\npå gatan tigger om cigaretter. Skall man alltid vara\r\ntillmötesgående i sådana situationer? Eller skall\r\nman inte vara det? Man vet ju inte vad som kan\r\nhända. Denna människa som frågar om en cigarett\r\nkan ju vara knarkare och reagera mycket negativt.\r\nNär man säger till barnen att de inte skall rycka upp\r\nblommorna i en plantering kan det sluta med att\r\nman får en tegelsten genom fönstret till\r\nvardagsrummet.</pre><pre>Jag förstår allt detta, men man får ändå inte helt ge\r\nupp. Jag är mycket glad för att statsrådet anser att\r\nvi inte heller kan göra så.</pre><pre>Jag förstår också att en person på 50 år, som står ute\r\npå torget och blir angripen eller ser en nedknarkad\r\nperson på 110 kg vilt svänga ett basebollträ omkring\r\nsig, skall vara litet försiktig och inte ingripa.\r\nDetsamma gäller så klart vid ett väpnat bankrån.\r\nMen principen måste ändå vara att vi skall ha som\r\nambition att ingripa där vi ser att det finns någon\r\nsom helst möjlighet för oss att på ett vettigt sätt\r\nhantera situationen.</pre><pre>Det är bra att statsrådet säger att de som griper in\r\nskall erhålla ett bättre skydd. Det borde även gälla\r\nvittnen. Man läser i pressen att en del vittnen\r\nupplever sin situation som hotfull. Det har tyvärr\r\nalltför ofta hänt att det som vittnen har sagt i ett\r\npolisförhör plötsligt är helt glömt efteråt. Man kan\r\nmisstänka att det förekommit någon form av hot\r\nmot den personen, som tidigare såg allting så klart,\r\nmen en tid efteråt ser allting mera oklart.</pre><pre>Jag tror att statsrådet och jag är helt överens. Jag\r\nskulle dock vilja tillägga att samhället borde ha\r\nnågon form av tidig reaktion mot ungdomar som\r\nbegår brott eller som kan misstänkas komma att\r\nbegå brott framöver. Den allmänna uppfattningen i\r\ndag är att om en 13--15-åring begår ett brott händer\r\ningenting. Man gör några noteringar på ett papper\r\noch inget mer.</pre><pre>En 14-åring, som t.ex. börjat snatta och blir\r\ntillsagd: ''Om du håller på så här får du kanske inget\r\nkörkort när du fyller 18'', uppfattar det som allting\r\nannat än ett hot.</pre><pre>Det är också helt klart, fru talman, att polisen\r\nibland upplever sin situation som hopplös. Man får\r\nt.ex. tag på en ung brottsling på förmiddagen, men\r\nsedan ser man honom eller henne ute någon timme\r\nsenare på samma plats. Om vi inte kommer till rätta\r\nmed detta får det mycket negativa effekter för\r\nsamhället och, framför allt, för ungdomarna. Får de\r\ninte klara regler för vad som gäller och vilka\r\neffekter ett brottsligt handlande har, kommer\r\nsamhället och vi alla totalt att bli de stora\r\nförlorarna.</pre><pre>Anf. 54  Justitieminister GUN HELLSVIK\r\n(m):</pre><pre>Fru talman! Sten Andersson i Malmö tar upp och\r\nspinner vidare på något som jag också påpekade\r\nsom en mycket viktig del i mitt svar, när jag i slutet\r\ntalade om ansvaret för normgivning. Vi är helt\r\növerens om att det först och främst är familjerna,\r\nmen även skolan som har ett ansvar. Det är därför\r\ninte i första hand en lagstiftningsfråga.</pre><pre>Sten Andersson efterfrågar förändringar för att vi\r\nskall kunna ge tidiga och, vill jag tillägga, tydliga\r\nreaktioner. Jag kan nämna att för bara ett par\r\nveckor sedan beslutade regeringen om en\r\nlagrådsremiss som tar upp en del av dessa punkter.\r\nJag hoppas att vi före sommaren skall kunna lämna\r\nen proposition till riksdagen.</pre><pre>Det vi där tar upp, i den första delen som rör\r\nungdomar, är att begränsa möjligheten till\r\nåtalsunderlåtelse. Det är ett viktigt sätt att vara\r\ntydlig. Vi sätter också tidsgränser för hanteringen\r\nav ungdomsmål.</pre><pre>Jag vill också kort kommentera problemet med\r\nvittnens rädsla. I brottsofferpromemorian, som har\r\nresulterat i en proposition som riksdagen\r\nförhoppningsvis tar ställning till i dagarna, finns\r\nbl.a. en del förändringar för vittnen. Det innebär\r\natt en del uppgifter rörande vittnen inte skall bli\r\noffentliga, nämligen sådana uppgifter som saknar\r\nbetydelse för själva huvudförhandlingen.</pre><pre>Det är alltså i många olika delar som vi försöker nå\r\ndessa mål som Sten Andersson och jag har\r\ngemensamt, nämligen att skapa trygghet. För att vi\r\nskall skapa trygghet måste vi alla medverka för att\r\nbeivra brott.</pre><pre>Anf. 55  STEN ANDERSSON i Malmö (m):</pre><pre>Fru talman! Låt mig bara kort korrigera en\r\nfelsägning. Jag sade att en person på 50 år inte\r\nskulle attackera en knarkare på 110 kg. Jag menade\r\nså klart en person på 50 kg. En sådan ingriper inte,\r\nom han eller hon är helt smart, mot en nerdrogad\r\nknarkare på 110 kg som svänger ett basebollträ.</pre><pre>Sedan vill jag tacka för det sista svaret som jag ser\r\npositivt på. När jag vill ha reaktioner mot de\r\nungdomar som begår brott innebär det inte att jag\r\nhar någonting emot ungdomar. Jag tror att det för\r\nderas egen skull och deras framtid är viktigt att när\r\nde kommer in på ett s.k. villospår eller sidospår\r\nsamhället talar om för dem: Nu har du, min vän,\r\npasserat gränsen, och det tillåter vi inte.</pre><pre>Överläggningen var härmed avslutad.</pre><pre>10 §  Svar på interpellation 1993/94:137 om den\r\nekonomiska brottsligheten</pre><pre>Anf. 56  Justitieminister GUN HELLSVIK\r\n(m):</pre><pre>Fru talman! Lars-Erik Lövdén har ställt ett antal\r\nfrågor till mig som rör regeringens politik mot den\r\nekonomiska brottsligheten.</pre><pre>Jag har som svar på tidigare interpellationer från\r\nSocialdemokraterna framhållit, att regeringen ser\r\nmycket allvarligt på den ekonomiska brottsligheten\r\nsom, inte minst under slutet av 1980-talet, kommit\r\natt bli ett stort samhällsproblem. Härom råder det\r\ninga delade meningar mellan Lars-Erik Lövdén och\r\nmig. Det finns emellertid betydande skillnader\r\nmellan regeringens insatser och det arbete som\r\nsocialdemokratiska regeringar har lagt ner i\r\nkampen mot den ekonomiska brottsligheten.</pre><pre>Socialdemokraterna kritiserar regelbundet\r\nregeringen för att vara ointresserad av eller för att\r\nav ideologiska skäl överse med den ekonomiska\r\nbrottsligheten. För regeringen, som värnar om en\r\nmarknadsekonomi baserad på näringsfrihet, fri\r\nkonkurrens, entreprenörskap, valfrihet, moral och\r\netik, är det självklart en viktig uppgift att effektivt\r\noch på bred front förebygga och bekämpa en\r\nbrottslighet, som bl.a. utgör ett hot mot\r\nmarknadsekonomin och mot moralen i affärslivet.</pre><pre>Lars-Erik Lövdén menar, att den\r\nsocialdemokratiska oppositionen ligger bakom den\r\npågående satsningen mot den ekonomiska\r\nbrottsligheten. Jag vill emellertid framhålla, att\r\nregeringen under hela mandatperioden varit aktiv\r\nnär det gäller att förbereda och genomföra åtgärder\r\nför att öka kampen mot den ekonomiska\r\nbrottsligheten.</pre><pre>Så har regeringen bl.a. tagit initiativ till översyn av\r\nskattebrottslagen och uppbördslagstiftningen samt\r\nvissa delar av aktiebolagslagstiftningen och\r\nkonkurslagstiftningen, reglerna om beslag och\r\nhusrannsakan samt reglerna om näringsförbud.\r\nVidare har regeringen fattat beslut om nya och\r\neffektivare samarbetsformer mellan de berörda\r\nmyndigheterna på grund av vad som kommit fram\r\ninom ramen för de två projekten RÅSOP och\r\nRubicon. Regeringen har också fattat beslut om\r\nomfattande ekonomiska satsningar. Inom det\r\naktuella området vill jag särskilt nämnda de\r\nsammanlagt 110 miljoner kronor som under\r\ninnevarande och kommande budgetår satsas på\r\npolisväsendet i kampen mot den grövre\r\nkriminaliteten och då särskilt den ekonomiska\r\nbrottsligheten. Vidare kommer åklagarväsendet att\r\ntillföras medel för 30 nya åklagare det kommande\r\nbudgetåret vilket innebär en fördubbling av antalet\r\neko-åklagare. Skatte- och exekutionsväsendet\r\nförstärks också med sammanlagt ca 200 miljoner\r\nkronor för en effektivare skattekontroll\r\ninnevarande och kommande budgetår.</pre><pre>Regeringens samlade insatser har nu lett till att vi\r\nkunnat flytta fram positionerna och fatta ett flertal\r\nbeslut, som kommer att bli avgörande för en\r\neffektiv kamp mot ekobrottsligheten, och det är\r\ndessa beslut som nu är föremål för Lars-Erik\r\nLövdéns interpellation.</pre><pre>Ökade resurser är emellertid inte kungsvägen till en\r\neffektiv ekobrottsbekämpning. Kampen mot den\r\nekonomiska brottsligheten måste för att bli\r\nframgångsrik föras av myndigheter som generellt är\r\nbärkraftiga och väl rustade för sina uppgifter.</pre><pre>När det t.ex. gäller polisen är grundförutsättningen\r\nför ett framgångsrikt brottsbekämpande arbete i\r\nallmänhet att det finns ett tillräckligt stort antal\r\npoliser. 1990 var antalet poliser så lågt som 15 300\r\npå grund av de socialdemokratiska regeringarnas\r\nbeslut under 1980-talet om en kraftig minskning av\r\nantalet antagna polisaspiranter. I juli i år har vi\r\nåterigen mer än 17 100 poliser i riket och nästa år\r\nkommer vi att ha över 17 500.</pre><pre>Jag är, som Lars-Erik Lövdén vet, motståndare till\r\natt lösa problem av det slag det här är fråga om\r\ngenom att bilda nya myndigheter. Däremot anser\r\njag att det finns en hel del att göra vad gäller de\r\nolika myndigheternas inre organisation och\r\nsamarbetet myndigheterna emellan.\r\nRollfördelningen mellan åklagare och polis står här\r\ni förgrunden.</pre><pre>Regeringen har, som jag nyss nämnde, helt nyligen\r\nbeslutat om en ny organisation för\r\nRikskriminalpolisen, och den ger\r\nRikskriminalpolisen en mer profilerad ställning\r\ninom Rikspolisstyrelsen. Den ekonomiska\r\nbrottsligheten har i detta sammanhang\r\nuppmärksammats särskilt genom det\r\nregeringsuppdrag som lagts på Riksåklagaren om\r\nbildandet av ett centralt ekobrottskommando.\r\nOrganisationsförändringar kommer också att ske\r\nunder åklagarledning i syfte att skapa bättre\r\nmöjligheter generellt när det gäller samverkan\r\nmellan polis och åklagare. Några nya myndigheter\r\nbehövs inte, som jag tidigare nämnt, men väl en\r\nförbättrad lednings- och samverkansstruktur.\r\nÅklagarens möjligheter att ta ansvar för den\r\növergripande operativa ledningen i komplicerade\r\nförundersökningar måste underlättas.</pre><pre>Också inom skatteförvaltningen har ett\r\nförändringsarbete inletts vilket bl.a. kommer att\r\nmedföra att resursåtgången för den s.k.\r\ngrundhanteringen minskar och att andelen\r\nkvalificerade eko- och skattebrottsrevisorer ökar.</pre><pre>En rättssäker skatteprocess är av största betydelse\r\nför att upprätthålla respekten för och lojaliteten\r\nmot skattesystemet. Om detta råder\r\nförhoppningsvis ingen politisk oenighet. Som Lars-\r\nErik Lövdén vet, har regeringen på grund av\r\nRättssäkerhetskommitténs betänkande, också lagt\r\nfram förslag om åtgärder för att förbättra\r\nrättssäkerheten vid beskattningen. Vid\r\nutformningen av förslaget har vi lagt stor vikt vid\r\natt reglerna inte får vara sådana att de på ett\r\nfelaktigt sätt försvårar myndigheternas\r\nkontrollverksamhet. Jag anser inte som Lars-Erik\r\nLövdén att skattekontrollen försvåras av förslaget.</pre><pre>Regeringens politik syftar alltså sammantaget till\r\natt utan systemförändringar eller ändringar i\r\nmyndighetsstrukturen, men i nära samverkan\r\nmellan väl rustade myndigheter med en tydlig roll-\r\noch ansvarsfördelning effektivisera kampen mot\r\nden ekonomiska brottsligheten.</pre><pre>Lars-Erik Lövdén frågar nu vilka konkreta åtgärder\r\nregeringen avser att vidta för att verkställa\r\nriksdagens beslut om ökade resurser till\r\nekobrottsbekämpningen. Svaret på den frågan är,\r\natt regeringen enligt gängse rutiner i regleringsbrev\r\nkommer att ställa medlen till myndigheternas\r\nförfogande och meddela sådana föreskrifter och\r\nriktlinjer för medelsanvändningen som tillgodoser\r\nriksdagens och regeringens intentioner.</pre><pre>Lars-Erik Lövdén frågar vidare om regeringen är\r\nberedd att vidta åtgärder så att en ny samordnad\r\norganisation för bekämpande av ekonomisk\r\nbrottslighet kan träda i kraft redan under hösten\r\n1994.</pre><pre>I regeringsbeslutet rörande inrättandet av\r\nrikskommandot mot ekonomisk brottslighet har\r\nRiksåklagaren fått direktiv att starta verksamheten\r\nsenast den 1 juli 1995. Vi har inte bedömt det\r\nrimligt och möjlighet att kräva att verksamheten i\r\nsin helhet är fullt utvecklad tidigare. Vi håller det\r\nemellertid inte för uteslutet att verksamheten helt\r\neller delvis kan komma att starta tidigare, och vi\r\nförutsätter att myndigheterna kommer att lägga ner\r\nall kraft på att komma i gång med verksamheten så\r\nsnart det kan ske.</pre><pre>Lars-Erik Lövdén frågar också om regeringen är\r\nberedd att, utöver den centralt anordnade\r\norganisationen, tillskapa motsvarande samordnade\r\nresurser regionalt och främst i storstadsområdena.</pre><pre>I ett särskilt regeringsbeslut har Riksåklagaren fått\r\ni uppdrag att utreda förutsättningarna för\r\ninrättandet av regionala ekobrottskommandon. Vi\r\nhar emellertid bedömt det lämpligt att inhämta\r\nerfarenheter från arbetet i rikskommandot innan\r\nen sådan ordning införs. När detta kan ske är\r\nemellertid ytterst beroende av Riksåklagarens\r\nuppfattning om lämpligheten med en sådan ordning\r\noch möjlighterna när det gäller genomförandet.\r\nSjälvfallet är verksamheten i storstadsregionerna\r\nhär av särskilt intresse.</pre><pre>Vad gäller frågan om en översyn av lagstiftningen i\r\nsyfte att förenkla och samordna regler så att man\r\nförsvårar för ekobrottslingarna att utnyttja\r\nlagstiftningen för sina syften vill jag peka på de två\r\nutredningar, som jag berört tidigare, och som\r\ntillsattes förra året nämligen den som skall se över\r\nuppbördslagstiftningen och 1993 års\r\nskattebrottsutredning. Dessa båda utredningars\r\nuppdrag är just det som efterlyses av Lars-Erik\r\nLövdén. Med samma målsättning bereds inom mitt\r\ndepartement också frågan om en översyn av\r\nbestämmelserna om brott mot borgenärer i\r\nbrottsbalken och frågor om lagstiftningsåtgärder\r\ninom konkursrättens område.</pre><pre>Avslutningsvis frågar Lars-Erik Lövdén om jag\r\nanser det vara förenligt med grundlagens krav på\r\nsaklighet och opartiskhet att i en av regeringen\r\nutgiven och av statsmedel finansierad\r\ninformationsbroschyr, bedriva en ensidig och\r\npartipolitiskt inriktad agitation.</pre><pre>Svaret på frågan är givetvis nej! Någon sådan\r\nagitation förs inte heller. Vi har genom den\r\ninformation som lämnas i skriften ''Svart på vitt'' på\r\nett sakligt sätt redovisat vilka åtgärder som har\r\nvidtagits i kampen mot den ekonomiska\r\nbrottsligheten de senaste 20 åren. Hur förargligt det\r\nnu än må vara så innehåller den fakta som kanske\r\ninte är så smickrande för Socialdemokraterna.\r\nDetta får dock inte avhålla oss från att lämna\r\ninformation.</pre><pre>Anf. 57  LARS-ERIK LÖVDÉN (s):</pre><pre>Fru talman! Jag vill tacka justitieministern för det\r\nlånga och utförliga svaret. Svaret snarare\r\nunderstryker än döljer det faktum att regeringen\r\nhar varit alltför passiv i frågan om kampen mot\r\nekobrotten, även om regeringen så här i elfte\r\ntimmen kvicknar till som en följd av\r\nopinionstrycket. I sedvanlig ordning beskyller\r\njustitieministern socialdemokraterna för att vara\r\nansvariga för situationen i stället för att ta sitt eget\r\nansvar.</pre><pre>Det började inte särskilt bra för justitieministern på\r\ndet här området. 1991 togs ekobrottsligheten bort\r\nsom prioriterat område för polisen, med\r\nmotiveringen att den typen av brott främst drabbar\r\ndet allmänna. Nu säger justitieministern att\r\nregeringen under hela mandatperioden har varit\r\naktiv när det gäller att förbereda och genomföra\r\nåtgärder för att öka kampen mot den ekonomiska\r\nbrottsligheten. Det är egentligen bara\r\njustitieministern och regeringen som har den\r\nuppfattningen. Ekobrottsbekämpare på fältet,\r\nkonkursförvaltare som Rolf Åbjörnsson och en\r\nmängd debattörer, inklusive många borgerliga\r\nledarskribenter, hyser en helt annan uppfattning\r\nom regeringens aktivitet på området.</pre><pre>Nu kommer också kritiken från näringslivet. Den\r\n30 mars i år redovisade Industriförbundets VD\r\nMagnus Lemmel, vid ett seminarium för\r\nriksdagsledamöterna, näringslivets syn på den\r\nekonomiska brottsligheten och dess effekter. Från\r\nnäringslivets håll säger man nu öppet att\r\nkonkurrensaspekten i samband med ekobrott har\r\nunderskattats i den allmänna debatten.</pre><pre>Magnus Lemmel framhöll bl.a. att den allmänna\r\nmoralupplösningen hos företagare är särskilt farlig\r\nför nystartade företag. Den utbredda\r\nekobrottsligheten riskerar genom smittoeffekter att\r\nfå förödande effekter för en sund affärsmoral,\r\nhävdade Magnus Lemmel. Han konstaterade också\r\natt det är hög tid för näringslivets företrädare att\r\naktivt medverka till att moralen på det här området\r\nstärks. Industriförbundet sade sig vara berett att\r\nmedverka i den informationskampanj mot\r\nekobrottslighet som var socialdemokraternas\r\nförslag och som riksdagen mot de borgerliga\r\nregeringspartiernas vilja nyligen beslutade om.</pre><pre>Det är socialdemokratin som har varit pådrivande\r\nunder de senaste åren, när det gäller att vidta\r\nåtgärder för ekobrottsbekämpningen. Detta har nu\r\nockså gett resultat i riksdagen. Den senaste vintern\r\nhar riksdagen förklarat sig beredd att ge ökade\r\nresurser till ekobrottsbekämpningen. Trots hårt\r\nmotstånd från regeringspartierna finns det nu\r\nbeslut om att satsa totalt 128 miljoner kronor extra\r\npå brottsbekämpning under nästa budgetår.</pre><pre>I stort sett alla de förslag som vi socialdemokrater\r\nhar lagt fram har vunnit riksdagens gehör. Efter\r\nriksdagens beslut är det nu nödvändigt för\r\nregeringen att handla. Vi välkomnar självfallet\r\nregeringens beslut om att nu se till så att man\r\nverkställer det socialdemokratiska förslaget om en\r\nny organisation för ekobrottsbekämpning. Det är\r\nsenkommet men det är välkommet.</pre><pre>Inrättandet av ett ekobrottskommando är en viktig\r\nfråga för oss när det gäller att komma åt\r\nekobrotten. Även om det återstår att se om det\r\ncentrala ekobrottskommandot blir den effektiva,\r\noperativa ledning som vi socialdemokrater har\r\nefterfrågat är det bra att riksåklagaren har fått i\r\nuppdrag att snarast lägga fram ett förslag om ett\r\nekobrottskommando.</pre><pre>Vi skrev i vår motion i januari följande: Inom\r\nramen för denna nya ekobrottsorganisation bör den\r\noperativa verksamheten bygga på arbetslag, där\r\nsåväl ekopoliser, ekonomer, åklagare och\r\nskatterevisorer kan ingå. Genom ett sådant\r\nlagarbete kan resurserna koncentreras och\r\nutnyttjas på effektivaste sätt. Var och en ingående\r\nyrkesfunktion bör dock formellt kunna stå kvar\r\ninom den egna myndighetens organisation.</pre><pre>Vi efterlyser både en central ekobrottsorganisation\r\noch regionala organisationer med det här\r\nupplägget.</pre><pre>Det är, som jag sade tidigare, bra att regeringen så\r\nhär långt har biträtt vårt förslag i det här avseendet.</pre><pre>Vad som däremot inte är bra är att regeringen är så\r\nlångsam i sin hantering. Först den 1 juli nästa år är\r\nregeringens riktmärke. Vi menar att man mot\r\nbakgrund av det utredningsarbete som har bedrivits\r\nunder lång tid -- jag erinrar om riksåklagarens och\r\nrikspolischefens rapport i januari 1992 -- redan\r\ninom några månader borde kunna sjösätta en ny\r\nsådan här organisation för ekobrottsbekämpning.</pre><pre>Fru talman! En effektiv kamp mot ekobrotten\r\nkräver tre saker:</pre><pre>1. En bättre organisation. Där är regeringen nu\r\nmed på tåget, efter att Socialdemokraterna har\r\ndrivit regeringen framför sig.</pre><pre>2. Utökade resurser. Riksdagen har nu beslutat om\r\ndet, och det borde vara välkommet för\r\njustitieministern.</pre><pre>3. En bättre lagstiftning. Jag vill konstatera att\r\nregeringen på det området under de här åren har\r\nbedrivit en politik som snarare underlättat\r\nekobrotten än medverkat till att motverka dem. Jag\r\nskall bara nämna några punkter.</pre><pre>Genom slopandet av generalklausulen mot\r\nskatteflykt, genom förändringar i bevis- och\r\nbetalningssäkringslagen och nu senast genom de\r\nförslag som ligger på grundval av\r\nRättssäkerhetskommitténs betänkande kommer det\r\natt bli betydligt svårare för myndigheterna att\r\nkomma åt den här typen av ekobrott. Samtidigt har\r\nregeringen gjort så allvarliga ingrepp i\r\nskattelagstiftningen att skatteplanering och\r\nskattefusk underlättas snarare än motverkas.</pre><pre>Jag vill avslutningsvis ställa ett par frågor till\r\njustitieministern: Är justitieministern beredd att se\r\ntill att den nya organisationen kan träda i kraft\r\nredan i höst? Är justitieministern beredd att se till\r\natt de medel som har anvisats också kommer den\r\ndirekta ekobrottsbekämpningen till del och inte\r\ntunnas ut i polisorganisationen?</pre><pre>Anf. 58  TALMANNEN:</pre><pre>Jag får erinra om de debattregler som gäller.</pre><pre>Anf. 59  HANS GÖRAN FRANCK (s):</pre><pre>Fru talman! Jag har framställt en interpellation om\r\nkriminalpolitiken som skall debatteras senare. I\r\nden interpellationen finns en fråga som hör till den\r\nhär debatten, och därför vill jag göra ett kortare\r\ninlägg redan nu.</pre><pre>Den fråga jag ställde till justitieministern i min\r\ninterpellation var denna: Är regeringen beredd att\r\ngöra ekonomisk och organiserad brottslighet till\r\nhögprioriterade områden i brottsbekämpningen på\r\nsamma sätt som gäller i fråga om vålds- och\r\nnarkotikabrott?</pre><pre>Justitieministern har gett mig ett svar i ett stycke i\r\ninterpellationssvaret, men hon svarar inte på min\r\nfråga. Hon säger att regeringens kriminalpolitik\r\ninnefattar kraftfulla åtgärder mot den ekonomiska\r\noch organiserade brottsligheten. Men min fråga\r\ngällde ju om justitieministern var beredd att ge\r\nsamma höga prioritet åt kampen mot den\r\nekonomiska och organiserade brottsligheten som\r\nmot narkotika- och våldsbrottsligheten.</pre><pre>Jag uppfattar justitieministerns svar på den här\r\npunkten som undvikande, eftersom det inte står\r\nnågonting om detta. Det är något förvånande att\r\njustitieministern inte svarar mig direkt på denna\r\nfråga, eftersom det har förekommit en\r\nriksdagsbehandling, där synen var en annan än den\r\nsom justitieministern har företrätt. Jag vill därför\r\nha ett klart svar på min enkla fråga.</pre><pre>Jag vet att justitieministern tidigare hela tiden har\r\nsagt, att eftersom den ekonomiska och\r\norganiserade brottsligheten inte avser enskilda\r\npersoner, på samma sätt som den andra\r\nhögprioriterade brottsligheten, vill hon inte ändra\r\nuppfattning, trots att det finns övertygande och\r\nomfattande belägg för att det i väldigt hög grad\r\ndrabbar just enskilda.</pre><pre>I morse, fru talman, förekom det ett inslag i radions\r\nEkoprogram som var alarmerande, på det sättet att\r\ndet i en ny undersökning från polishåll talas om att\r\nden organiserade brottsligheten omsätter närmare\r\n70 miljarder kronor. Mot den bakgrunden är de\r\nåtgärder som regeringen står för trots allt mycket\r\nblygsamma.</pre><pre>Det är dessutom så, vilket jag i detta sammanhang\r\nsärskilt vill understryka, att den organiserade\r\nbrottsligheten hotar att bli långt värre. Nu talar jag\r\nom den organiserade brottsligheten, som i mångt\r\noch mycket sammanhänger med den ekonomiska\r\nbrottsligheten. Men det som är det stora\r\nriskmomentet nu är den internationella\r\nutvecklingen. Visserligen har regeringen\r\nmedverkat vid ett seminarium i de här frågorna som\r\nhölls för en tid sedan, vilket är intressant, men jag\r\nanser att det fortfarande görs en klar\r\nunderskattning av problemets storleksordning.</pre><pre>Jag kan stödja mig inte bara på vad riksdagen har\r\nsagt utan också på detta att riksdagsrevisorerna\r\nklart och tydligt har sagt att de anser att det är en\r\nbrist på ledning från regeringens sida. Det är en\r\nallvarlig kritik.</pre><pre>Lars-Erik Lövdén var inne på vad Rolf Åbjörnsson\r\nhar sagt vid tidigare tillfällen, men häromdagen höll\r\nhan ett anförande i södra Sverige där han klart\r\nunderkände de åtgärder som regeringen vidtar -- de\r\när helt otillräckliga, enligt hans mening.</pre><pre>Justitieministern sammanfattar kort sina\r\nsynpunkter till mig i ett enda stycke, och det är\r\nganska blygsamt. Justitieministern säger att\r\nstraffen för häleri och svindleri har skärpts. Hon\r\ntalar om ett centralt ekobrottskommando och om\r\nbättre samverkansformer. Hon talar vidare om en\r\növersyn av skattebrottslagen. På den punkten gav\r\nju riksdagen underkänt åt regeringen, genom ett\r\nriksdagsbeslut som fattades i mars månad, där en\r\nmajoritet ville klart förstärka skattekontrollen.</pre><pre>Anf. 60  Justitieminister GUN HELLSVIK\r\n(m):</pre><pre>Fru talman! Låt mig börja med frågan om\r\nprioritering av ekobrottsbekämpning. Jag trodde\r\ninte att det var nödvändigt att säga det som jag\r\ntrodde var allmänt känt, nämligen att regeringen i\r\nsin regeringsdeklaration inför detta riksdagsår\r\nmarkerade att även ekobrott skall vara\r\nprioriterade. Jag utgick från att riksdagen nogsamt\r\ntar del av vad regeringen uttalar som sina\r\nmålsättningar.</pre><pre>Det är riktigt, som Lars-Erik Lövdén påpekade, att\r\nvi när vi tillträdde som regering inte hade med\r\nekobrottsbekämpning som ett prioriterat område,\r\nav det enkla skälet att resurserna för\r\nekobrottsbekämpningen hade nedrustats under\r\nandra halvan av 80-talet. Det vore därför ohederligt\r\natt säga att det var möjligt att prioritera\r\nekobrottsbekämpningen när vi tillträdde. Det gick\r\ninte att prioritera allt. Det saknades över 1 000\r\npoliser i Sverige. Ekobrottsorganisationen var\r\nnedrustad.</pre><pre>Om jag hade varit i samma situation i dag skulle jag\r\nfortfarande ha stått för att det är brott mot person\r\noch narkotikabrottslighet som måste komma i\r\nförsta hand när man måste välja.</pre><pre>Nu har vi under dessa två och ett halvt år byggt upp\r\nresurserna och har därmed möjlighet att även\r\nprioritera ekobrottsbekämpningen. Nu kan vi med\r\nhedern i behåll säga att vi kan göra detta.</pre><pre>Det är inte bara vi från regeringens sida som hävdar\r\natt det var en nedrustning under andra halvan av\r\n80-talet. Hans Göran Franck åberopade riksdagens\r\nrevisorer, som helt klart framför kritik. Men det\r\nkan vara intressant att ta del av det de säger: Mot\r\nslutet av 80-talet avmattades arbetet med den\r\nekonomiska brottsligheten. Polisen lyckades inte\r\nfylla vakanser inom ekorotlarna i tillräcklig\r\nutsträckning. Ärendebalanserna växte och många\r\nbrottsanmälningar blev inte föremål för utredning.\r\nDet blev allt tydligare att myndigheterna inte hade\r\nresurser och kompetens att klara av situationen.</pre><pre>Notera att detta var i slutet av 80-talet. Det var den\r\nsituation som rådde när vi tillträdde. Den som tror\r\natt man kan bygga upp en så kvalificerad\r\norganisation över en dag eller över ett år inser inte\r\nvad en sådan organisation egentligen innebär.</pre><pre>Jag skulle också vilja göra en koppling till det\r\nEkoinslag i morse som Hans Göran Franck\r\nnämnde. Där fanns ytterligare intressant\r\ninformation som stämmer med det vi skriver i vår\r\nskrift Svart på vitt, nämligen att det i slutet av 70-\r\ntalet -- då var det inte socialdemokratiska\r\nregeringar -- lades upp en plan för hur man skulle\r\nkunna beivra ekobrott. Bl.a. 1978 kom en\r\nutredning som visade på hur man skulle kunna\r\nbygga upp organisation inom polis och andra\r\nberörda myndigheter för att angripa den\r\nekonomiska brottsligheten och annan organiserad\r\nbrottslighet. Men vi skall komma ihåg att de planer\r\nsom lades upp under de borgerliga åren -- det\r\nframgår tydligt av skriften Svart på vitt -- höll fram\r\ntill mitten av 80-talet. Sedan var det en successiv\r\nnedrustning.</pre><pre>Till de konkreta frågorna. När det gäller\r\norganisationen för den centrala\r\nekobrottsbekämpningen tycker jag att det framgick\r\ntydligt av mitt tidigare svar att det inte går att ge\r\nnågot löfte om att denna skall kunna starta till\r\nhösten. Vi satte i gång RÅSOP-projektet\r\ntillsammans med riksåklagaren för att få\r\nerfarenhet. Nu gäller det att vidareutveckla de\r\nerfarenheter som RÅSOP-projektet har gett.\r\nEnligt riksåklagarens bedömning är det inte möjligt\r\natt komma i gång till hösten. Men vi har markerat\r\natt man senast sommaren 1995 skall komma i gång.\r\nÄr det praktiskt möjligt skall man självklart starta\r\ntidigare.</pre><pre>När det sedan gäller medel till\r\nekobrottsbekämpningen har vi hittills från\r\nregeringens sida varit mycket tydliga i fråga om hur\r\nde tidigare anslagna medlen för\r\nekobrottsbekämpning skulle användas. Vi är\r\nsjälvklart beroende av -- och där kan Lars-Erik\r\nLövdén och jag hjälpas åt -- att Rikspolisstyrelsen\r\nser till att medlen används just för de ändamål som\r\nframgår av regeringens direktiv och riksdagens\r\nbeslut.</pre><pre>Anf. 61  LARS-ERIK LÖVDÉN (s):</pre><pre>Fru talman! Först till det sistnämnda. Vi har ett\r\nproblem när det gäller resursanvändningen.\r\nNumera har vi ett fritt resursutnyttjande på den\r\nlokala nivån. En sådan ordning har både\r\njustitieministerns parti och mitt parti varit\r\npåskyndare av. Men det har också lett till resultatet\r\natt man på lokal nivå kan styra bort resurser från\r\nekobrottsbekämpande till annan\r\nbrottsbekämpning. Det var det som skedde i slutet\r\nav 80-talet.</pre><pre>Jag tycker att det är oerhört angeläget att de\r\nsatsningar som nu görs, som främst riksdagen har\r\ntagit initiativ till, också får som resultat att\r\npengarna verkligen används till\r\nekobrottsbekämpning. Jag skall gärna via\r\nRikspolisstyrelsen göra vad jag kan. Men jag tror\r\nockså att det är nödvändigt att regeringen utformar\r\nmycket tydliga direktiv i det avseendet när man\r\nskriver sina regleringsbrev. Annars kan vi få en\r\nutveckling där pengarna så att säga tunnas ut i\r\norganisationen och inte kommer till verklig\r\nanvändning på det här området.</pre><pre>Justitieministern har broschyren Svart på vitt\r\nframför sig. Hon rubricerar den som ett sakligt sätt\r\natt redovisa vilka åtgärder som har vidtagits i\r\nkampen mot ekobrottsligheten de senaste 20 åren\r\noch hävdar att den enbart innehåller fakta. Den här\r\nbroschyren är en moderat valbroschyr, bekostad av\r\nskattebetalarna och utgiven av regeringskansliet.\r\nDet ni gör i den här rapporten är att ni glömmer\r\nviktiga fakta. Ni glömmer att Moderaterna under\r\n80-talet röstade emot varje förslag som\r\nSocialdemokraterna lade fram som syftade till att\r\nkomma till rätta med skattefusk och\r\nskatteplanering. Vi räknade ut att det blev 36--0 på\r\nden tiden.</pre><pre>Ni glömmer att ni i riksdagen röstat emot varje\r\nförslag till resurstillskott och ny organisation sedan\r\n1991. Men nu har ni trängts in i en position där ni\r\ntvingas att genomföra riksdagens beslut.</pre><pre>Ni glömmer att det var Socialdemokraterna\r\ntillsammans med Vänstern och Ny demokrati som\r\nbeslutade om medel för att inrätta finanspolisen,\r\nmot de borgerliga partiernas önskan. Det står det\r\ninte något om i broschyren, men ni skriver att idén\r\nmed finanspolis är mycket bra.</pre><pre>Ni glömmer att skattereformen var en mycket\r\nväsentlig reform för att motverka skatteplanering\r\noch skattefusk. Ni har nu rivit upp stora delar av\r\nskattereformen och öppnat spelrummet fritt för\r\nskattefusk och skatteplanering. Tillsammans med\r\nde åtgärder som ni har vidtagit -- generalklausulen,\r\nbevissäkringslagen och de förslag som kommer från\r\nrättssäkerhetskommittén -- kommer de att\r\nväsentligt försvaga samhällets möjligheter att\r\ningripa mot ekobrott.</pre><pre>Ni glömmer, vilket ni inte heller skriver i rapporten\r\nom, att förslaget om ett ekobrottskommando med\r\nregionala enheter är ett förslag som\r\nSocialdemokraterna har drivit i flera år och som ni\r\nhar sagt nej till ända tills nu, när ni tvingades inse\r\natt riksdagen skulle fatta beslut i ärendet och att ni\r\nvar tvungna att verkställa det beslutet.</pre><pre>Anf. 62  HANS GÖRAN FRANCK (s):</pre><pre>Fru talman! Det Lars-Erik Lövdén sade senast\r\nkänner alla vi som har följt den här debatten i\r\nriksdagen innan Gun Hellsvik blev justitieminister\r\ntill. På den tiden utformade Moderaterna\r\nreservationer som i sak gick ut på att det här inte\r\nvar det allvarliga problem som övriga ansåg. Det\r\nbeklagliga är egentligen att de partier som då hade\r\nen annan inställning i alltför hög grad har lyssnat på\r\nmoderaterna.</pre><pre>Jag vill inte göra någon lovprisning av allt som\r\ngjorts i det förgångna. Tvärtom har jag hört till\r\nkritikerna under hela min riksdagstid. Jag har\r\nkritiserat att det gjorts alldeles otillräckligt åt\r\nekobrottsligheten och den organiserade\r\nbrottsligheten. Jag har praktiskt taget varje år\r\nframfört den här kritiken.</pre><pre>Det hjälper inte justitieministern särskilt mycket\r\natt det har funnits underlåtenhetssynder tidigare.\r\nDen tempoförlust som gjordes här gjordes då Gun\r\nHellsvik tillträdde som justitieminister och\r\nbagatelliserade ekobrottsligheten. Sedan har hon\r\nkommit på andra tankar. Men det var en\r\ntemopförlust som gjordes som jag tycker var\r\nmycket olycklig.</pre><pre>Men justitieministern vill fortfarande inte klart och\r\nentydigt svara på frågan om prioritering i samma\r\ngrad. Justitieministern talar om att man nu, till\r\nskillnad från vissa tidigare regeringsdeklarationer,\r\nsäger att ekobrottsligheten skall vara prioriterad.\r\nMen den signal som jag tycker är så viktig att den\r\nges är att ekobrottslighet har samma höga prioritet\r\nsom den övriga allvarliga brottsligheten i form av\r\nvåldsbrottslighet och narkotikabrottslighet.</pre><pre>Nu säger justitieministern: Jamen, det är inte så\r\nmärkvärdigt att vi inte kunde säga det här tidigare.\r\nDå hade vi inte byggt upp det vi tänker göra, osv.\r\nMen samma problem finns ju i hög grad när det\r\ngäller våldsbrottsligheten. Jag menar att det inte\r\ngår att krypa undan på den här punkten, utan här\r\nmåste man vara tydlig. Det är den tydliga signalen\r\nsom jag efterlyser.</pre><pre>Till slut vill jag säga att när det gäller\r\nlagstiftningsåtgärderna brister det betänkligt i\r\nförslag från regeringens sida.</pre><pre>Anf. 63  Justitieminister GUN HELLSVIK\r\n(m):</pre><pre>Fru talman! Jag börjar undra vad Hans Göran\r\nFranck menar med att prioritera. Från regeringens\r\nsida har vi markerat att vi med de uppbyggda\r\nresurserna prioriterar narkotikabrott, våldsbrott\r\noch ekobrott. Om man kan säga det tydligare vet\r\njag inte. Att det är jämställt är så tydligt som det\r\nkan vara. Men om vi säger att så skulle vi ha sagt\r\ntidigare så är vi tillbaka till det som jag gång på gång\r\nhar sagt, nämligen att det inte vore hederligt. I och\r\nmed att resurserna under andra hälften av 80-talet\r\nrustades ner fanns inte förutsättningarna att\r\nhögprioritera ekobrottsbekämpningen när vi\r\ntillträdde. Självfallet är all brottsbekämpning av\r\nbetydelse. Men när man talar om att prioritera är\r\ndet fråga om vad man skall ta först, när man inte\r\nklarar av allt på en gång.</pre><pre>Även om Lars-Erik Lövdén gled över orden mycket\r\nsnabbt var de ord som sades övermaga. De gick ut\r\npå att socialdemokraterna i riksdagen tagit initiativ\r\ntill de resurser som tilldelats. Det är helt rätt att\r\nsocialdemokraterna har tagit initiativet på en del\r\npunkter. Men att få det att låta som att det är\r\nmerparten av de ca 10 miljarder som avsatts för\r\nPolisen eller ens merparten av de medel som avsatts\r\nför ekobrottsbekämpningen är övermaga.</pre><pre>Jag vill också understryka att i formuleringarna\r\nrörande finanspolisen -- om Lars-Erik Lövdén läser\r\nvad där står -- står det icke att regeringen har\r\nföreslagit detta, utan där står faktiskt att det är på\r\nriksdagens initiativ. Var och en som är insatt, bl.a.\r\nLars-Erik Lövdén, bör förstå att detta inte är något\r\nförsök att föra fram oss själva. Däremot var vi\r\nkritiska, eftersom vi menade att det var för tidigt.\r\nLars-Erik Lövdén vet lika väl som jag att det också\r\ntog tid innan man kom i gång. Det skedde långt\r\nefter att medlen för denna verksamhet var\r\nanslagna.</pre><pre>Jag tycker att det är ganska ointressant att diskutera\r\nvem som väckte förslaget om ekobrottskommando.\r\nI vart fall finns det en socialdemokratisk motion\r\nfrån det första riksdagsåret när vi satt i\r\nregeringsställning. Den visade att man var ute efter\r\nen särskild myndighet. I vart fall använde man detta\r\nsom rubrik. Mot detta har jag, vilket också framgår\r\nav mitt svar, haft invändningar. Däremot menar jag\r\natt när resurserna väl har byggts upp, blir nästa steg\r\natt se till att resurserna samordnas. Jag är glad att\r\nvi är överens på den punkten.</pre><pre>När det gäller frågan om hur de befintliga\r\nresurserna kommer att utnyttjas har vi i regeringen\r\nmöjlighet att ange tydliga mål, vilket jag också\r\nmenar att vi har gjort. Sedan är det i första hand\r\nRikspolisstyrelsen som är tillsynsmyndighet med\r\nskyldighet att se till att de av regering och riksdag\r\nuppställda målen uppfylls. Där har Lars-Erik\r\nLövdén som ledamot i Rikspolisstyrelsens styrelse\r\nmöjlighet att tillgodose bådas våra intressen av att\r\npengarna används för de uppsatta målen.</pre><pre>Slutligen litet grand om Lars-Erik Lövdéns\r\npåståenden, som i och för sig är riktiga, om att vi\r\nfrån moderat sida under 80-talet gick emot\r\nåtskilliga av de socialdemokratiska förslagen om\r\nändrad lagstiftning som skulle underlätta\r\nskattekontroll. Men vad Lars-Erik Lövdén inte\r\npåpekade var att gemensamt för de förslag som vi\r\ngick emot -- i vart fall de som jag på rak arm kan\r\nminnas, men jag tror att det var genomgående -- var\r\nrättssäkerhetsskälen.</pre><pre>För oss moderater är det otroligt viktigt att inte ha\r\nallmänna formuleringar som lämnar öppet för\r\nmakthavarna att litet i efterhand bestämma om vad\r\nsom är brottsligt och icke brottsligt, utan var och en\r\ni Sverige skall med hjälp av lagreglerna kunna\r\nförutse effekten av sitt handlande.</pre><pre>På motsvarande sätt har Lars-Erik Lövdén och jag\r\nskilda uppfattningar exempelvis när det gäller\r\ncentraliserade datoriserade förspaningsregister,\r\nvilket kan vara intressant i fråga om den\r\nbrottslighet som vi nu talar om. Det är bara att\r\nkonstatera att vi har olika syn på hur viktig\r\nindividens integritet och rättssäkerhet är.</pre><pre>Anf. 64  LARS-ERIK LÖVDÉN (s):</pre><pre>Fru talman! Det av justitieministern sist nämnda\r\nkan väl delvis vara riktigt. Det ser man nu när det\r\ngäller regeringens sätt att förverkliga\r\nRättssäkerhetskommitténs förslag, vilket innebär\r\natt skattemyndigheternas befogenheter att vidta\r\nkontrollåtgärder mot den skattskyldiges vilja\r\nbegränsas och överförs till länsrätt.</pre><pre>Det kommer i framtiden att bli oerhört svårt för\r\nskattemyndigheterna att hantera dessa frågor utan\r\natt möjlighet ges att undanröja bevis och att så att\r\nsäga skotta igen efter sig. Detta är en fråga som har\r\npåtalats både av dem som är verksamma inom\r\nskatteförvaltningen samt också av en mängd\r\nremissinstanser när det gäller\r\nRättssäkerhetskommitténs betänkande.</pre><pre>Exempelvis Civilekonomernas riksförbund säger\r\natt förslaget är administrativt komplicerat,\r\nteoretiskt ofullgånget, praktiskt ohanterligt, ur\r\neffektivitetssynpunkt oöverblickbart och att det\r\nallvarligt kommer att försvaga möjligheterna att\r\ningripa.</pre><pre>Ni vidtar alltså åtgärder som allvarligt kommer att\r\nförsvaga möjligheterna att komma åt\r\nskattebrotten.</pre><pre>Enligt regeringens proposition om anpassning till\r\nEG och ESS-avtalen låter ni däremot\r\növervakningsorganen komma in utan att förvarna\r\nföretagen just för att som ni skriver: Det är inte\r\nmöjligt att underrätta företagen, därför att en\r\nunderrättelse öppnar möjligheten för företagen att\r\ngömma undan handlingar och annat som kan styrka\r\nden misstänktes överträdelse av\r\nkonkurrensreglerna.</pre><pre>När det gäller anpassningen till EG-rätten och de\r\ninternationella avtalen är regeringen väldigt snabb.\r\nMen när det gäller att ge möjlighet, eller att bevara\r\nmöjligheten, för skattemyndigheterna i Sverige att\r\nangripa mot skattefusk och skattebrott gör ni\r\nkraftiga försämringar.</pre><pre>Jag tycker att justitieministern är för passiv när det\r\ngäller den nya organisationen. Redan när\r\nrikspolischefen och riksåklagaren i januari 1992\r\npresenterade sin rapport fanns det möjlighet att gå\r\nvidare med den tanke som vi redan på den tiden\r\nlanserade. Nu kommer ni ett par år efter. Det är väl\r\nbra, men det är för sent.</pre><pre>Justitieministern är ju känd för snabba och resoluta\r\ningripanden på andra områden. Jag tycker att\r\njustitieministern skulle kunna vara lika snabb och\r\nresolut på det här området så att organisationen\r\nkan tillskapas redan i höst. Det borde vara fullt\r\nmöjligt att få både denna centrala organisation och\r\nen uppbyggd regional organisation.</pre><pre>Sedan till resurserna. Jag är allvarligt bekymrad\r\növer att de resurstillskott som vi nu ger Polisen inte\r\nkvarstår för den här typen av brottsbekämpning. Vi\r\nhar ju ett lokalt resursutnyttjande, där länen själva\r\ni hög grad kan styra fördelningen av resurserna utan\r\natt vare sig Rikspolisstyrelsen eller regeringen har\r\nså mycket att säga till om.</pre><pre>Vi har föreslagit att man för den här typen av\r\nverksamhet skall tillskapa en egen budget, där man\r\ncentralt lägger fast ramarna och där medlen inte\r\nskall kunna användas för annan typ av verksamhet.\r\nJag vill höra om justitieministern kan tänka sig att\r\nfundera över förslaget och inte ta alltför lång tid på\r\nsig för detta.</pre><pre>Anf. 65  HANS GÖRAN FRANCK (s):</pre><pre>Fru talman! Jag noterar nu att det som inte står i\r\nsvaret till mig nu har sagts, nämligen att den\r\nekonomiska organiserade brottsligheten skall få\r\nsamma höga prioritet som narkotikabrottslighet\r\noch våldsbrottslighet. Men det är märkvärdigt att\r\nman skall behöva dra ut svaret med tång och att det\r\ninte framgick av svaret på en mycket enkel fråga\r\nsom klart förbigicks.</pre><pre>Nu räcker det inte med ord i det här\r\nsammanhanget. Den avgörande frågan är ju\r\negentligen inte vad justitieministern säger, även om\r\ndet kan vara en signal av ett visst värde. Det helt\r\navgörande är nu om man verkligen vill sätta in de\r\npersonella, ekonomiska och andra resurser som\r\nfordras för att detta skall bli en realitet.</pre><pre>Det undanflyktsresonemang som justitieministern\r\nhar presterat i dag är det svagaste hittills, nämligen\r\natt man skulle bygga upp någonting innan man\r\nbestämmer sig för att göra någonting. Så får det inte\r\ngå till i politiken. Man bestämmer sig ju för vad\r\nman vill göra. När man sedan har bestämt sig för\r\nvad man vill göra, sätter man naturligtvis in\r\nresurser. Även nu är det mycket som här återstår\r\natt bygga upp. Man skulle ju alltid kunna säga att\r\nman inte har byggt upp tillräckligt. Det skulle jag\r\nkunna säga med hänsyn till problemets\r\nstorleksordning, vilken justitieministern och jag\r\nhar olika uppfattningar om. Den här frågan skall\r\nses utifrån en mycket större storleksordning. Den\r\napparat som finns kommer ju inte att räcka till här,\r\nutan detta är någonting som man successivt måste\r\nbygga upp. Det viktigaste är alltså viljeinriktningen\r\noch hur man vill satsa. På den här punkten betvivlar\r\njag att den nuvarande regeringen kan åstadkomma\r\ndet som verkligen behövs. Problemen har ju en helt\r\nannan storleksordning än vad justitieministern har\r\ninsett.</pre><pre>Anf. 66  Justitieminister GUN HELLSVIK\r\n(m):</pre><pre>Fru talman! I vart fall kan vi se vad som hände i\r\nslutet av 80-talet. Det visade sig att den dåvarande\r\nregeringen inte klarade av att lösa de här\r\nproblemen.</pre><pre>Jag skall återkomma till Hans Göran Francks fråga.\r\nHans Göran Franck framställer nu sin fråga litet\r\nannorlunda. Den egentliga frågan innehöll ju en\r\nuppräkning av olika typer av brottslighet, inkl.\r\nfrämlingsfientlig brottslighet. Dessutom tycker jag\r\natt min utgångspunkt är tillräcklig, nämligen att om\r\nman sitter i riksdagen så tar man också rimligen del\r\nav och noterar de förändringar som finns i de\r\nårligen återkommande regeringsförklaringarna.\r\nJag kan i och för sig se att det finns en\r\nförträngningsmekanism inom oppositionen i\r\nriksdagen som gör att man inte är intresserad av att\r\nse att vi nu pekar på att vi kan prioritera kampen\r\nmot den ekonomiska brottsligheten.</pre><pre>Åter till Lars-Erik Lövdéns fråga om jag är beredd\r\natt gå med på att öronmärka pengar. För att kunna\r\nge svar måste jag måste själv ställa mig frågan\r\nvarför man decentraliserar. Gör man det inte för att\r\nman tror att det ute i landet finns bäst förmåga att\r\nklara av verksamheten och göra fördelningar? Om\r\nman inte tror detta skall man inte decentralisera.\r\nAtt decentralisera och sedan bestämma att man\r\nskall behålla vissa godbitar själv är inte att ge det\r\nansvar som skall följa med decentralisering.\r\nDäremot är det viktigt att vi har en fungerande\r\ntillsynsmyndighet. Rikspolisstyrelsen är just den\r\ntillsynsmyndighet som skall följa upp om våra\r\nmyndigheter ute i landet följer de givna direktiven.\r\nJag lovar att vi är tydliga i vår målbeskrivning.\r\nSedan gäller det att Rikspolisstyrelsen också följer\r\nupp hur man använder de medel som finns. Men jag\r\nhar tydligen större tillit till våra regionala\r\nmyndigheter än vad Lars-Erik Lövdén har.</pre><pre>Slutligen när det gäller frågan om en ny centralt\r\nsamordnad verksamhet gjorde Riksåklagaren\r\nbedömningen -- den stämmer inte med det som\r\nLars-Erik Lövdén försöker att få det till -- att man\r\nville ha en försöksverksamhet med RÅSOP. På\r\ngrundval av denna kan man nu gå vidare, och man\r\ngör bedömningen att man behöver mer tid på sig än\r\nvad som krävs för att komma i gång redan till\r\nhösten.</pre><pre>Hans Göran Franck frågade varför man först måste\r\nbygga upp i stället för att direkt sätta i gång. Det är\r\nfaktiskt så, att man måste ha en organisation för att\r\nkomma i gång. Man skall inte lova att komma i gång\r\nförrän man har organisationen klar. Vi har byggt\r\nupp den på mindre än tre år. Den raserades under\r\nmer än fem års tid.</pre><pre>Överläggningen var härmed avslutad.</pre><pre>11 §  Svar på fråga 1993/94:144 om\r\nkriminalpolitiken</pre><pre>Anf. 67  Justitieminister GUN HELLSVIK\r\n(m):</pre><pre>Fru talman! Hans Göran Franck har ställt en rad\r\nfrågor till mig om kriminalpolitiken. Han har frågat\r\nvilket stöd regeringen har i vetenskap och beprövad\r\nerfarenhet för att den, som han uttrycker det,\r\nrepressiva kriminalpolitik som nu bedrivs är\r\nframgångsrik och om regeringen är beredd att\r\nompröva sin kriminalpolitik om något sådant stöd\r\ninte finns. Vidare har han frågat vilka effekter\r\növerbeläggningen på våra anstalter och häkten har\r\nhaft på möjligheterna att bedriva rehabiliterande\r\noch resocialiserande verksamhet inom\r\nkriminalvården och om det har förekommit att\r\nintagna lyckats rymma på grund av att de inte\r\nkunnat placeras på en tillräckligt säker anstalt. Han\r\nhar också frågat om regeringen är beredd att verka\r\nför en massiv satsning på lokalt brottsförebyggande\r\ninsatser med kommunala brottsförebyggande\r\nhandlingsprogram som grund. Han har vidare\r\nfrågat om regeringen är beredd att göra ekonomisk\r\noch organiserad brottslighet liksom\r\nfrämlingsfientlig brottslighet till högprioriterade\r\nområden i brottsbekämpningen på samma sätt som\r\ngäller i fråga om vålds- och narkotikabrott. Han har\r\nslutligen frågat om regeringen är villig att sätta in\r\nnya kvalificerade hjälpinsatser till brottsoffer som\r\nlidit allvarlig skada.</pre><pre>Brottsförebyggande rådet (BRÅ) har på\r\nregeringens uppdrag och i samverkan med\r\nRikspolisstyrelsen och Kriminalvårdsstyrelsen\r\nutarbetat en framtids- och omvärldsanalys\r\navseende det kriminalpolitiska\r\nverksamhetsområdet under tiden fram till\r\nsekelskiftet. BRÅ:s analys visar att det har skett en\r\nkraftig ökning av antalet polisanmälda brott under\r\nde senaste 40 åren. Under de två senaste åren har\r\nden uppåtgående trenden för de anmälda brotten\r\nemellertid brutits. Både år 1991 och år 1992 har den\r\nanmälda brottsligheten totalt sett minskat, vilket\r\nmåste tolkas som ett trendbrott. När det gäller\r\nrånbrottsligheten, som Hans Göran Franck särskilt\r\nnämner, visar statistiken för år 1993 på en\r\nminskning av det totala antalet rån även om\r\nanvändningen av skjutvapen i samband med sådan\r\nbrottslighet inger oro. Siffrorna för innevarande års\r\nförsta kvartal pekar dessutom på en markant\r\nminskning av såväl rånbrottsligheten som den\r\nsamlade brottsligheten.</pre><pre>Det är möjligen ännu för tidigt att dra några helt\r\nsäkra slutsatser om minskningen av antalet brott\r\nkommer att bli bestående. Förhållanden visar\r\nockså på behovet av en fortsatt genomgripande\r\nomprövning och en kraftfull förnyelse av den\r\nkriminalpolitik som har förts av\r\nSocialdemokraterna. Ett sådant renoveringsarbete\r\nhar som bekant inte bara inletts av regeringen utan\r\nhar dessutom redan nått långt och visat goda\r\nresultat. Den brutna trenden visar enligt min\r\nmening att regeringen med sin kriminalpolitik är\r\ninne på rätt väg.</pre><pre>En undersökning som nyligen genomförts av\r\nJohannes Knutsson -- forskare vid Polishögskolan --\r\nbekräftar också att den kritik som den dåvarande\r\noppositionen riktade mot Socialdemokraternas\r\nkriminalpolitik var berättigad. Undersökningen\r\nvisar nämligen att brottsligheten under 80-talet\r\nökade samtidigt som straffen blev mildare.\r\nPolisbristen var också besvärande.</pre><pre>Det sagda visar klart att det inte finns anledning för\r\nregeringen att ompröva grunderna för sin\r\nkriminalpolitik.</pre><pre>Samtidigt visar statistiken som jag nämnt att\r\nytterligare ansträngningar måste göras. De\r\nkriminalpolitiska målen -- att minska brottsligheten\r\noch öka människors trygghet mot brott samt stärka\r\nstödet till brottsoffer -- ligger således fast. Om inte\r\nbetydelsefulla förändringar vidtas kan allvarliga\r\nföljder uppstå för samhället. Regeringens brett\r\nupplagda, konkret inriktade och genomgripande\r\nkriminalpolitiska program som riksdagen tidigare\r\nhar informerats om präglas av detta synsätt.</pre><pre>När det gäller beläggningen på våra anstalter görs\r\nde insatser som behövs för att tillgången på platser\r\nskall svara mot behovet. Som jag har angett i ett\r\ntidigare interpellationssvar till Hans Göran Franck\r\när det min uppfattning att verkställighetstiden skall\r\nanvändas till att positivt påverka de intagna till och\r\nskapa förutsättningar för ett liv i frihet utan\r\nkriminalitet och droger. Detta självklara mål gäller\r\ngivetvis oavsett hur den rådande\r\nbeläggningssituationen ser ut, och kriminalvården\r\nhar under senare år väsentligt förstärkt denna del\r\nav verksamheten, t.ex. i de nyöppnade\r\nrattfyllerianstalterna.</pre><pre>När det gäller frågan om det förekommit att intagna\r\nlyckats rymma på grund av att de inte kunnat\r\nplaceras på en tillräckligt säker anstalt är svaret\r\nsjälvfallet ja, men jag vill framhålla att antalet\r\nrymningar från slutna riksanstalter halverats sedan\r\nbudgetåret 1990/91 och att någon rymning från\r\nspecialavdelning inte har skett sedan år 1991.\r\nOckså här har regeringens kriminalpolitik varit\r\nframgångsrik.</pre><pre>Vad gäller frågan om brottsförebyggande insatser\r\npå det lokala planet vill jag säga följande.\r\nBrottsförebyggande arbete bedrivs på olika nivåer\r\noch med åtskilliga huvudmän. En fråga som på\r\nsenare tid har fått ökad aktualitet är om\r\nkommunerna kan ges en större roll när det gäller\r\natt skapa trygghet mot brott. En delvis\r\nsammanhängande fråga är hur man skall kunna ta\r\ntill vara de resurser som enskilda initiativ på\r\nområdet utgör. Att frågor som dessa har väckts\r\nberor bl.a. på att det framstått som allt klarare att\r\npolis och andra rättsvårdande myndigheter inte\r\nensamma kan komma till rätta med brottsligheten.</pre><pre>För att belysa dessa förhållanden beslutade\r\nregeringen för ett drygt år sedan att tillsätta en\r\nparlamentarisk kommitté som har antagit namnet\r\nTrygghetsutredningen. Kommitténs uppgift är att se\r\növer rollfördelningen mellan de aktörer som har\r\nbetydelse för att skapa trygghet i det lokala\r\nsamhället, i första hand polisen och kommunerna\r\nsamt enskilda medborgare, företag och andra\r\nenskilda organ. Målet för utredningen är att finna\r\nformer för att upprätthålla lag och ordning på det\r\nlokala planet och för att tillgodose medborgarnas\r\nbehov av skydd mot brott.</pre><pre>Jag ser med intresse fram emot kommitténs förslag.\r\nJag vill emellertid inte föregripa dess arbete genom\r\natt ange hur satsningarna på lokalt\r\nbrottsförebyggande arbete bör se ut.</pre><pre>Jag vill i detta sammanhang också nämna att\r\nregeringen nyligen beslutade att ge BRÅ i uppdrag\r\natt utarbeta ett underlag för ett nationellt\r\nbrottsförebyggande program. I beslutet pekar\r\nregeringen på vikten av att samordna de\r\nbrottsförebyggande åtgärderna inom rättsväsendet\r\nmed insatser från andra myndigheter, kommuner,\r\norganisationer och näringsliv samt från enskilda\r\nmedborgare.</pre><pre>Regeringens kriminalpolitik innefattar också\r\nkraftfulla åtgärder mot den ekonomiska och\r\norganiserade brottsligheten. Regeringen har\r\nnyligen i en skrift om åtgärder mot ekonomisk\r\nbrottslighet -- Svart på vitt om ekobrott -- redovisat\r\nhuvudpunkterna i sin strategi mot den ekonomiska\r\nbrottsligheten. Straffen för häleri och svindleri har\r\nredan skärpts. Åtgärdsprogrammet innefattar\r\ndessutom bl.a. inrättandet av ett central\r\nekobrottskommando under ledning av\r\nRiksåklagaren, ökade satsningar på polis och\r\nåklagare, nya och effektivare samverkansformer\r\nmellan berörda myndigheter samt en översyn av\r\nbl.a. skattebrottslagen och uppbördslagstiftningen.\r\nDe angivna åtgärderna utgör endast några exempel\r\nur åtgärdsprogrammet.</pre><pre>När det gäller rasistisk och liknande brottslighet vill\r\njag nämna att riksdagen, på regeringens förslag,\r\nbeslutat om en ändring i brottsbalken, som innebär\r\natt ett rasistiskt eller liknande motiv för ett brott\r\nskall utgöra en särskild straffskärpningsgrund och\r\nalltså föranleda strängare straff än annars. Detta\r\nkan enligt min mening inte tolkas som annat än en\r\nklar signal från regeringen, att brott av denna typ\r\ninte accepteras utan skall bekämpas med kraft.\r\nLagändringarna träder i kraft den 1 juli i år.</pre><pre>Jag vill slutligen nämna något om de insatser\r\nregeringen har vidtagit till stöd för brottsoffer.</pre><pre>Den 1 april i år trädde lagändringar i kraft som\r\ninnebär bl.a. utökade möjligheter för målsägande\r\natt erhålla målsägandebiträde. Regeringen har\r\nockså nyligen i en proposition föreslagit ytterligare\r\nåtgärder för att stärka brottsoffrens ställning.\r\nFörslagen innefattar bl.a. inrättandet av en\r\nbrottsofferfond. Även andra förbättringar, såsom\r\nökat stöd för målsäganden i den rättsliga processen,\r\nföreslås.</pre><pre>De kvalificerade hjälpinsatser som Hans Göran\r\nFranck efterfrågar kommer att kunna ges inom\r\nramen för brottsofferfondens verksamhet.\r\nInrättandet av fonden kommer att ge utrymme för\r\nekonomiskt stöd till brottsofferverksamhet runt om\r\ni landet, inte minst till ideella organisationer.\r\nBrottsofferfonden kommer att disponera drygt 20\r\nmiljoner kronor per år, vilket skall jämföras med\r\ndet belopp -- 6 miljoner kronor per år -- som i dag\r\nutgår till ideell brottsofferverksamhet. Fondens\r\nverksamhet kommer därför att innebära att stora\r\nförbättringar kan göras när det gäller bidrag till\r\nsåväl privat som offentlig verksamhet till stöd för\r\nbrottsoffer. Det kan t.ex. gälla att inrätta kliniker\r\nför våldtäktsoffer eller anordna olika former av\r\nkristerapiverksamhet. Ett förbättrat stöd kommer\r\nockså att kunna ges till forskning, information och\r\nutbildning om brottsofferfrågor genom den\r\nnybildade Brottsoffermyndigheten.</pre><pre>Sammanfattningsvis, Hans Göran Franck, kan jag\r\nbara konstatera att regeringen är på god väg att\r\nåterskapa människornas berättigade krav på\r\nrättstrygghet genom att renovera en förfallen\r\nkriminalpolitik.</pre><pre>Anf. 68  HANS GÖRAN FRANCK (s):</pre><pre>Fru talman! Jag tackar justitieministern för svaret\r\nSom väntat innehöll det inte några nyheter eller\r\nomprövningar.</pre><pre>Regeringens kriminalpolitik har lett till att det i dag\r\nråder en stor politisk splittring i denna fråga. Det är\r\nett allvarligt hinder för att man skall kunna bedriva\r\nen brett upplagd kriminalpolitisk verksamhet, som\r\nleder till resultat och nya framsteg. Sverige är inte\r\nlängre något föregångsland på kriminalpolitikens\r\nområde. De reformer som sedan lång tid tillbaka\r\ngenomförts i vårt land under bred uppslutning och\r\nsom väckt stort internationellt intresse urgröps nu.\r\nNågra nya reformer av betydelse kommer inte\r\nheller till. Även bland konservativa politiker har\r\ntidigare funnits en framsynthet på detta område.\r\nJag tänker bl.a. på den förre och numera avlidne\r\nhögerledaren Jarl Hjalmarson.</pre><pre>Nu är det helt andra högerinriktade politiker och\r\nrådgivare som leder landets kriminalpolitik via\r\nJustitiedepartementet. Deras tid är sannolikt slut\r\ninom kort, men de har åstadkommit en betydande\r\nskada, som endast har begränsats av att det i en hel\r\ndel frågor i riksdagen funnits en opposition som har\r\nkunnat avvärja de värsta äventyrligheterna.</pre><pre>Dess bättre finns det på det internationella planet\r\noch inom Europarådet tendenser och krafter som\r\nverkar i en annan riktning. Jag är själv verksam\r\ninom Europarådet med reformförslag för\r\nfångvårdens humanisering och effektivisering och\r\nförslag om ökad rättssäkerhet och förbättring av\r\nförhållandena i häkten och arrester samt om\r\navskaffandet av dödsstraffet.</pre><pre>När man läser justitieministerns\r\npropagandabroschyr Att renovera en förfallen\r\nkriminalpolitik utgiven av Justitiedepartementet --\r\ninte av Moderata samlingspartiet -- slås man av att\r\ndet framför allt är två saker som lyser med sin\r\nfrånvaro: Det finns ingenting om att humanisera\r\nförhållandena i arrestlokaler, häkten och fängelser;\r\ninte heller finns det något kapitel om att stärka\r\nrättssäkerheten. Det finns en klar ensidighet och\r\nobalans i broschyren. Där läggs tonvikten vid\r\nskärpta straff för många brott, att göra det lättare\r\natt utvisa utländska brottslingar, mer skärpta\r\ningripanden mot unga brottslingar, bl.a. att i större\r\nutsträckning häkta dem, något som i stället borde\r\navvecklas -- för att nu ta några exempel.</pre><pre>I interpellationssvaret säger justitieministern att\r\ndet är för tidigt att dra några säkra slutsatser om\r\nbrottsutvecklingen, men hon vill ändå påstå att hon\r\när på rätt väg. Hon åberopar till stöd för sin politik\r\nnedgång av brottslighet 1991. Det är något\r\nförvånande, eftersom hon tillträdde sin post då tre\r\nfjärdedelar av året hade gått.</pre><pre>BRÅ:s kriminalpolitiska analys ger dock inte\r\nanledning till någon skönmålning. Enligt\r\nprognosen för brottsutvecklingen fram till år 2000\r\nkommer antalet anmälda brott att öka med ca\r\n25 000 varje år. Om den mycket negativa\r\nutvecklingen under senare tid för\r\nbrottsuppklarandet fortsätter, kommer polisen i\r\nprincip bara att utreda brott där gärningsmannen är\r\nkänd. På sikt kan det även bli så att polisen inte ens\r\nhinner med det.</pre><pre>Detta kräver nya strategier för\r\nbrottsbekämpningen. Här litar justitieministern till\r\nen outsider inom straffrätt och kriminologi,\r\nnämligen Johannes Knutsson, vars forskning är\r\nomstridd. Han talar om att det har skett en uppgång\r\nav brottsligheten på 1980-talet, vilket är väl känt.\r\nDäremot skedde det inte någon mildring av straffen\r\noch bestämmelserna under den tiden. Det var\r\nunder 1970-talet.</pre><pre>Justitieministern borde lita mer till erkända\r\nforskare som gjort kriminalpolitiska studier\r\npublicerade i en nyutkommen skrift tillägnad\r\nprofessor Alvar Nelson. Där finns mycket viktiga\r\nbidrag av framstående rättsvetare, bl.a. Johs\r\nAndenaes och Nils Jareborg.</pre><pre>Johs Andenaes vänder sig skarpt emot det hårdare\r\nkriminalpolitiska klimat som bl.a. finns i Sverige.\r\nNils Jareborg skriver att den allmänna\r\nrelationsteorin säger att ju strängare straff, desto\r\nmindre brottslighet. Teorin antas gälla såväl lagens\r\nstraffhot som konkret påföljdsbestämning. Enligt\r\nall erfarenhet, skriver han, är ändringar i allmänhet\r\nverkningslösa, och inte ens mycket kraftiga\r\nförändringar medför annat än en tillfällig påverkan\r\npå brottsligheten. För all praktisk politik måste\r\nman utgå från att kriminalitetsnivån inte kan\r\npåverkas genom straffskärpningar.</pre><pre>Gun Hellsvik säger att verkställighetstiden skall\r\nanvändas till positiv påverkan på de intagna. Men\r\nhur skall detta ske med den överbeläggning som\r\nråder i häkten och fängelser? Man borde i stället\r\nverka för en minskning. Det är självklart att\r\nmöjligheterna begränsas redan av\r\növerbeläggningen.</pre><pre>Vad som behövs inom kriminalvården är ökade\r\nsatsningar på grundutbildning, yrkesutbildning och\r\nsocial träning. En specialisering av verksamheten\r\nfår inte leda till att de grundläggande principerna\r\nom närhet och normalisering, som ligger tilll grund\r\nför 1974 års kriminalvårdsreform, upphör att gälla.\r\nEller hur, Gun Hellsvik?</pre><pre>Det är angeläget att understryka att permissioner\r\noch andra kontakter med yttervärlden är\r\nnödvändiga. Vad gäller rymningar är bilden\r\nsplittrad enligt Kriminalvårdsstyrelsens\r\nårsredovisning. Därav framgår att rymningarna på\r\nen del håll har ökat, på andra håll minskat.</pre><pre>Vad gäller den brottsförebyggande verksamheten\r\nanser jag att man borde göra någonting mer än att\r\nbara vänta på en utredning.</pre><pre>Sammanfattningsvis kan jag konstatera, Gun\r\nHellsvik, att det moderatledda\r\nJustitiedepartementet är på fel väg. Dess\r\nkriminalpolitik håller på att bli lika misslyckad som\r\nförebilderna i andra konservativt styrda länder som\r\nUSA och Storbritannien.</pre><pre>Anf. 69  LARS-ERIK LÖVDÉN (s):</pre><pre>Fru talman! Precis som Hans Göran Franck tycker\r\njag att det finns anledning att uppmana\r\njustitieministern att vara något försiktig när man\r\ntalar om trendbrott.</pre><pre>Vi kunde 1987--1988 iaktta en minskning av\r\nbrottsligheten enligt statistiken. Sedan fick vi på\r\nnytt en uppgång. 1991 kunde vi också -- under\r\nmerparten av året hade vi socialdemokratisk\r\nregering -- iaktta en minskning av brottsligheten.\r\nEnskilda årliga avvikelser från den mera allmänna\r\ntrend som rått sedan 1950-talet tror jag inte att man\r\nskall ta till intäkt för att självsäkert påstå att det har\r\nskett ett trendbrott. I fråga om vissa brottstyper i\r\ndag är det snarare en ökning. Mellan 1991 och 1992\r\nökade misshandelsbrotten med 12 % och de grova\r\nmisshandelsbrotten med 13 %. En allmän\r\nförsiktighet och varsamhet med de stora orden tror\r\njag gagnar den kriminalpolitiska debatten.</pre><pre>Justitieministern gör ofta jämförelser med den\r\nsocialdemokratiska regeringsperioden 1982--1991.\r\nDet går att göra jämförelser med den borgerliga\r\nregeringsperioden 1976--1982. Då ökade brotten\r\nmed 31 000 om året, medan de under perioden\r\n1982--1991 ökade med 24 000 om året. Jag tror\r\nalltså att man skall vara väldigt försiktig med\r\nstatistiken och inte slå sig för bröstet för någon\r\nenstaka årlig avvikelse och påstå att man har fått\r\nklara effekter av den politik man bedriver.</pre><pre>Verkligheten är något mer komplicerad. Det är inte\r\nenkla straffskärpningsåtgärder som leder till\r\nminskad brottslighet, utan det är de stora\r\nsamhälleliga sambanden som spelar in på\r\nbrottslighetens utveckling.</pre><pre>Det finns ett par saker som ja tycker inger stor oro\r\ninför framtiden när det gäller brottsligheten. Den\r\nena är den tendens som vi ser i det svenska\r\nsamhället, precis som i många andra\r\nvästeuropeiska samhällen, mot ökade klyftor,\r\nkraftigt stigande arbetslöshet och tilltagande\r\nutslagning.</pre><pre>Man brukar säga att arbetslösheten inte är direkt\r\nkopplad till kriminaliteten. Men har man en\r\npermanent hög arbetslöshetsnivå, framför allt för\r\nde unga, på 20--25 % -- och det är verkligheten i\r\ndag -- riskerar man också att bygga in en\r\nbrottslighetsbomb i samhället. Därför har\r\nnaturligtvis den allmänna samhällspolitiken också\r\nbetydelse för möjligheter att bekämpa\r\nbrottsligheten, att motverka utslagning av framför\r\nunga människor som inte fått fotfäste på\r\narbetsmarknaden, att motverka segregation, att\r\nmotverka uppdelning inom skolväsendet i A- och\r\nB-lag, A- och B-elever. Det spelar naturligtvis\r\nockså roll för våra möjligheter att motverka\r\ntendenserna till ökad brottslighet. Här är\r\nregeringens politik utomordentligt illavarslande.</pre><pre>Det andra område där jag känner stor oro är\r\nutvecklingen på våra anstalter. Som Hans Göran\r\nFranck sade i sitt anförande har vi nu en\r\nbeläggningssituation på anstalterna som är\r\nutomordentligt hårt ansträngd. Det leder till en\r\nbrutalisering av villkoren på\r\nkriminalvårdsanstalterna, vilket riskerar att\r\nmedföra en ökad återfallsbenägenhet. Det andra\r\nsom inger stark oro när det gäller utvecklingen de\r\nnärmaste åren, vid sidan om utslagningen, är alltså\r\nsituationen på anstalterna som riskerar att leda till\r\nen kraftigt ökad återfallsbenägenhet. Den är hög\r\nredan i dag och har varit det under de gångna åren.</pre><pre>På det här området tycker jag att det finns\r\nanledning för justitieministern att ta sig en allvarlig\r\nfunderare på hur utvecklingen är i samhället.</pre><pre>Sedan vill jag ta upp en fråga som Hans Göran\r\nFranck inte berörde men där jag känner stor oro.\r\nDet är narkotikapolitiken. Sverige har bedrivit en\r\nmycket framgångsrik narkotikapolitik\r\ninternationellt sett. Det har vi gjort i bred politisk\r\nenighet. Att den har varit framgångsrik beror på att\r\nman har kombinerat litet olika strategier. Den har\r\nvarit väldigt restriktiv med klart avståndstagande\r\nfrån alla former av droger. Den har innehållit en\r\nkraftig satsning på vård och behandling. I princip är\r\nfilosofin att alla missbrukare skall ges möjlighet till\r\nvård och behandling. Det tredje ben som\r\nnarkotikapolitiken har stått på är väl utbyggd\r\ninformation och förebyggande åtgärder i skolan\r\noch i samhället i övrigt.</pre><pre></pre><pre>Nu tycker jag att orosmolnen i mångt och mycket\r\nhopar sig. Dels förs ute i Europa en\r\nlegaliseringsdebatt, som jag känner stor oro inför\r\noch som vi aktivt måste medverka till att stävja.\r\nDels sker också i Sverige en påtaglig nedrustning av\r\nkommunernas vård- och behandlingsinsatser för\r\nnarkomaner. I Stockholm, Göteborg och Malmö --\r\nframför allt i Stockholm och Malmö -- rustar man\r\nner insatserna för vård och behandling av\r\nnarkomaner som redan har hamnat i\r\nnarkotikaträsket. Detsamma gäller för\r\nöppenvården och de förebyggande åtgärderna.\r\nÄven i fråga om dessa sker en nedrustning ute i\r\nkommunerna.</pre><pre>Jag känner det här som väldigt illavarslande. Om\r\nvi även framöver skall vara framgångsrika när det\r\ngäller narkotikapolitiken i Sverige, måste vi se till\r\natt driva politiken på alla de tre områden som jag\r\nhar nämnt. Börjar något av benen att svikta, finns\r\ndet risk för att narkotikaproblemet i Sverige blir\r\nbetydligt större än vad det är i dag och att vi på\r\ndetta område kanske närmar oss en västeuropeisk\r\nnivå.</pre><pre>Anf. 70  Justitieminister GUN HELLSVIK\r\n(m):</pre><pre>Herr talman! Hans Göran Franck talar om en stor\r\npolitisk splittring när det gäller kriminalpolitiken.\r\nDet är i och för sig inget nytt. När vi var i opposition\r\nhade vi samma uppfattning som vi har i dag när vi\r\nbefinner oss i regeringsställning. Vi hade då\r\ninvändningar mot den socialdemokratiska\r\nkriminalpolitiken.</pre><pre>Hans Göran Franck säger också att vår\r\nkriminalpolitik, den borgerliga kriminalpolitiken,\r\nhar orsakat stor skada.</pre><pre>Jag kan inte inse att det är stor skada att vi ser till\r\natt brottsoffren får bättre stöd.</pre><pre>Jag kan inte inse att det är skada att vi är för en\r\nskärpning av synen på rattfylleri.</pre><pre>Jag kan inte inse att det är skada att vi har skapat\r\nsärskilda anstalter för rattfyllerister, där de skall\r\nkunna vårdas för sin alkoholism.</pre><pre>Jag kan inte inse att det är någon skada att vi\r\näntligen har fått igenom förslaget att det skall vara\r\nmöjligt att ingripa mot var och en som brukar\r\nnarkotika för att på ett tidigt stadium kunna sätta\r\nin vård.</pre><pre>Jag kan inte inse att det är någon skada att vi\r\nkommer med förslag som gör det möjligt att på ett\r\ntidigt stadium ge unga människor som gör sig\r\nskyldiga till brott tydliga signaler.</pre><pre>Jag kan heller inte inse att det är någon skada att\r\ndet i dag finns nästan 1 500 fler poliser än vad som\r\nfanns då vi tillträdde hösten 1991.</pre><pre>Vi har problem med överbefolkningen på våra\r\nfängelser, det är vi helt överens om. Vi löser det här\r\nproblemet successivt genom att vi redan från början\r\nplanerade för en utbyggnad av våra fängelser.\r\nDenna planering borde ha börjat för länge sedan.\r\nJag har tittat på statistik när det gäller beläggningen\r\npå våra fängelser från år 1987 och framåt, och även\r\nom jag inte påstår att det har varit fråga om en jämn\r\növerbeläggning, har jag bara hittat någon enstaka\r\nmånad då man inte i vart fall tillfälligtvis har varit\r\nen bra bit över den 85-procentsgräns som riksdagen\r\nhar beslutat om.</pre><pre>Det var förutsebart att vi skulle få en\r\növerbeläggning. I höstas fanns det problem. Vi\r\nföljer denna statistik mycket noga, och vi kan\r\nkonstatera att problemen i dag inte är lika stora\r\nsom de var i höstas. Med vår utbyggnadsplan skall\r\nvi också kunna skapa den flexibilitet i systemet som\r\när viktig för att vi skall kunna genomföra de övriga\r\nförändringar som vi är ute efter, bl.a. att göra det\r\nmöjligt att hålla fängelserna narkotikafria. Det är\r\nnämligen en förutsättning för att vi skall kunna ge\r\nfängelsetiden ett vettigt innehåll. Låter vi\r\nnarkotikan förekomma inom fängelserna har vi inte\r\nheller stora möjligheter att utöva en påverkan som\r\nskall kunna hjälpa de intagna att fungera socialt när\r\nde väl kommer ut.</pre><pre>Jag kommer då automatiskt in på de frågor som\r\nLars-Erik Lövdén tog upp, som i och för sig har\r\nkoppling till kriminalpolitiken men som också\r\ninnehåller väldigt mycket annat.</pre><pre>Lars-Erik Lövdén bör enligt min mening vara litet\r\nförsiktig, eftersom det skapar en felaktig\r\nuppfattning att som han gör tala om kraftigt ökande\r\narbetslöshet. Tack och lov har vi nu\r\narbetslöshetssiffror som successivt sjunker rejält.\r\nArbetslösheten har legat på en så hög nivå -- denna\r\nökning av arbetslösheten började för flera år\r\nsedan -- att detta självfallet kommer att ta tid.\r\nAntalet nyanmälda lediga platser ökar emellertid\r\nsuccessivt, och varje dag minskar antalet arbetslösa\r\nmed ungefär 1 000 personer.</pre><pre>Jag håller ändå med om att arbetslösheten, speciellt\r\nungdomsarbetslösheten och\r\nlångtidsarbetslösheten, är ett problem som också\r\npåverkar kriminaliteten. Det är viktigt för mig att\r\npåpeka att människor inte får sämre moral därför\r\natt de blir arbetslösa, men jag kan förstå att\r\nmänniskor i denna situation i förlängningen kanske\r\ninte orkar ge sina barn det stöd som de behöver för\r\natt utvecklas på rätt sätt. Därför anser även vi att\r\ndet är otroligt viktigt att arbetslösheten minskar\r\nrejält.</pre><pre>För att det skall vara möjligt måste vi emellertid\r\nockså bädda för företagande i Sverige.\r\nArbetsplatser finns i företag, och även\r\nSocialdemokraterna har i sin ekonomiska motion\r\npekat på att förutsättningarna för att vi skall nå\r\nframgång i Sverige är att företagandet ökar.\r\nDäremot har Socialdemokraterna inga förslag på\r\nhur man skall se till att förbättra möjligheterna för\r\nföretagandet i Sverige, utan det är i stort sett bara\r\ninom ramen för den offentliga sektorn som\r\nproblemet med arbetslösheten skall lösas.</pre><pre>Både Lars-Erik Lövdén och jag har ett stort ansvar\r\nför att påverka andra när det gäller\r\nnarkotikafrågan. Jag vet att personer som är\r\nanhängare till mitt parti pläderar för en\r\nliberalisering på narkotikans område, och Lars-\r\nErik Lövdéns systerparti i Tyskland har som parti\r\nfattat ett kongressbeslut om att liberalisera\r\nnarkotikapolitiken i Tyskland om man vinner valet.\r\nVi måste nu var och en på sitt håll vara mycket\r\ntydliga.</pre><pre>Anf. 71  HANS GÖRAN FRANCK (s):</pre><pre>Herr talman! Den stora skadan av den nuvarande\r\nkriminalpolitiken är just, vilket justitieministern\r\nockså vidgår ett faktum, den stora\r\növerbeläggningen inte bara i fängelser utan också i\r\nhäktena.</pre><pre>Den här utvecklingen är dels naturligtvis en\r\nkonsekvens av brottslighetsutvecklingen, dels --\r\noch framför allt -- en konsekvens av den nya politik\r\nsom regeringen står för. Den tendens man nu kan\r\nskönja, när man tar i beaktande BRÅ:s analyser av\r\nden kommande brottslighetsutvecklingen, är att\r\nproblemet bara kommer att förvärras. Med en\r\npolitik av det slag som den justitieministern står för\r\nkommer problemen bara att förvärras.</pre><pre>Vi vet utifrån kunskap om förhållandena i USA\r\nunder den konservativa tiden och förhållandena i\r\nEngland att överbeläggningen bara stegras och\r\nstegras när man följer de principer som\r\njustitieministern står för. Det blir inte bara\r\növerbeläggning, utan det leder också till\r\noefterrättliga förhållanden inte bara för de intagna\r\nutan också för dem som arbetar på fängelserna.\r\nKonsekvensen blir sedan att det till slut blir nära\r\nnog omöjligt att bedriva en politik som går ut på att\r\nrehabilitera och resocialisera människor.</pre><pre>Det är av den anledningen som den politik som\r\njustitieministern förespråkar är så destruktiv. I\r\nhägnet av detta blir fängelserna nämligen i grund\r\noch botten brottsfabriker. Det som de intagna inte\r\nkan tidigare lär de sig på fängelserna. Fängelser och\r\narrester blir därför en explosiv sak i samhället.</pre><pre>Den här politiken måste avbrytas, och man måste\r\nbegränsa antalet straffskärpningar. Regeringen har\r\nnu genomfört betydligt fler än 20 straffskärpningar.\r\nDen måste dessutom brytas genom att man i högre\r\ngrad utnyttjar de möjligheter till alternativa\r\npåföljder till förtida frigivning som dessa\r\nbestämmelser ger, även om inte\r\nhalvtidsfrigivningen skall återinföras.</pre><pre>Det gäller nu att minska fångpopulationen. Om den\r\nhär utvecklingen får fortsätta kommer Sverige,\r\nenligt de beräkningar som gjorts, inom kort att ha\r\nen 25 % högre fångpopulation. Andelen fångar av\r\nbefolkningen skulle ligga på ungefär 80 per 1 000.\r\nDet betyder att Sverige kommer att närma sig den\r\nnivå som finns i länder där man bedriver en mycket\r\nrepressiv kriminalpolitik, exempelvis England.</pre><pre>Anf. 72  LARS-ERIK LÖVDÉN (s):</pre><pre>Herr talman! Det är naturligtvis en oerhörd styrka\r\natt det råder en mycket bred politisk enighet i\r\nSverige om den restriktiva narkotikapolitiken. Det\r\nfinns också en enig politisk vilja att bekämpa alla\r\ntendenser till legaliseringssträvanden.</pre><pre>Jag vet att det finns partivänner till mig ute i Europa\r\nsom förespråkar legalisering, bl.a. i det tyska\r\nsocialdemokratiska partiet. Gun Hellsvik har i\r\nnärmare omgivning, i Sverige, partikamrater inom\r\nFria moderata studentförbundet som förespråkar\r\nlegalisering. Det är naturligtvis bra att den politiska\r\nenigheten i dessa frågor är mycket tydlig och att\r\nman markerar ett bestämt avståndstagande till\r\nvarje form av legalisering.</pre><pre>Men jag känner oro för vissa saker, och jag hoppas\r\natt justitieministern kommenterar dem i sitt nästa\r\ninlägg. Det gäller det som jag illustrerade som de\r\ntre ben som narkotikapolitiken står på: en restriktiv\r\npolitik, förebyggande insatser och en välutbyggd\r\nvård- och behandlingsapparat. Nu börjar nämligen\r\ntvå av dessa ben att svikta.</pre><pre>Det har skett en mycket kraftig nedrustning av\r\nnarkomanvården, både av den öppna\r\nnarkomanvården och av institutionsvården. Det\r\nhar också skett en nedrustning av de förebyggande\r\ninsatserna, både av de insatser som riktar sig direkt\r\nmot drogmissbruket och av verksamheten i\r\nkommunerna i form av fritidsanläggningar, stöd till\r\nföreningslivet, alkohol- och drogfria alternativ i\r\nfritidsverksamhet och liknande.</pre><pre>Den allmänna åtstramningspolitiken som har förts\r\nute i kommunerna, neddragningen och\r\nnedrustningen, har framför allt drabbat dessa\r\nsektorer. Jag känner en oerhörd oro för att vi\r\nframöver, under resten av 90-talet, kommer att\r\nkunna se en utveckling där drogmissbruket på nytt\r\nbörjar få ett starkare fäste i Sverige, kanske som det\r\nhade på 70-talet.</pre><pre>Lägger man till den glorifiering som ibland finns i\r\nungdomskulturen, inom musiken och liknande, kan\r\nman kanske få en sådan utveckling, och det gäller\r\natt vara väldigt observant på den. Jag hoppas att\r\njustitieministern vill kommentera detta.</pre><pre>Jag skall säga något om de brottsförebyggande\r\ninsatserna och arbetslösheten.</pre><pre>Vi har i dag en arbetslöshet där 600 000 står utanför\r\nden ordinarie arbetsmarknaden. Det är 13-14 % av\r\narbetskraften. Vi har en öppen arbetslöshet på 7-\r\n8 %, och bland ungdomar i storstäderna ligger den\r\nuppåt 25 %.</pre><pre>Även om konjunkturen nu vänder och vi kan se en\r\nviss minskning av arbetslösheten, så visar också\r\nregeringens egna prognoser att vi kommer att ligga\r\nkvar på en hög arbetslöshetsnivå kring 7-7,5 %\r\nnästa år. Ungdomsarbetslösheten är naturligvis\r\nmycket högre.</pre><pre>Detta inger mig stor oro, eftersom denna\r\narbetslöshet, om den blir permanent, otvivelaktigt\r\nleder till en utslagning, som också kan föda\r\nkriminalitet.</pre><pre>Anf. 73  Justitieminister GUN HELLSVIK\r\n(m):</pre><pre>Herr talman! Vi är överens om att arbetslösheten\r\när ett allvarligt problem. Jag hänvisade tidigare till\r\nSocialdemokraternas ekonomiska motion, där det\r\nsägs att detta problem måste lösas genom att\r\nförutsättningar skapas för företagande i Sverige.\r\nMen den socialdemokratiska motionen innehåller\r\ninte någonting som innebär att man ökar\r\nförutsättningarna för företagande i Sverige.</pre><pre>Det är däremot regeringen utgångspunkt: att\r\nsuccessivt förbättra möjligheterna för företagande\r\nför att skapa arbetstillfällen.</pre><pre>Hans Göran Franck vill minska fångpopulationen.\r\nDet vill jag också, med jag vill göra det genom ett\r\nlångsiktigt arbete som minskar brottsligheten och\r\ndärmed antalet brottsoffer. Vad Hans Göran\r\nFranck vill är antagligen att återinföra den\r\nobligatoriska halvtidsfrigivningen -- det är klart att\r\nvi då minskar fångpopulationen -- och att ta bort\r\nvåra skärpta regler för rattfylleri. De har ju helt\r\nklart bidragit till att kraftigt öka fångpopulationen.</pre><pre>För mig är detta fel väg att gå. För att vi på sikt skall\r\nfå ett fungerande samhälle är det otroligt viktigt vi\r\nmycket tydligt tar avstånd från brottslighet, som ju\r\ninnebär att man gör andra människor illa.</pre><pre>Det gäller att läsa BRÅ:s rapport ordentligt; den är\r\nviktig. Regeringen har beställt den, och i den sägs\r\nvad vi riskerar i Sverige om ingenting görs. I BRÅ-\r\nrapporten tas också åtskilligt annat av intresse upp,\r\nbl.a. behovet av ökad samverkan för att förbättra\r\nvåra möjligheter att beivra brott och vikten av att\r\nreagera tidigt när unga människor är på väg att\r\nfastna i kriminalitet.</pre><pre>Det var intressant att Lars-Erik Lövdén frågade\r\nvilket vetenskapligt stöd regeringen har för sin\r\nkriminalpolitik. Men det framkom när Hans Göran\r\nFranck kommenterade forskaren Johannes\r\nKnutsson att det tydligen beror på vilken forskare\r\ndet gäller. Om Hans Göran Franck hade läst\r\nsamtliga delar av BRÅ-rapporten hade han sett att\r\nden faktiskt på många punkter ger stöd för just den\r\npolitik som regeringen driver, trots att vi inte på\r\nnågot sätt har lagt oss i innehållet.</pre><pre>Jag höll på att glömma en sak, eftersom det på nytt\r\när något som ligger utanför den egentliga\r\nfrågeställningen. Lars-Erik Lövdén tog också upp\r\nsjälva behandlingen av våra narkomaner.</pre><pre>Det är en fråga som följs mycket noga från\r\nSocialdepartementet. Lars-Erik Lövdén vet mycket\r\nväl att jag inte har detaljerna i dessa frågor, utan\r\natt det är Socialdepartementet som har dem. Men\r\nockså i denna fråga har vi ett mycket nära\r\nsamarbete.</pre><pre>Det är inte så att färre narkotikaberoende får stöd\r\ni dag. Det är dock viktigt att vi noga följer detta, så\r\natt vi plötsligt inte står utan resurser för behandling.\r\nVad som däremot har hänt är för det första att den\r\növeretablering av olika typer av vårdhem som ägde\r\nrum på 80-talet nu börjar få effekt genom att man\r\npå en hel del håll får slå igen sina vårdhem. För det\r\nandra använder sig kommunerna numera i större\r\nutsträckning av behandlingar på hemmaplan, efter\r\natt man många gånger blivit besviken på resultaten\r\nav de behandlingar som tidigare köptes på andra\r\nhåll.</pre><pre>Jag vet att Socialdepartementet och Bengt\r\nWesterberg följer utvecklingen mycket noga,\r\neftersom det är väsentligt att det finns ett stöd ute i\r\nsamhället för alla. Jag håller med om att det som\r\ngör den svenska narkotikapolitiken så speciell är att\r\nden står på flera ben.</pre><pre>Anf. 74  HANS GÖRAN FRANCK (s):</pre><pre>Herr talman! Jag vet inte om det beror på att inte\r\nGun Hellsvik lyssnade eller på att hon använder sig\r\nav dåliga knep -- jag sade uttryckligen i mitt inlägg\r\natt jag inte pläderade för ett återinförande av\r\nhalvtidsfrigivningen. Jag nämnde andra\r\nmöjligheter till tidigare frigivning som\r\nlagstiftningen ger. Men det viktigaste är naturligtvis\r\natt man för en medveten politik som går ut på att\r\nminska antalet fängelsestraff, inte öka det.</pre><pre>Det kan naturligtvis göras genom\r\nstraffbestämmelserna, men det kan också göras\r\ngenom att man med kraft sätter in\r\nbrottsförebyggande åtgärder. På denna punkt\r\nmåste jag säga att regeringen inte har fört en sådan\r\npolitik som man skulle önska. I stället för att sätta\r\nin nya brottsförebyggande åtgärder både på det\r\nlokala och på det provinsiella planet, vilket tiden är\r\nmogen för redan nu, förstärka BRÅ:s resurser, ge\r\nBRÅ en ledande roll och öka antalet som varit\r\nframgångsrika brottsförebyggande projekt\r\ntillsätter regeringen en ny utredning som vi skall\r\nvänta på. Det är mycket beklagligt att man på detta\r\nsätt uppskjuter frågan.</pre><pre>Dessutom är det på det viset att nivån på de\r\nsatsningar som regeringen är beredd att göra inte\r\nalls ligger i linje med de behov som faktiskt\r\nföreligger.</pre><pre>När det gäller splittringen vill jag till slut säga att\r\njag hoppas att vi mycket snart återgår till det läge\r\ndå moderaterna förde sin politik och var isolerade.\r\nModeraterna skall isoleras i denna fråga. Perioden\r\nmed moderat isolering var mycket bättre än den\r\nnuvarande, då moderaterna helt dominerar\r\nJustitiedepartementet.</pre><pre>Anf. 75  Justitieminister GUN HELLSVIK\r\n(m):</pre><pre>Herr talman! Jag förstår mycket väl att Hans Göran\r\nFranck vill isolera moderater. Jag tror inte att\r\nbrottsoffren, oberoende av var de står politiskt,\r\ntycker att vi moderater eller den borgerliga\r\nregeringen över huvud taget driver en felaktig\r\npolitik. Brottsoffren är satta i fokus.</pre><pre>Jag tror inte heller att föräldrar med unga barn som\r\nriskerar att halka in i kriminalitet tycker att våra\r\nförslag är dåliga. De har bl.a. resulterat i att vi i dag\r\ntvångsvis -- mot socialdemokratisk uppfattning --\r\nkan ge unga människor som använder narkotika\r\nvård. Jag vet att detta är något som många föräldrar\r\när mycket tacksamma för. Jag märker det bl.a. på\r\nen försvunnen brevskörd -- brevskörden från alla\r\nde föräldrar som tidigare vände sig till mig för att\r\nde inte kunde få hjälp någonstans, men som i dag\r\nkan få lagstadgad hjälp av sociala myndigheter och\r\npolis innan deras barn har gått ned sig såpass att det\r\när svårt att få någon verkningsfull hjälp.</pre><pre>Hans Göran Franck må kalla sitt alternativ vad som\r\nhelst, men jag utgår ifrån att han talar om det\r\nförslag som tidigare framarbetats på\r\nJustitiedepartementet. Där föreslogs\r\növergångsregler som formellt var någonting annat\r\nän halvtidsfrigivning, men som i praktiken\r\negentligen var precis samma sak. Det var ett sätt att\r\ngå runt ökningen av fångpopulationen. Vi bygger i\r\nstället ut för att klara beläggningen, och vi arbetar\r\nsedan långsiktigt för att få ned kriminaliteten. Det\r\nkan vi inte bara göra lagstiftningsvägen. Det är de\r\nattityder som vi gemensamt sprider och som kan\r\nutöva påverkan som är av avgörande betydelse.</pre><pre>Överläggningen var härmed avslutad.</pre><pre>12 §  Svar på interpellation 1993/94:126 om\r\nBurundi</pre><pre>Anf. 76  Statsrådet ALF SVENSSON (kds):</pre><pre>Herr talman! Margareta Viklund har frågat\r\nutrikesministern på vad sätt Sverige medverkar till\r\natt stridigheterna och situationen för övrigt i\r\nBurundi uppmärksammas av bl.a. världssamfundet\r\nför eventuella aktiva åtgärder av FN för att få ett\r\nslut på det meningslösa blodbadet.</pre><pre>Margareta Viklund har vidare frågat om på vilket\r\nsätt Sverige agerar bilateralt och inom ramen för\r\ninternationellt samarbete för att stödja projekt som\r\nsyftar till att lindra nöden i Burundi och för de\r\nflyktingar som flytt från landet.</pre><pre>Interpellationen har överlämnats till mig.</pre><pre>Den lilla centralafrikanska republiken Burundi har\r\nunder sina 30 år av självständighet fått uppleva en\r\nserie av politiska och sociala oroligheter. De\r\netniska skillnaderna har liksom under det koloniala\r\nstyret på olika sätt utnyttjats av makthavarna, och\r\nstarka motsättningar mellan hutus och tutsis har\r\nfrån tid till annan lett till omfattande massakrer i\r\nlandet. Hundratusentals människor har flytt till\r\ngrannländerna.</pre><pre>Efter en medveten försoningspolitik som inleddes i\r\nslutet av 1980-talet skulle för första gången fria val\r\nhållas i landet i juni 1993. Det var med största\r\nglädje som vi mottog detta besked. Intresset för\r\nvalet, som hölls i juni 1993, var också enormt, och\r\nenligt uppgifter skall valdeltagandet ha varit hela\r\n97 %. Valet blev en överraskande stor framgång för\r\ndet hutudominerade partiet FRODEBU och dess\r\npresidentkandidat Melshior Ndadaye.</pre><pre>Det var med lika stor bestörtning som vi i oktober\r\nförra året nåddes av beskedet att landets nyvalda\r\npresident hade mördats. Nya oroligheter skakade\r\nlandet och många burundier flydde utomlands\r\nsamtidigt som landets sociala struktur sakta höll på\r\natt upplösas på nytt. Bara till Tanzania beräknas ca\r\n150 000 burundier ha flytt. Många har senare\r\nåtervänt.</pre><pre>Herr talman! Sverige har under det sista året på\r\nolika sätt försökt bidra till en demokratisk och\r\nfredlig utveckling i Burundi.</pre><pre>Till att börja med vill jag nämna det finansiella stöd\r\nsom SIDA lämnade för att landet skulle kunna\r\ngenomföra de första demokratiska valen sommaren\r\n1993. Vid dessa val deltog också svenska\r\nvalobservatörer.</pre><pre>För det andra kan nämnas det arbete för fred och\r\nförsoning som Nordiska afrikainstitutet i Uppsala\r\npå begäran av Burundis regering deltagit aktivt i.\r\nSåledes arrangerade institutet i december förra året\r\nett fredsuppbyggnadsmöte i Genève. I detta\r\nmedverkade bl.a. Kristina Svensson och Maria\r\nLeissner. Ett uppföljande möte inleddes i går i\r\nBujumbura. I mötet deltar vår ambassadör i\r\nNairobi.</pre><pre>För det tredje har Sverige bidragit finansiellt till\r\nden fredsstyrka som OAU, Organization for\r\nAfrican Unity, placerat i Burundi. Operationen\r\nsom är beräknad att pågå i mellan tre och sex\r\nmånader inbegriper ett mindre antal militära och\r\ncivila observatörer. Skyddsstyrkans uppgift är att\r\ntillförsäkra regeringens medlemmar ett personligt\r\nskydd. Den civila delen i styrkan består av personer\r\nmed diplomatisk bakgrund vilka skall arbeta med\r\nnationell försoning inom och mellan olika sektorer\r\nav det burundiska samhället.</pre><pre>Förutom dessa insatser som varit direkt riktade mot\r\natt få fred i landet och minska motsättningarna,\r\nstöder Sverige diverse initiativ som enskilda\r\norganisationer har tagit. Från december 1993 har\r\ndrygt 7 miljoner kronor utbetalats ur\r\nkatastrofanslaget. Medlen har kanaliserats främst\r\ngenom PMU, Pingstmissionens u-landshjälp, som\r\nsedan länge driver ett flertal projekt bl.a. inom\r\nutbildnings- och hälsosektorn. Vidare har medel\r\nkanaliserats genom Medicins sans Frontières för\r\nupprustning av provinssjukhuset i Kirundu.</pre><pre>Jag kan i detta sammanhang också nämna att\r\nSverige till grannlandet Rwanda, som för\r\nnärvarande genomgår grymheter bortom all\r\nbeskrivning, bidragit med 24 miljoner kronor under\r\nde senaste sex månaderna.</pre><pre>Sverige har också stött flera av FN:s organisationer\r\nbl.a. med livsmedelhjälp till Burundi.</pre><pre>Burundi är sedan budgetåret 1992/93 också\r\nupptaget på BITS lista för internationella kurser.\r\nÄven Swedecorp har visat ett visst intresse för\r\nlandet.</pre><pre>Herr talman! Som framgått har Sverige såväl\r\nbilateralt som i internationella sammanhang klart\r\noch entydigt understrukit sin vilja att vara med och\r\nhjälpa Burundi till en utveckling i fred och\r\nharmoni. Förutsättningar måste skapas som gör det\r\nmöjligt för de två folkgrupperna att leva\r\ntillsammans och ta gemensamma tag för att bygga\r\nupp landet. Vägen dit är förvisso både lång och\r\nknagglig, men det är viktigt att enskilda länder som\r\nSverige gör sitt och inte låter rösten tystna.</pre><pre>Anf. 77  MARGARETA VIKLUND (kds):</pre><pre>Herr talman! Först vill jag tacka för det\r\nvälformulerade svaret.</pre><pre>Det har talats om kriminalitet och om vad man kan\r\ngöra åt den under någon eller några timmar här i\r\nplenisalen. Om något är kriminellt så är det det som\r\nnu händer i länderna Burundi och Rwanda.</pre><pre>Slutsatsen i interpellationssvarets sista mening gav\r\nmig kanske det största hoppet inför framtiden vad\r\ngäller situationen i Burundi och många andra\r\nländer: ''--- det är viktigt att enskilda länder som\r\nSverige gör sitt och inte låter rösten tystna.''</pre><pre>Biståndsministern nämner i sitt skriftliga svar inget\r\nom det nyligen gjorda besöket av Burundis\r\nutrikesminister J. M. Gendahayo, varvid denne\r\nsjälv uttryckte behovet av fortsatt stöd för att bygga\r\nupp en demokrati och av att få\r\ndemokratiseringsprocessen att verkligen gå åt det\r\ndemokratiska hållet. Han sade i en TV-intervju\r\nungefär:</pre><pre>Inte överger man ett nyfött barn. Det behöver stöd\r\noch hjälp för att överleva och växa.</pre><pre>Det är bra att få dokumenterat i svar från\r\nbiståndsministern att Sverige på olika sätt är\r\nengagerat i det som händer i Burundi och försöker\r\nhjälpa både direkt och indirekt. Men har t.ex. den\r\nsvenska delegationen i FN fått i uppdrag att både\r\ngenom direkt agerande och indirekt genom olika\r\nkontakter i FN lyfta upp situationen i Burundi?</pre><pre>Herr talman! Det är bl.a. för att rösterna om\r\nBurundi och frågan om demokrati och mänskliga\r\nrättigheter i det landet inte skall tystna som jag har\r\nväckt denna interpellation.</pre><pre>För cirka två år sedan ställde jag här i riksdagen för\r\nförsta gången frågor om Burundis situation. Det\r\nhar sedan dess hänt en del både positivt och\r\nnegativt i det landet. Det första fria valet till ett\r\nparlament har ägt rum liksom också valet av en\r\npresident, vilket biståndsministern nämnde.</pre><pre>Andra aktiviteter, som de humanitära, utbildande\r\noch sociala insatser som missionärer under\r\ndecennier utfört med mycket gott och uppskattat\r\nresultat, har exempelvis kompletterats med insatser\r\npå både politisk och strukturell nivå, och det är bra.\r\nNordiska Afrikainstitutets just nu pågående möte\r\ni Burundi om demokrati och mänskliga rättigheter\r\nnämner biståndsministern själv i sitt svar, liksom de\r\n7 miljoner kronor som utbetalats ur\r\nkatastrofanslaget. Det är bra och som jag tycker\r\nriktigt, men det verkar ändå inte vara så mycket.\r\nFinns det inte mer pengar att ge i detta\r\nsammanhang ur katastrofanslaget?</pre><pre>Jag tror att det finns mycket mer att göra för att\r\nstödja och hålla den fladdrande ljuslågan\r\ndemokrati vid liv.</pre><pre>Herr talman! För att gå tillbaka några månader i\r\nhistorien såg det i oktober 1993 ut som om Burundi\r\ntagit radikala politiska steg för att bryta mönstret\r\nav bräckliga fredstillstånd följda av massakrer, som\r\nunder årens lopp fått hundratusentals burundier att\r\nfly sitt land och också kostat hundratusentals\r\nburundier livet.</pre><pre>Valet av Dadaye till president markerade slutet på\r\ntutsifolkets dominans. Men månaden efter\r\nDadayes tillträde iscensatte tutsi en misslyckad\r\nkupp. Presidenten och fyra av hans medarbetare\r\ndödades. Den högsta militärledningen tog avstånd\r\nfrån kuppmakarna, men skadan var redan skedd.</pre><pre>Hutufolkets hämnd för mordet på Dadaye kom\r\nsnabbt. Men den tutsidominerade armén ställde sig\r\npå tutsifolkets sida i det stamkrig som bröt ut.</pre><pre>Hus brändes, och hela byar utplånades. 800 000\r\nmänniskor, främst hutu, flydde till grannländerna\r\nRwanda, Tanzania eller Zaire. Läget för dessa\r\nflyktingar har länge varit mycket kritiskt.\r\nAlarmerande rapporter har kommit om att nöden i\r\ndessa läger är stor. Många dör av svält och andra\r\numbäranden.</pre><pre>Ungefär 500 000 blev internflyktingar. Facit för\r\ndödandet, som alltjämt fortsätter, ligger enligt de\r\nflesta bedömare över 100 000.</pre><pre>Medlemmar i Burundis regering som överlevde\r\nkuppen i oktober utnämnde en ny hutupresident,\r\nCyprien Tarayamira, som ersättare för den\r\nmördade Dadaye.</pre><pre>I Burundi liksom i många andra länder handlar\r\nstriderna och övergreppen om etnisk rensning.\r\nHutufolket vågar inte bo kvar i områden som\r\ndomineras av tutsi och omvänt. I landet tycks råda\r\nlagslöshet, trots tappra försök att upprätthålla\r\nordning.</pre><pre>Den 24 mars, strax innan jag skrev den\r\ninterpellation som vi nu diskuterar, rapporterades\r\natt 100 civila människor hade dödats i huvudstaden\r\nBujumbura. Så sent som i förra veckan dödades 60\r\npersoner inte så långt från presidentpalatset.</pre><pre>Herr talman! I Burundis grannland Rwanda, med\r\nen ungefär likadant sammansatt befolkning som i\r\nBurundi, pågår just nu kanske världshistoriens\r\ngrymmaste och mest fruktansvärda blodbad. Som\r\nvanligt är det den oskyddade civilbefolkningen som\r\nfår sitta emellan, dvs. kvinnor och barn.\r\nHundratusentals människor från Burundi har också\r\nfunnits i läger i Rwanda. Vad som blivit av dem vet\r\nvi inte.</pre><pre>Vi kan inte ens i vår fantasi, tror jag, göra oss en\r\nföreställning om situationen. Världen våndas i dag\r\növer läget i Rwanda, men jag tror inte att det varit\r\noch till vissa delar fortfarande är stort bättre i\r\nBurundi. Det handlar om etnisk rensning i dess\r\nallra mest brutala former. Men det handlar också,\r\nsom nästan alltid, om makt och herravälde.</pre><pre>Egentligen borde vi här i Sverige bli en\r\nfaddernation, om det nu kan ske, för Burundi. Den\r\nfrågan, dvs. om en eventuell faddernation, önskar\r\njag att biståndsministern funderar vidare på. Jag\r\nanser att den demokratiska processen är oerhört\r\nviktig i den centralafrikanska staten och behöver\r\nallt stöd som den kan få.</pre><pre>Anf. 78  Statsrådet ALF SVENSSON (kds):</pre><pre>Herr talman! Jag tror inte att Margareta Viklund\r\noch jag har delade meningar i något stycke. Jag tror\r\natt det är mycket viktigt att de små staterna\r\nRwanda och Burundi lyfts fram i\r\nopinionsbildningen och hålls aktuella här i\r\nkammaren och över huvud i vårt politiska arbete.\r\nDet är två små nationer som väl inte varit särdeles\r\nsäkerhetspolitiskt intressanta under det kalla\r\nkrigets dagar och som vi nog inte känner särdeles\r\nmycket till rent generellt.</pre><pre>Interpellationen skrevs för flera veckor sedan, och\r\njag beklagar att den inte har blivit besvarad förrän\r\nnu. Annars är det väl så, som framkom i Margareta\r\nViklunds anförande, att det nu i synnerhet är\r\nRwanda som är på tapeten. Så var fallet också när\r\nBurundis utrikesminister besökte oss i förra\r\nveckan.</pre><pre>Margareta Viklund har uppmärksammat att han\r\ninte är omnämnd i mitt interpellationssvar, och det\r\när riktigt. Förklaringen till detta är egentligen\r\nmycket enkel. Sådana här interpellationssvar skall\r\nju vara färdiga mycket tidigt, och utrikesministerns\r\nkommande eller inte kommande var mycket\r\nosäkert. Vi visste inte från dag till dag om vi skulle\r\nfå besöket eller inte och kunde alltså inte i förväg\r\nskriva in något om det. Jag kan dock försäkra\r\nMargareta Viklund att det var värdefullt för mig,\r\noch jag hoppas också för honom, med de kontakter\r\nsom han alldeles klart fick, och vi hade ett\r\nkonstruktivt och intressant meningsutbyte. Jag tror\r\nockså att han uppskattade att bli så\r\nuppmärksammad som han blev under sitt besök i\r\nSverige och att myndigheter, parlamentariker och\r\nandra så intresserat lyssnade till vad han hade att\r\nsäga.</pre><pre>Finns det inte mera pengar att ge ur\r\nkatastrofanslaget? frågar Margareta Viklund.\r\nProblemet är naturligtvis att den frågan kan ställas\r\ni många sammanhang då något enstaka\r\nkatastrofdrabbat land är på tapeten. Vi har i\r\nmorgon ett seminarium om det forna Jugoslavien,\r\noch jag kan försäkra att det finns krav på att rejäla\r\nresurser ur katastrofanslaget skall gå dit.</pre><pre>Vad gäller Burundi vet vi, vilket vi båda har antytt\r\nhär, att det när det till slut blir fred och existerar\r\nmöjligheter att komma in i landet kommer att\r\nställas stora krav på insatser där. Så kan vi dess\r\nvärre fortsätta att gå igenom område för område.\r\nJag vill ändå ha sagt att Sverige gör rejäla, konkreta\r\noch i jämförelse med många andra länder stora\r\ninsatser ur katastrofanslaget. Därmed är inte sagt\r\natt vi inte alltid känner att vi borde göra mer.</pre><pre>Vår FN-delegation och de som arbetar i de\r\nmultilaterala sammanhangen är självklart\r\nobservanta och alerta när det gäller att engagera sig\r\nför att på något sätt få till stånd eldupphör och fred\r\ni de två republiker som vi nu talar om, Rwanda och\r\nBurundi.</pre><pre>Det finns mycket i det historiska som kanske kan\r\nförklara en del av de etniska kollisionerna eller\r\nutrensningarna, men vi lever i nuet, och vi måste\r\nförsöka finna metoder för att kyla ned det vanvett\r\nsom nu utvecklas och som ju, precis som Margareta\r\nViklund sade, saknar motstycke.</pre><pre>Anf. 79  MARGARETA VIKLUND (kds):</pre><pre>Herr talman! Situationen nere i Centralafrika är\r\noerhört mörk och dyster. En av frågorna som jag\r\nställde till biståndsministern var om den svenska\r\ndelegationen i FN har fått i uppdrag att lyfta upp\r\nsituationen i Burundi både genom direkt agerande\r\noch indirekt genom olika kontakter. Jag tror att det\r\nskulle ha en starkt påtryckande effekt om man lyfte\r\nupp den frågan ännu mer än vad som skett.</pre><pre>De 7 miljoner kronor som jag hängde upp mig på\r\nlitet grand verkar inte vara en så stor summa med\r\ntanke på den fruktansvärda nöd som finns i\r\nBurundi. Jag vet att man har givit mera pengar till\r\nRwanda, som biståndsministern nämnde. Det är ett\r\nslags tvillingland till Burundi.</pre><pre>Jag vet inte om biståndsministern skulle vilja\r\nkommentera detta att göra Burundi till en\r\nfadderstat för Sverige eller om det är helt utopiskt.\r\nJag tror att det kanske skulle kunna ha ett\r\nsymbolvärde. Då kunde vi också hjälpa till i den\r\njobbiga demokratiseringsprocessen där.</pre><pre>Trots alla mörka tecken som finns i den delen av\r\nvärlden finns det ändå små ljuspunkter. Jag tyckte\r\natt den burundiske utrikesministern försökte att\r\nlyfta fram dem vid sitt besök här i Sverige. Han var\r\nockså angelägen om att framhålla att man genom\r\nutanförståendes ögon behövde få reda på vad som\r\nhände i samband med presidentmordet. Han\r\ntrodde inte att det riktigt går att börja om från\r\nbörjan igen innan man fått reda på de exakta\r\ndetaljerna om mordet genom människor som inte\r\ndirekt har varit inblandade. Det blir ingen rättvisa\r\noch ordning, sade han.</pre><pre>Många är nu beredda att acceptera vem som helst\r\nsom presidentmördare. Så får det ju inte vara.\r\nMånga vill också gå till botten med problemet för\r\natt sedan kunna börja om igen. Därför behöver\r\nkanske den här frågan lämnas över till en\r\ninternationell domstol för att få en så rättvis\r\nbedömning som möjligt. Då kan\r\ndemokratiprocessen fortsätta mot ett lyckligt slut.\r\nÄr biståndsministern beredd att medverka till att\r\nen internationell domstol utreder det som hände\r\nvid presidentmordet i Burundi i oktober 1993 och\r\nställer de skyldiga inför rätta?</pre><pre>Anf. 80  Statsrådet ALF SVENSSON (kds):</pre><pre>Herr talman! Det är möjligt att vi kunde ha agerat\r\nännu ivrigare i FN för att lyfta upp de här två\r\ncentralafrikanska republikerna på dagordningen\r\noch i offentlighetens ljus. När katastrofer är ett\r\nfaktum och när människoliv skövlas tycker väl\r\ningen av oss att vi har gjort tillräckligt. Ingen av oss\r\nkänner väl att vi har agerat så att vi kan känna oss\r\ntillfredsställda. Jag vill inte säga att vi har gjort allt\r\nsom kan göras, men jag vill försäkra att vi inte\r\nligger på latsidan. Vi finns i FN för att agera och gör\r\ndet också i sådana här sammanhang.</pre><pre>Man kan naturligtvis tycka att de 6 miljoner kronor\r\nsom har betalats ut under de senaste sex månaderna\r\ninte är någon stor summa. Jag nämnde också att det\r\nvar 24 miljoner som gått till Rwanda under samma\r\ntidsperiod. Som jag sade tidigare finns det alltid\r\noerhört många katastrofhål att stoppa pengar i. Det\r\ngäller också att se till att det finns\r\nmottagarkapacitet och kanaler som är säkra och\r\neffektiva för att förmedla den här typen av insatser.</pre><pre>Det är trots allt inte så små summor vi talar om. Vi\r\nbörjar kanske bli litet immuna nu. Vi skall helst tala\r\nom miljarder. Men 24 miljoner under sex månader\r\när inte så litet. Inte heller 6 miljoner är en föraktlig\r\nsumma. De enskilda organisationerna som får\r\ndessa summor upplever detta mycket positivt och\r\ntar mycket gärna emot den här typen av belopp.</pre><pre>Jag vet inte riktigt vad detta med fadderstat skulle\r\ninnebära. Det kastas över mig här nu. Vad skulle\r\ndet medföra? Vilka uppgifter, vilket ansvar etc.\r\nskulle det innebära? Jag tror att vi skall använda de\r\ngoda kanaler som finns. När det gäller Burundi och\r\nRwanda är det de enskilda organisationerna. De\r\nhar färdiga administrationer och, om jag får\r\nanvända uttrycket, uppbyggd infrastruktur för att\r\nta emot stöd från svenska staten, enskilda givare\r\nosv. De gör detta på ett administrativt och\r\nbyråkratiskt enkelt sätt.</pre><pre>Jag vet inte vad en fadderstatsverksamhet skulle\r\nleda till och i vad mån det skulle förbättra\r\nsituationen. Jag vet att den här tanken har förts\r\nfram tidigare. Då har det gällt mer närliggande\r\nområden. Jag kan inte säga att jag ställer mig odelat\r\npositiv till det förslaget här och nu.</pre><pre>Anf. 81  MARGARETA VIKLUND (kds):</pre><pre>Herr talman! Det finns inte några större\r\nmeningsskiljaktligheter mellan oss när det gäller\r\nhur vi skall kunna hjälpa människor i de sargade\r\nländerna Burundi och Rwanda, precis som\r\nbiståndsministern sade.</pre><pre>Jag talade om ett slags fadderstat. Jag vet att\r\nframför allt människorna i Burundi, som jag har\r\nhaft mest kontakt med, har ett oerhört stort\r\nförtroende för Sverige, vad Sverige gör och för den\r\ndemokrati som är uppbyggd här i vårt land. De ser\r\nSverige som ett föregångsland. En annan sak som\r\ntalar för oss, och inte emot oss, är att vi inte har\r\nvarit inblandade i kolonialiseringen av olika länder\r\ni Afrika. Det räknas också på plussidan.</pre><pre>Jag fick inget svar på hur biståndsministern ser på\r\nden internationella domstolen. Kan det vara ett sätt\r\natt få en neutral insyn i och utredning av vad som\r\negentligen hände? Kan det vara en hjälp för\r\nBurundi att gå vidare?</pre><pre>Jag talade i dag med en person från södra Afrika\r\nsom bl.a. sade att vi i den rika världen -- den i våra\r\negna ögon allvetande delen av mänskligheten -- har\r\nså lätt att sätta oss på våra höga hästar och inte\r\nlyssna på de människor som vi vill hjälpa. Om vi\r\ngjorde det mer tror jag att vi tillsammans kanske\r\nskulle kunna komma på bra och gemensamma\r\nlösningar på de problem som Afrika har att brottas\r\nmed just nu. De behöver samarbete. De vill ha\r\nsamarbete, inte bara genom frivilliga\r\norganisationer utan också på statlig nivå.</pre><pre>Anf. 82  Statsrådet ALF SVENSSON (kds):</pre><pre>Herr talman! Det gläder mig att Burundi ser\r\npositivt på Sverige. Det beror nog på att vi inte har\r\nnågot kolonialt förflutet, precis som Margareta\r\nViklund sade. Men det beror nog också på det\r\nfaktum att det bistånd som går via enskilda\r\norganisationer till Burundi fungerar. Låt oss då\r\nfortsätta att nyttja de kanalerna och inte bygga upp\r\nnågot alldeles nytt och okänt.</pre><pre>När det gäller detta med internationell domstol vill\r\njag säga att det är upp till Burundi som stat att vädja\r\nom internationell hjälp. Det finns säkert möjlighet\r\natt också få sådan. Jag har inte någon bredare\r\nkunskap om detta.</pre><pre>Överläggningen var härmed avslutad.</pre><pre>13 §  Svar på interpellation 1993/94:138 om\r\nColombia och de mänskliga rättigheterna</pre><pre>Anf. 83  Statsrådet ALF SVENSSON (kds):</pre><pre>Herr talman! Eva Zetterberg har i en interpellation\r\ntill utrikesministern ställt fyra frågor om vad\r\nregeringen gör med anledning av läget för de\r\nmänskliga rättigheterna i Colombia. Frågorna\r\nlyder:</pre><pre>1.På vilket sätt har Sverige agerat för att mänskliga\r\nrättigheter skall respekteras i Colombia?</pre><pre>2.På vilket sätt har Sverige agerat i FN för att en\r\nsärskild rapportör för mänskliga rättigheter i\r\nColombia skall utses?</pre><pre>3.Försäkrar sig regeringen om att inga\r\ncolombianska diplomater som är kända för att ha\r\nbegått brott mot mänskliga rättigheter\r\nackrediteras?</pre><pre>4.Beviljar svenska regeringen även i dagsläget\r\nexportkreditgarantier till svenska företag i\r\nColombia?</pre><pre>Arbetet inom regeringen är så fördelat att det är jag\r\nsom skall svara på interpellationen.</pre><pre>Herr talman! Colombia har en lång demokratisk\r\ntradition men är samtidigt ett av de våldsammaste\r\nländerna i världen. En orsak är den sedan 1960-\r\ntalet pågående väpnade konflikten mellan\r\nregeringen och olika gerillarörelser.</pre><pre>Även om den övervägande delen av våldet\r\nförklaras av vanlig kriminalitet begås en betydande\r\ndel av våldsbrotten av politiska, eller förment\r\npolitiska, motiv.</pre><pre>Det åvilar självfallet den colombianska regeringen\r\natt värna om och beskydda alla invånare i landet.\r\nDen svenska regeringen har emellertid inga skäl att\r\nanta att de brott mot de mänskliga rättigheterna\r\nsom obestridligen begås av militär och andra statligt\r\nanställda skulle vara sanktionerade av Colombias\r\nregering. Denna regering har tagit flera viktiga\r\nmått och steg de senaste åren för att förbättra\r\nrespekten för de mänskliga rättigheterna. Till dessa\r\nhör ett ökat rättsskydd, en reform av rättsväsendet\r\noch inrättandet av en särskild ombudsman för de\r\nmänskliga rättigheterna.</pre><pre>Även om dessa och andra åtgärder inger visst hopp\r\nkvarstår allvarliga missförhållanden. Det är\r\nnämligen inte välmenande intentioner utan de\r\nkonkreta effekterna av dessa reformer som är\r\navgörande.</pre><pre>Den svenska regeringen är allvarligt bekymrad\r\növer de brott mot de mänskliga rättigheterna som\r\nutförs av militärer, poliser och andra företrädare\r\nför den colombianska statsmakten. Den svenska\r\nregeringen fördömer också gerillans och de olagliga\r\nparamilitära gruppernas övergrepp.</pre><pre>Den colombianska regeringen är skyldig att\r\nrespektera internationella normer. Som Eva\r\nZetterberg anför råder ännu en utbredd straffrihet\r\nför militärer som begått brott mot de mänskliga\r\nrättigheterna. Detta är inte acceptabelt.\r\nBekämpande av gerilla kan aldrig åberopas som ett\r\nförsvar för mord och tortyr. I stället åvilar det\r\nmyndigheterna att lagföra och bestraffa dem som\r\nbegår brott mot de mänskliga rättigheterna.</pre><pre>Herr talman! Som svar på Eva Zetterbergs första\r\nfråga vill jag framhålla att regeringen fortlöpande\r\nföljer situationen i Colombia, bl.a. via rapporter\r\nfrån den svenska ambassaden samt colombianska\r\noch internationella organisationer för mänskliga\r\nrättigheter. Den svenska regeringen har till\r\nföreträdare för den colombianska regeringen\r\nupprepade gånger framfört sin oro över läget i\r\nColombia i fråga om de mänskliga rättigheterna.\r\nNästa månad besöker en colombiansk\r\nregeringsdelegation på eget initiativ Sverige för\r\nofficiella och inofficiella samtal om mänskliga\r\nrättigheter. Besöket erbjuder ett nytt tillfälle för\r\nden svenska regeringen att föra en uppriktig och\r\nkritisk dialog med den colombianska regeringen.</pre><pre>Den bekymmersamma situationen i Colombia\r\nuppmärksammades också i det svenska anförandet\r\nvid FN:s kommission för de mänskliga\r\nrättigheterna i mars i år.</pre><pre>Frågan om en särskild rapportör för mänskliga\r\nrättigheter i Colombia har inte behandlats formellt\r\ninom ramen för FN:s generalförsamling eller i FN:s\r\nkommission för de mänskliga rättigheterna.</pre><pre>I samband med årets möte med kommissionen\r\nförekom dock samtal i frågan om tillsättande av en\r\nsärskild rapportör för Colombia mellan den\r\nsvenska delegationen och enskilda colombianska\r\norganisationer. Den svenska delegationen\r\nuttryckte därvid beredskap att stödja ett\r\nresolutionsförslag om ett sådant lades fram. Så blev\r\ndock inte fallet.</pre><pre>Vi är på svensk sida fortsatt beredda att överväga\r\nförslag inom FN som uppmärksammar situationen\r\navseende de mänskliga rättigheterna i Colombia,\r\ninbegripet förslag om att inrätta en särskild\r\nrapportör för landet.</pre><pre>I fråga om utländska diplomaters ackreditering\r\nundersöker regeringen alltid nya ambassadörers\r\nbakgrund innan de är välkomna till Sverige.\r\nDetsamma gäller i fråga om försvarsattachéer.</pre><pre>Skulle det vidare uppdagas att någon diplomat i\r\nSverige är skyldig till brott mot de mänskliga\r\nrättigheterna har regeringen alltid möjligheten att\r\nförklara denne icke önskvärd, med följd att denne\r\ntvingas lämna Sverige.</pre><pre>Slutligen har Eva Zetterberg frågat om regeringen\r\näven i dagsläget beviljar exportkreditgarantier till\r\nsvenska företag i Colombia.</pre><pre>Exportkreditnämnden, EKN, är den statliga\r\nmyndighet som har till uppgift att främja svensk\r\nexport genom utfärdande av garanti till skydd för\r\nsvenska exportörer och investerare. Det är därför\r\nEKN och inte regeringen som beviljar garantier. I\r\nriksdagens och regeringens riktlinjer för\r\ngarantiverksamheten sägs att denna verksamhet\r\nskall gå ihop ekonomiskt på sikt. I tillämpningen av\r\nriktlinjerna har EKN att bedöma länders och\r\nföretags kreditvärdighet.</pre><pre>Utifrån kreditvärdighetsbedömningen beslutar\r\nEKN självständigt om vilka länder garantier kan\r\nutfärdas för. Colombia är kreditvärdigt. EKN kan\r\ndärför utfärda kreditgarantier för svensk export till\r\ndetta land.</pre><pre>Anf. 84  EVA ZETTERBERG (v):</pre><pre>Herr talman! Jag vill först tacka Alf Svensson för\r\nsvaret på min interpellation. Ämnet för denna\r\ndebatt, mänskliga rättigheter i Colombia, är nog så\r\nallvarligt. Jag har ändå med glädje tagit del av flera\r\nav svaren på mina frågor. Regeringen delar således\r\nmin djupa oro över mänskliga rättigheter i\r\nColombia.</pre><pre>Herr talman! Jag kan inledningsvis konstatera att\r\nColombia är ett paradoxernas land. Det är ett av de\r\nvackraste länder i världen jag har besökt. Colombia\r\nhar ett rikt kulturliv, en rik historia och en\r\nbefolkning som från många olika etniska grupper.</pre><pre>Det finns goda förutsättningar för näringsliv och\r\nväldigt mycket annat i Colombia, inte minst\r\nlitteraturen. Landet har en nobelpristagare av stora\r\nmått, Gabriel Garc  a Márquez. Hans bok, Hundra\r\når av ensamhet, har bl.a. glatt många svenskar.</pre><pre>Paradoxen består i följande. Trots den historia av\r\ndemokrati som präglar Colombia -- till skillnad från\r\nmånga andra länder i Latinamerika -- och att man\r\nbara under några få perioder har haft\r\nmilitärdiktaturer, är demokratin i dag till stor del\r\ninte särskilt väl utbyggd för det stora flertalet\r\nmänniskor i Colombia.</pre><pre>I de parlamentsval som nyligen ägde rum deltog\r\nenbart 28 %, varav 6 % röstade blankt. Det säger\r\nen del att bara 22 % av befolkningen över huvud\r\ntaget röstat, och tyckt att något parti varit värt att\r\nrösta på.</pre><pre>Colombia är i Sverige kanske mest känt inte för sin\r\nnobelpristagare utan för narkotikabekämpningen.\r\nDet är ett mycket viktigt område. Problemet är att\r\nnarkotikabekämpningen har tagits till intäkt för att\r\nbekämpa mänskliga rättigheter. Det har i mycket\r\nstor utsträckning gått ut över de mänskliga\r\nrättigheterna.</pre><pre>Jag har i min interpellation lyft fram en rapport som\r\nAmnesty international nyligen har publicerat och\r\nsom enbart handlar om detta. Sedan 1986 har över\r\n20 000 personer fallit offer för det politiska våldet.\r\nOffren för detta våld är fackföreningsledare,\r\nmedarbetare i organisationer för mänskliga\r\nrättigheter, vänsterpolitiker och många fler.</pre><pre>Nu i mars hade vi i Sverige besök av ordföranden i\r\nUnion patriotica, en vänsterkoalition, som beskrev\r\nhur mer är 2 000 av partiets medlemmar blivit\r\nmördade under de senaste åren. Dess ordförande,\r\nA  da Abella, beskrev också hur flera\r\nparlamentsledamöter hade blivit mördade, och\r\ninför marsvalet hade flera borgmästare och andra\r\npartiföreträdare blivit fängslade. Med henne följde\r\nockså en företrädare för en organisation för\r\nmänskliga rättigheter, Jabel Quiroga, en känd\r\nadvokat, som beskrev hur hennes sekreterare hade\r\nblivit mördad i hennes ställe.</pre><pre>Det har också efter detta hänt åtskilligt. Bl.a. har\r\nen borgmästare blivit fängslad, och Europarådet\r\nhar i en resolution uttalat ett krav på att han skall\r\nfriges. Efter valet har också väldigt mycket hänt på\r\ndetta område.</pre><pre>Alf Svensson säger i svaret att den svenska\r\nregeringen har framfört kritik mot den\r\ncolombianska regeringen och att Sverige tagit upp\r\nfrågorna om Colombia inom FN. Jag instämmer\r\nsjälvfallet i Alf Svenssons uppfattning att det är den\r\ncolombianska regeringen som själv har ansvar för\r\nsituationen för landets invånare.</pre><pre>Vi kan också tvista om huruvida de brott som begås\r\nmot mänskliga rättigheter är sanktionerade eller\r\ninte av regeringen. Som jag ser det är det ändå\r\nytterst allvarligt att det rör sig om militära styrkor\r\noch folk från säkerhetstjänsten.</pre><pre>Det är bekräftat från Amnesty att man på mycket\r\nhög nivå deltar i brotten mot mänskliga rättigheter.\r\nDet är inte enskilda individer som utför\r\növergreppen, utan det finns en systematik. Jag vill\r\nockså hävda att den nya konstitution som infördes\r\n1991 lade en grund för detta. Man hävdade där\r\nstraffrihet för personer som är anställda inom de\r\nmilitära krafterna.</pre><pre>Detta finns ytterligare belagt i en skrift som heter\r\nDen statliga terrorismen, som utgavs i Bryssel för\r\ninte så länge sedan. Man har i den pekat ut 350\r\npersoner i den högsta militära ledningen som\r\nansvariga.</pre><pre>Ytterligare bekräftelse kom nu i början av året när\r\ntre f.d. säkerhetsagenter lade fram en skakande\r\nbekännelse. De erkände själva delaktighet i fem\r\nmassakrer och 45 människors död i\r\nBarrancabermeja enbart under 1992. Jag menar\r\nalltså att det är svårt att hävda att det enbart är\r\nfråga om krafter som är ställda utanför regeringens\r\noch det colombianska etablissemangets makt.</pre><pre>Jag vill också ta upp frågan om den särskilde\r\nrapportören. Den är naturligtvis bra att Sveriges\r\nregering skulle ha stött kravet om frågan kom upp.\r\nMen varför agerar regeringen så passivt? Varför har\r\ninte Sverige gått i bräschen och krävt detta?</pre><pre>Både Alf Svensson och jag vet att FN har en särkild\r\nrapportör i exempelvis Cuba, där det också riktas\r\nen häftig och befogad kritik mot övergrepp mot de\r\nmänsklga rättigheterna, men där det trots allt inte\r\nbegås några mord på samma sätt som i Colombia.\r\nVarför har Sverige inte gått hårdare fram och krävt\r\ndetsamma när det gäller Colombia?</pre><pre>Anf. 85  Statsrådet ALF SVENSSON (kds):</pre><pre>Herr talman! Låt mig få kommentera den fråga som\r\nEva Zetterberg ställde på slutet.</pre><pre>Sverige är för närvarande inte medlem i MR-\r\nkommissionen utan endast observatör. För att en\r\nobservatör skall kunna lägga fram förslag måste det\r\nbiträdas i medlemskretsen. Ett sådant initiativ\r\nriskerar dessutom att få motsatt effekt om det inte\r\nstår utom allt tvivel att förslaget kan antas av en\r\nmajoritet i kommissionen. Om ett förslag läggs\r\nfram och röstas ned kan det tolkas som att det är\r\nnågot slags frikännande av landet i fråga.</pre><pre>Det är alltså värt att notera att inget medlemsland\r\nvalde att lägga fram något förslag om Colombia,\r\noch det är vår bedömning att ett sådant förslag inte\r\ntveklöst skulle vinna, eller har vunnit, ett\r\ntillräckligt stöd.</pre><pre>Jag har i flera andra sammanhang tagit upp detta\r\nmed dem som arbetar i kommissionen från vårt\r\nhåll. De har exempelvis lyft fram det mycket tunga\r\noch sega arbete som man fick hänge sig åt när det\r\ngällde att få fram särskilda resolutioner och\r\nrapportörer för Rumänien och Burma. Det krävdes\r\nett betydande förberedelsearbete på det\r\ndiplomatiska planet för att Sverige den gången\r\nskulle bli framgångsrikt. Sverige är ett litet land\r\nmed en hårt bantad utrikesförvaltning. Om man\r\njämför med andra länder just när det gäller att\r\n''putta på'' i dessa frågor finner man nog att Sverige\r\ntar en stor del av ansvaret.</pre><pre>Detta är den förklaring, det argument, som jag kan\r\nmöta Eva Zetterberg med. Det fanns en rädsla för\r\natt vi på något sätt skulle bränna marken och inte\r\nfå majoritet för vårt förslag. Som observatör i\r\nkommissionen uppfattade man det alltså inte som\r\nom det skulle bli en majoritet för förslaget.</pre><pre>Jag kan annars mycket väl förstå att man ropar på\r\nen rapportör med tanke på det utbredda våldet i\r\nColombia och den Amnestyrapport som vi alla har\r\ntagit del av. Men detta är svaret på Eva Zetterbergs\r\nfråga.</pre><pre>Anf. 86  EVA ZETTERBERG (v):</pre><pre>Herr talman! Jag tackar för den förklaringen. Jag\r\nkan inte annat än säga att jag naturligtvis hoppas att\r\nSveriges regering kommer att fortsätta\r\nansträngningarna på detta område. Detta är\r\nnämligen ingen tillfredsställande förklaring.</pre><pre>Man kan ju inte förvänta sig att Colombia,\r\nGuatemala och de länder där det finns ett utbrett\r\nförtryck av mänskliga rättigheter själva skall be om\r\natt få rapportörer. Nu vet jag inte huruvida\r\nColombia självt är medlem, men andra stater måste\r\nreagera och hävda att detta förtryck inte ingår i en\r\nnormal demokrati. Jag menar att Sverige inte kan\r\nlåta sig nöja med svaret att man inte har varit\r\nberedd. Man måste fortsätta att arbeta för att få\r\nigenom detta förslag. Det löser naturligtvis inte\r\nproblemet med våldet, men det skulle kunna ge\r\nbättre möjlighet till inblick, och våldet skulle kunna\r\nstävjas på ett helt annat sätt.</pre><pre>Herr talman! Jag vill också beröra en av de frågor\r\nsom jag inte hann med i mitt första inlägg, nämligen\r\nfrågan om Exportkreditnämnden. Alf Svensson\r\nhävdade att det bara är fråga om kreditvärdighet\r\noch därmed inte om någon människovärdighet. Jag\r\nförstår att detta inte är Alf Svenssons bord. Frågor\r\nom dessa garantier har varit uppe tidigare i\r\nriksdagen vad gäller andra länder, men jag menar\r\natt Sverige ändå måste ta detta i beaktande när\r\nkreditgarantierna diskuteras. Det handlar ändå om\r\nstatliga medel. Det är skattemedel som utgår som\r\ngarantier.</pre><pre>I fallet Colombia har statliga pengar, ett stort antal\r\nmiljoner, faktiskt använts till att anlägga en\r\nmilitärbas i Bah  a Málaga på Stilla havs-kusten. De\r\nhar gått till den colombianska marinen. Det har\r\nvarit stora protester från befolkningen. Den har\r\nhävdat att detta har varit ett intrång i Colombias\r\nsjälvstyre. Detta är alltså ett exempel på att svenska\r\nexportkreditgarantier inte har använts på ett sätt\r\nsom har varit särskilt bra för landet. Jag menar att\r\nman också borde ha med aspekten om mänskliga\r\nrättigheter när man bedömer kreditvärdigheten.</pre><pre>Herr talman! Till sist vill jag skicka med en fråga.\r\nRegeringen, i Alf Svenssons person, delar min oro\r\nnär det gäller de mänskliga rättigheterna i\r\nColombia. Hur kan det då komma sig att\r\nregeringen via Invandrarverket har avslagit en\r\nasylbegäran från en colombian som har varit offer\r\nför detta våld? Det är en person som har varit\r\npolitiskt aktiv och flytt landet. Hänvisningen har\r\nvarit att det finns enskilda organisationer som kan\r\nge skydd inom landet. Både Alf Svensson och jag\r\nvet hur situationen ser ut. Hur kan då regeringen\r\nstå bakom sådana värderingar? Hur ser Alf\r\nSvensson på det?</pre><pre>Anf. 87  Statsrådet ALF SVENSSON (kds):</pre><pre>Herr talman! Först vill jag säga att det svenska\r\nbistånd som lämnas till Colombia är inriktat på att\r\nstärka de mänskliga fri- och rättigheterna där. Det\r\när helt klart.</pre><pre>När det gäller kreditvärdighetsaspekten får Eva\r\nZetterberg faktiskt nöja sig med det svar som jag\r\nhar givit, nämligen att EKN har rätt att, och skall,\r\nfölja de regler som gäller för EKN. Om vi vill få till\r\nstånd en ändring av reglerna får vi motionera och\r\nagera för det.</pre><pre>Eva Zetterberg och jag vet också att detta är\r\nytterligt svårt. När vi börjar syna länder som mottar\r\nbistånd -- det kan vara i Latinamerika, Asien eller\r\nAfrika -- finner vi tyvärr att mänskliga fri- och\r\nrättigheter långt ifrån alltid står särskilt högt i kurs.\r\nDet beklagar vi båda. Vi har resonerat om åtskilliga\r\nandra mottagarländer i Asien. Detta är svårt; det är\r\nproblematiskt. Men att Colombia är kreditvärdigt\r\nvisavi EKN innebär inte att Sveriges regering inte\r\nagerar för att stryka under att vi kräver en helt\r\nannan respekt för mänskliga fri- och rättigheter i\r\nColombia än vad som för närvarande är fallet. Det\r\nhar jag sagt tidigare.</pre><pre>Jag hoppas att Eva Zetterberg ursäktar att jag inte\r\nkan gå in på det enskilda asylärendet. Jag känner\r\ninte till motiven bakom beslutet. Det vore inte\r\nheller särskilt klokt av mig att här i kammarens\r\ntalarstol avhandla ett enskilt ärende.</pre><pre>Anf. 88  EVA ZETTERBERG (v):</pre><pre>Herr talman! Jag hade inga förhoppningar om att\r\nAlf Svensson skulle uttala sig om detta enskilda\r\nasylärende. Jag är helt klar över att regeringen i\r\nsvar på interpellationer över huvud taget inte går in\r\npå enskilda ärenden.</pre><pre>Jag vill dock skicka med frågan. Jag tycker\r\nnämligen att den visar på regeringens dubbelhet. Å\r\nena sidan pekar man på den djupa oro som finns,\r\noch som är befogad, när det gäller de mänskliga\r\nrättigheterna i Colombia. Å andra sidan avvisas\r\nmänniskor som just utsatts för detta våld och som\r\nsöker skydd i vårt land med svepskäl. Jag hoppas\r\natt Alf Svensson tar med sig detta. Det är inte\r\nnågonting att ta med sig i samtal med de\r\ncolombianska gästerna. Det är inom regeringen\r\nsom dessa frågor bör tas upp.</pre><pre>Herr talman! Biståndsinriktningen när det gäller\r\nColombia är bra. Jag har inga synpunkter på det\r\njust nu. Det vi diskuterar är EKN och om\r\nkreditvärdighet räcker som krav för att ge\r\nkreditgarantier. Mitt parti har tagit upp detta i\r\nandra sammanhang och kommer att fortsätta att ta\r\nupp det på andra sätt.</pre><pre>Jag är beredd att hålla med Alf Svensson om att det\r\när svårt att dra gränser. Det är svårt att exakt se\r\nvilka länder som skall avslås. Men man måste ändå\r\ngöra denna prövning. Jag har svårt att förstå att Alf\r\nSvensson, som intresserar sig för dessa frågor, inte\r\nser sambandet. Sverige satsar ändå en hel del av\r\nsvenska skattemedel. Därför borde man inte bara\r\nha med frågan om kreditvärdighet utan också\r\nfrågan om hur länderna ser ut vad gäller respekten\r\nför mänskliga rättigheter.</pre><pre>Överläggningen var härmed avslutad.</pre><pre>14 §  Svar på interpellationerna 1993/94:102 och\r\n111 om den svenska sjukvården</pre><pre>Anf. 89  Statsrådet BO KÖNBERG (fp):</pre><pre>Herr talman! Sylvia Lindgren har frågat mig om jag\r\navser vidtaga några åtgärder för att öka valfriheten,\r\nminska operationsköerna och ta vara på den\r\nsamlade kompetensen i primärvården.</pre><pre>Eva Zetterberg har frågat mig hur neddragningen i\r\nsjukvårdsresurser stämmer överens med\r\nregeringsdeklarationen i oktober 1993, vad\r\nregeringen tänker göra åt den ökande\r\narbetslösheten inom vårdsektorn samt hur\r\nhusläkarsystemet skall kunna lösa\r\növerbeläggningen på sjukhusen.</pre><pre>Låt mig först beklaga för båda interpellanterna att\r\nmitt svar har dröjt. Sylvia Lindgren har fått vänta\r\nlängst. En serie olyckliga omständigheter har gjort\r\natt det har dragit ut på tiden.</pre><pre>Jag avser att besvara interpellationerna i ett\r\nsammanhang. Jag hoppas att talmannen har en viss\r\nfördragsamhet med den tid jag tänker använda med\r\ntanke på att två interpellanter kommer att få svar i\r\nett sammanhang. Jag tänkte börja med Sylvia\r\nLindgrens frågor.</pre><pre>Alltsedan regeringen tillträde i oktober 1991 har en\r\nav målsättningarna med reformarbetet inom hälso-\r\noch sjukvården varit att öka valfriheten för enskilda\r\npatienter. Den hittills största och viktigaste insatsen\r\npå detta område är tveklöst regeringens förslag till\r\nhusläkarreform. Genom denna ges alla invånare i\r\nvårt land en lagstadgad rätt att välja sin egen\r\nhusläkare, något som är en självklarhet i många\r\nländer i Sveriges närhet. Tyvärr har Sylvia Lindgren\r\noch hennes partikamrater -- i ett gemensamt\r\nriksdagsbeslut med Vänsterpartiet och Ny\r\ndemokrati -- nyligen ifrågasatt genomförandet av\r\ndenna valfrihetsreform.</pre><pre>Reell valfrihet för den enskilde fordrar att det finns\r\nalternativ att välja mellan. Hittills har en\r\nvårdsökande i huvudsak varit hänvisad till\r\nlandstingens hälso- och sjukvård. De privata\r\nalternativen har varit få. För att öka mångfalden i\r\nden öppna vården infördes den 1 januari detta år --\r\npå förslag från regeringen -- etableringsfrihet för\r\nprivatpraktiserande läkare och sjukgymnaster.\r\nDetta kunde ske trots ett intensivt motstånd från\r\nSocialdemokraterna och Vänsterpartiet som vill\r\nbehålla landstingens monopolställning i vården.</pre><pre>Långa operationsköer i vården var ett problem\r\nframför allt under 1980-talet och början av 1990-\r\ntalet. Till vissa särskilt angelägna operationer, t.ex.\r\nhöftledsoperationer, operationer mot grå starr och\r\nkranskärlsförträngning, var väntetiderna ofta\r\norimligt långa.</pre><pre>För att komma till rätta med detta problem träffade\r\nföreträdare för staten och Landstingsförbundet\r\nhösten 1991 en överenskommelse om statligt bidrag\r\nför införande av en vårdgaranti avseende vissa\r\ndiagnoser fr.o.m. år 1992. Överenskommelsen har\r\ndärefter, utan statliga resurstillskott, förlängts till\r\natt omfatta även åren 1993 och 1994.</pre><pre>Socialstyrelsen har, tillsammans med\r\nLandstingsförbundet, följt upp vårdgarantin.\r\nUppföljningen visar att reformen, i kombination\r\nmed andra produktivitetshöjande åtgärder, har lett\r\ntill betydligt kortare köer och väntetider. Det\r\nframgår bl.a. när man mäter den teoretiska\r\nväntetiden. Detta är ett mått på köernas omfattning\r\ni förhållande till vårdproduktionen. När\r\nvårdgarantin infördes vid årsskiftet 1991/92 var den\r\ngenomsnittliga teoretiska väntetiden för de\r\npatienter som omfattas av garantin ca 90 dagar. Ett\r\når senare hade denna väntetid minskat med en\r\ntredjedel. Denna positiva utveckling förefaller ha\r\nfortsatt också under år 1993, även om vi ännu inte\r\nhar tillgång till det slutliga utfallet för detta år.</pre><pre>Primärvården utgör basen i den svenska hälso- och\r\nsjukvården. Primärvården skall utgå från en\r\nhelhetssyn på människan och bör därför omfatta en\r\nbred verksamhet, alltifrån prevention till\r\ndiagnostik, behandling och rehabilitering.\r\nPrimärvården skall finnas nära befolkningen och\r\nvara lätt tillgänglig för alla.</pre><pre>Primärvården i Sverige uppfyller numera de flesta\r\nav dessa krav. Den stora mångfalden av\r\nverksamheter har kunnat verka självständigt\r\nutifrån sina egna förutsättningar samtidigt som de\r\nvid behov samverkat i syfte att åstadkomma\r\nkontinuitet i behandlingen av patienter med stora\r\neller återkommande vårdbehov.</pre><pre>Genom regeringens förslag till husläkarreform\r\nförstärks primärvården ytterligare. Husläkarens\r\nverksamhet präglas av en helhetssyn på den\r\nenskilde, hans livssituation och behov och faller\r\ndärmed naturligt in i den kultur av samordnade\r\ninsatser som kännetecknar primärvården.</pre><pre>Enligt Landstingsförbundet hade vid utgången av\r\njanuari månad innevarande år 4 100 personer\r\nanmält att de avser påbörja verksamhet som\r\nhusläkare. Av dessa har 720 personer uppgivit att\r\nde avser bedriva verksamhet i privat regi.\r\nLandstingsförbundet bedömer att detta antal är\r\ntillräckligt för att täcka behovet av husläkare hos\r\nbefolkningen i samtliga landsting. Dock råder på\r\nvissa håll fortfarande lokala bristsituationer.</pre><pre>Det största hotet mot primärvården utgörs enligt\r\nmin mening av bristande resurser. Tyvärr har under\r\nmånga år den slutna vården prioriterats på\r\nbekostnad av vården i öppna former. Det finns flera\r\nskäl till detta. Jag avstår dock från att nu fördjupa\r\nmig i en analys av vad detta beror på utan\r\nkonstaterar i stället att man i många landsting nu\r\nbörjar tänka om. Man har insett att primärvården\r\ninte bara är av hög kvalitet; den är också\r\nkostnadseffektiv. Bidragande till detta är bl.a. den\r\nsnabba medicinsk-tekniska utvecklingen som\r\nmöjliggjort att allt fler behandlingar som tidigare\r\nkrävde sjukhusvård i dag kan utföras i öppna\r\nvårdformer.</pre><pre>Som bekant stöter dock förändringar av den\r\nbefintliga vårdstrukturen ofta på motstånd, inte\r\nminst från lokala opinioner. Det är förståeligt att\r\nman vill protestera mot förslag som innebär\r\nförsämrad service vid det lokala eller regionala\r\nsjukhuset. Sjukhuset symboliserar för många\r\nmänniskor tryghet, närhet och kontinuitet. Ofta är\r\nsjukhuset den största arbetsgivaren på orten och\r\nutgör en viktig del av ortens eller regionens\r\nidentitet. Jag har dock en känsla av att ansvariga\r\npolitiker -- trots aktningsvärda försök -- inte i\r\ntillräcklig grad når ut med information om vad\r\nplanerade förändringar ytterst syftar till, nämligen\r\natt höja kvaliteten och säkerheten i de medicinska\r\ninsatserna. Jag tror att den oro som människor\r\nkänner inför strukturförändringar av detta slag\r\nskulle minska om man fick klart för sig att vården\r\ndärigenom faktiskt kan utvecklas och bli bättre.</pre><pre>Jag övergår nu till att besvara Eva Zetterbergs\r\nfrågor.</pre><pre>Under framför allt det senaste året har\r\nuppsägningar och varsel om uppsägning inom den\r\noffentliga sektorn ökat, framför allt i kommuner\r\noch landsting. Det finns flera skäl till detta.</pre><pre>De kommunala finanserna har kraftigt försvagats\r\nav den djupa lågkonjunktur som vi nu håller på att\r\nåterhämta oss från. Kommuner och landsting har\r\ntvingats att anpassa verksamheten till befintliga\r\nresurser, vilket ibland resulterat i nedskärningar.</pre><pre>En annan förklaring är att vi i dag kan ge lika\r\nmycket vård och omsorg som tidigare till en lika\r\ngod eller bättre kvalitet med en mindre insats av\r\nvårdpersonal. Det beror bl.a. på att utvecklingen\r\nav nya tekniker och mediciner medfört sådana\r\nkvalitetsförbättringar att medelvårdtiderna\r\navseende ett flertal diagnoser kunnat minskas, i\r\nvissa fall rejält. Vidare har nya, effektivare\r\nadministrativa och ekonomiska styrsystem införts i\r\nmånga landsting, vilket har förbättrat\r\nproduktiviteten i verksamheten. Nämnas bör också\r\nde många reformer som genomförts inom vården\r\npå senare år som bl.a. medfört att gamla och dåligt\r\nfungerande strukturer brutits upp och organiserats\r\nom. Samordnings- och produktivitetsvinster har\r\ndärmed kunnat uppnås.</pre><pre>Min bedömning är att denna utveckling i allt\r\nväsentligt har varit positiv för vården. Vi har --\r\ninom ramen för en i reala tal något minskad\r\nvårdkostnad, vilket en av interpellanterna pekat\r\npå -- kunnat förbättra såväl vårdens kvalitet som\r\ndess produktivitet och effektivitet. Jag är glad att\r\nkunna konstatera att vi på denna punkt kunnat\r\ninfria eller är på god väg att infria våra högt ställda\r\nmål i regeringsdeklarationen.</pre><pre>Eva Zetterberg pekar dock på ett problem som\r\ndelvis är en effekt av denna utveckling, nämligen\r\natt människor som tidigare gjort en betydelsefull\r\ninsats i vården plötsligt finner att deras tjänster inte\r\nlängre efterfrågas.</pre><pre>Vårdsektorn är i detta avseende inte unik.\r\nArbetslösheten har tyvärr ökat i de flesta sektorer\r\noch branscher under senare år.</pre><pre>Regeringen satsar innevarande budgetår drygt 37\r\nmiljarder kronor på olika arbetsmarknadspolitiska\r\nåtgärder för att söka återföra dem som drabbas av\r\narbetslöshet till arbetslivet. Regeringen får -- trots\r\ndenna satsning -- ibland kritik för att den inte gör\r\ntillräckligt. I dagens arbetsmarknadsläge är det\r\nnaturligtvis lätt att argumentera för krav på\r\nytterligare åtgärder. När man kritiserar regeringen\r\nför att den inte gör tillräckligt för de arbetslösa bör\r\nman dock vara medveten om att ingen tidigare\r\nregering har satsat tillnärmelsevis lika mycket\r\nresurser på arbetsmarknadspolitiska åtgärder som\r\nden nuvarande.</pre><pre>Det finns olika sätt att utforma\r\narbetsmarknadspolitiska åtgärder riktade mot den\r\nkommunala sektorn. Som exempel vill jag nämna\r\nden verksamhet som berivs av\r\nlänsarbetsnämnderna. Den syftar bl.a. till att\r\nåtgärda sysselsättningsproblem där dessa uppstår\r\ngenom insatser anpassade efter regionala och\r\nlokala förhållanden och förutsättningar.</pre><pre>Många offentliga arbetsgivare har på så sätt fått\r\nmöjlighet att -- i samarbete med\r\nlänsarbetsnämnden -- utarbeta\r\nsysselsättningsstrategier anpassade såväl efter de\r\negna behoven som efter verksamhetens specifika\r\nkaraktär och förutsättningar i övrigt.\r\nLänsarbetsnämnderna har i detta arbete framför\r\nallt kunnat bistå med utbildningsinsatser av olika\r\nslag. Som exempel på landsting där samarbete med\r\nlänsarbetsnämnden bedrivits kan nämnas\r\nlandstinget i Värmland, Bohuslandstinget och\r\nlandstingen i Gävleborgs- respektive Skaraborgs\r\nlän. Länsarbetsnämndernas insatser har -- enligt\r\nmin mening -- inneburit att många arbetstillfällen\r\nsom varit i farozonen i landsting och kommuner\r\nkunnat räddas kvar i verksamheten.</pre><pre>I Sverige är det förhållandevis ovanligt med\r\növerbeläggningar på sjukhus, men det senaste året\r\nhar vi kunnat se att det på vissa sjukhus, bl.a. i\r\nStockholmsregionen, förekommit\r\növerbeläggningar på medicinklinikerna. Dessa har\r\ninträffat framför allt under de stora helgerna -- nu\r\nsenaste under jul- och nyårshelgen.</pre><pre>Det finns ofta naturliga förklaringar till att\r\növerbeläggningar uppstår. Min bedömning är att de\r\nmånga gånger beror på felbedömningar i\r\nvårdplaneringen på sjukhusen och inte på bristande\r\nresurser, vilket ofta hävdas.</pre><pre>Det finns dock tecken som tyder på att allt fler\r\npatienter, framför allt äldre människor, söker sig till\r\nsjukhusen för vård och behandling.</pre><pre>I Sverige har vi en hälso- och sjukvård för de äldre\r\nsom innebär att vårdbehoven -- så långt det är\r\nmöjligt -- skall tillgodoses i den öppna vården. De\r\nsom inte är i behov av sjukhusvård men som\r\nbehöver service och omvårdnad skall kunna få sina\r\nbehov tillgodosedda antingen inom ramen för\r\nhemsjukvårdens och hemstjänstens insatser i\r\nordinärt boende eller inom de särskilda\r\nboendeformerna för service och vård. Uppgifterna\r\nom ökad beläggning av äldre på våra sjukhus kan\r\ntyda på brister i vårdkedjan för dessa patienter.</pre><pre>Husläkarsystemet innebär en avsevärd förstärkning\r\nav primär- och öppen vård. Härigenom kommer\r\nsjukhusen att avlastas en del av de patienter som i\r\ndag söker sig till den slutna vården.\r\nHusläkarsystemet är dessutom -- genom den\r\nkontinuitet i vårdinsatser som husläkaren kan\r\nerbjuda -- särskilt väl lämpat för de äldres\r\nvårdbehov.</pre><pre>Husläkarsystemet är dock -- på kort sikt -- ingen\r\nlösning på problemen med överbeläggningar på\r\nsjukhusen. För att bringa klarhet i den uppkomna\r\nsituationen har regeringen därför gett\r\nSocialstyrelsen i uppdrag att, i samråd med\r\nLandstingsförbundet och Svenska\r\nkommunförbundet, under våren kartlägga det\r\nmedicinska omhändertagandet och omvårdnaden\r\nav framför allt de äldre. Kartläggningen kommer\r\natt överlämnas till regeringen i övermorgon.</pre><pre>Anf. 90  SYLVIA LINDGREN (s):</pre><pre>Herr talman! Först vill jag tacka Bo Könberg för\r\nsvaret, även om jag tycker att det har tagit på tok\r\nför lång tid. Det är oacceptabelt att ett\r\ninterpellationssvar skall behöva dröja tio och en\r\nhalv vecka. Bo Könberg har dock förklarat detta,\r\noch vi har också talats vid per telefon. Men jag\r\ntycker fortfarande att det har gått alldeles för lång\r\ntid.</pre><pre>Interpellationen är ställd med anledning av det\r\nanförande som statrådet höll här i kammaren under\r\nvälfärdsdebatten den 10 februari. Av svaret att\r\ndöma är frågorna lika aktuella i dag som då.</pre><pre>Det reformarbete som åberopas i stor utsträckning\r\ngäller valfrihetstanken, och husläkarreformen\r\nåsyftas. Om denna reform har det sagts mycket i\r\ndenna kammare, men kanske ännu mera ute bland\r\npatienter och personal på vårdcentraler och\r\nsjukhus. Jag har litet svårt att förstå varför man så\r\nenvetet håller fast vid husläkartanken i stället för\r\nvid en egentlig valfrihet, där man har en betydligt\r\nstörre möjlighet att fritt välja vårdcentral och\r\nläkare.</pre><pre>Många ser husläkarsystemet som en begränsning av\r\nvalfriheten. Riktig valfrihet för mig är en\r\nprimärvård knuten till vårdcentralerna där olika\r\nvårdgrupper samverkar.</pre><pre>Jag skall nu ha litet synpunkter på Bo Könbergs\r\nsvar på min interpellation. Bo Könberg sade bl.a.\r\natt genom husläkarreformen får alla invånare i vårt\r\nland en lagstadgad rätt att välja sin egen husläkare.\r\nDet är ingen rätt. Man får en skyldighet att välja\r\nhusläkare. På den förfrågan jag fick svarade jag att\r\njag ville ha min vårdcentral som husläkare. Men tji,\r\ndet fick jag inte. Jag fick minsann rätta in mig i\r\nledet. Jag fick en läkare som jag aldrig har hört talas\r\nom.</pre><pre>Jag tycker att det är litet skarpt att säga att man\r\nnyligen har ifrågasatt genomförandet av\r\nvalfrihetsreformen genom det beslut som fattades\r\nhär i riksdagen. Det beslutet gällde faktiskt att man\r\nskall avveckla husläkarlagen och ge landstingen\r\nrätten att bestämma i dessa frågor. Det tycker jag\r\när positivt.</pre><pre>Dessutom talas det mycket om att de privata\r\nalternativen har varit för få. Jag tycker att det ofta\r\när många olika verksamhetsformer som måste\r\nkunna bedömas. Om man skall ha privat eller\r\nkooperativ verksamhet eller bedriva verksamhet i\r\nt.ex. stiftelseform måste man göra en bedömning av\r\nvad som är bäst, billigast och effektivast för\r\npatienten. Detta måste vara avgörande för oss --\r\ninte att verksamheten helt och hållet skall vara\r\nprivat.</pre><pre>Sedan kommer man också in på frågan om\r\netableringsfrihet för privatpraktiserande läkare och\r\nsjukgymnaster. Merkostnaderna bara i år för\r\nStockholms läns landsting är 150 miljoner kronor.\r\nDessa pengar måste man ta från något annat inom\r\nsjukvårdens område. Jag tycker att det är mycket\r\nolyckligt att man så envetet fortfarande vill ha\r\ndenna etableringsfrihet.</pre><pre>Bo Könberg kommenterade frågan om\r\noperationsköerna. Jag håller med om att det har\r\nskett mycket, inte minst när det gäller\r\nvårdgarantin. Men det beror också på att man har\r\ninfört olika ekonomiska styrsystem för att på så sätt\r\nöka produktiviteten. Utan statliga resurstillskott\r\nkan man inte driva samma verksamhet i det\r\noändliga. Jag vet också att minskade resurser leder\r\ntill ökade köer på icke vårdgaranterade\r\noperationer. Det har jag åtskilliga exempel på.</pre><pre>Helhetssynen och påståendet att regeringens\r\nförslag till husläkarreform skall förstärka\r\nprimärvården ytterligare har vi onekligen helt olika\r\nuppfattning om. Jag tycker att det är en helt fel\r\norganisation som den borgerliga regeringen ändå\r\nfortsätter att vilja driva.</pre><pre>Husläkarna tar alltför mycket resurser. Det blir\r\ninga pengar kvar till omvårdnaden, som hamnar i\r\nskymundan. Det ger en dålig service. Det har gjorts\r\nåtskilliga enkätundersökningar, både i Stockholms\r\nläns landsting och i landet i övrigt, som påvisat\r\nsämre tillgänglighet med detta system vad gäller\r\nkontakter per telefon osv. Man har en timme i\r\nmånaden på sig att ringa för att få tag på sin\r\nhusläkare, om kontakten inte är knuten till en\r\nvårdcentral.</pre><pre>Vidare säger Bo Könberg att sjukhuset för många\r\nmänniskor symboliserar trygghet, närhet och\r\nkontinuitet. Det ställer jag upp på i mångt och\r\nmycket. Men Socialstyrelsens rapport pekar också\r\npå att det finns tecken på ökade överbeläggningar,\r\nsärskilt på medicinklinikerna. Det måste tas på\r\nstort allvar att detta ökar. Är det så, att man inte\r\nvill gå till sin husläkare utan i stället går till\r\nakutsjukvården, måste det väl ändå ses som en\r\nsignal på att det är något som inte fungerar och som\r\ninte är riktigt bra.</pre><pre>Husläkarreformen har fått ta alldeles för mycket\r\nresurser. Det utarmar primärvården, och det är det\r\nsom är vår oro för framtiden. Jag tycker inte att\r\nman gjort något på det området.</pre><pre>Anf. 91  EVA ZETTERBERG (v):</pre><pre>Herr talman! Även jag ber att få tacka för svaret\r\npå min interpellation. Jag konstaterar att jag också\r\nväntat länge på svar. Jag blev t.o.m. tvungen att\r\nåter lägga fram interpellationen. Det gick nämligen\r\ninte att åstadkomma en gemensam tidpunkt. Jag\r\ninstämmer också i Syliva Lindgrens påpekanden att\r\nproblemen tyvärr inte försvunnit under tiden, så att\r\nvi skulle ha kunnat lägga frågan helt åt sidan. Det\r\nhar i stället fyllts på med rapporter utifrån landet.</pre><pre>Herr talman! Innan jag går in på de frågor som jag\r\nsjälv ställt, skulle vilja kommentera även en del av\r\ndem som Sylvia Lindgren tar upp.</pre><pre>När det gäller valfrihet och etableringsfrihet är de\r\nkonsekvenser som etableringsfriheten fört med\r\noerhört allvarliga. I Bo Könbergs eget gamla\r\nlandsting, kan man konstatera att den icke-\r\nbudgeterade kostnaden för 1994 på halvårsbasis rör\r\nsig om 100 miljoner kronor extra -- på helårsbasis\r\n200 miljoner kronor extra. Därtill kommer den\r\ntidigare ersättningen till privat alternativ på 100\r\nmiljoner kronor. Dessa 300 miljoner kronor, på\r\nhelårsbasis, utgör ungefär samma storlek i\r\nbesparing som akutsjukvården i Stockholm måste\r\ngöra under motsvarande tid. Etableringsfriheten\r\nför privatläkare leder till en sämre akutsjukvård för\r\nen större andel stockholmare, vilket är mycket\r\nallvarligt.</pre><pre>Bo Könberg fortsätter att upprepa hur många fler\r\nfördelar husläkarsystemet har vad gäller\r\ntillgängligheten. Jag har faktiskt fått rapporter från\r\nbåde Stockholm och några fler håll, vilka påvisar\r\nförsämrad tillgänglighet. Ett färre antal personer\r\nsvarar nämligen i telefon, när man ringer och vill ha\r\nkontakt, jämfört med när man ringer en\r\nvårdcentral. På en vårdcentral finns det ju alltid\r\nnågon i receptionen eller någon som har\r\ntelefonmottagning.</pre><pre>Herr talman! För att avsluta husläkardelen i denna\r\ndebatt skulle jag vilja höra vad som tillkommit efter\r\ndet att interpellationen lämnades in, vad gäller\r\nbeslutet om att upphäva husläkarlagen. Det är jag\r\nmycket intresserad av.</pre><pre>Vänsterpartiet stödde faktiskt regeringens förslag\r\nom 195 miljoner kronor, inte till husläkare klart och\r\ntydligt uttryckt men till andra angelägna ändamål\r\ninom vården. Vi anser nämligen att det finns en\r\nfaktisk resursbrist. Jag är mycket intresserad av att\r\nhöra vad som har hänt med dessa pengar. Har de\r\nfördelats? Vart har de gått? Till vilka landsting har\r\nde gått? Hur kommer detta att göras? Jag hade sett\r\nfram emot att få några rader om det i det skrivna\r\nsvaret, eftersom det inte fanns med i bilden när jag\r\nskrev interpellationen. Det fanns däremot med i\r\nbilden när Bo Könberg skrev svaret.</pre><pre>Herr talman! Vad gäller arbetslösheten bland\r\nvårdpersonal skriver Bo Könberg långt och mycket\r\nom vilka insatser som regeringen gör mot\r\narbetslösheten och vilka insatser\r\nlänsarbetsnämnderna gör. Det är riktigt, men det är\r\natt beklaga att arbetslösheten ökat. På andra\r\nområden, exempelvis inom industrin, kan man\r\nskylla på den internationella ekonomin och\r\nlågkonjunktur ute i Europa osv. Men finns det\r\nlågkonjunktur inom sjukvården? Kan vi verkligen\r\nskylla ifrån oss? Det är ju vi själva som genom\r\npolitiska beslut har åstadkommit avskedanden och\r\nvarsel om uppsägningar av sjukvårdspersonal. Bara\r\ni Stockholm har omkring 6 000 personer fått gå,\r\nsedan den borgerliga majoriteten tillträdde i\r\nStockholm. Detta faktum kan man ju inte skylla på\r\nden allmänna arbetslösheten. Jag har svårt att inse\r\nresonemanget i svaret om effektiviseringen inom\r\nsjukvården. Det anses ju över allt att\r\nvårdpersonalen behövs.</pre><pre>Jag skulle också vilja ta upp en bifråga, en fråga\r\nsom bl.a. Jerzy Einhorn lyft fram, nämligen hur\r\nvårdpersonal som i dag kritiserar nedskärningarna\r\ninte vågar träda fram. I vissa fall när personalen\r\ngjort det har den nämligen fått kraftiga sanktioner.\r\nI vissa fall har man också tvingats gå från sina jobb\r\noch söka sig till andra arbeten. Det skulle vara\r\nintressant att få en kommentar på det.</pre><pre>Herr talman! Vad gäller frågan om\r\nnedskärningarna generellt har jag redan varit inne\r\npå situationen i Stockholm. I Göteborg är det\r\ntyvärr inte bättre -- som man kunde hoppas -- utan\r\ndär rör det som en halv miljard kronor som skall\r\nsparas i år. Det går ju inte att göra utan att vården\r\nförsämras. Det går inte med effektiviseringar,\r\nvilket man redan har prövat.</pre><pre>Herr talman! Jag fick ett nytt exempel förra veckan\r\nnär jag var i Bollnäs. I Bollnäs sjukvårdsdistrikt\r\nskall det sparas 70 miljoner kronor under ett år,\r\nmed en befolkning på 42 000 personer. Jag vill då\r\nlyfta fram att det inte bara gäller den rent\r\nmedicinska omvårdnaden, utan i det fallet, och på\r\nfler håll i landet, gäller det även kringresurserna,\r\ndvs. de paramedicinska insatserna, där kuratorer,\r\narbetsterapeuter sjukgymnaster osv. gör ett\r\nväsentligt arbete för att underlätta för patienterna\r\natt skrivas ut. Där skall då nedskärningen ske med\r\nhälften av de insatser som i dag finns på den\r\nparamedicinska delen. Detta skall ske trots att\r\nexempelvis kuratorer kunde påvisa att det förelåg\r\nen ärendeökning på 40 % under ett års tid. Jag är\r\nmycket tveksam till hur det kan hävdas att dessa\r\nnedskärningar kan göras genom effektivisering och\r\nstörre produktivitet. Det handlar ju om en\r\nförsämrad vård, och det tycker jag att Bo Könberg\r\noch regeringen borde kunna instämma i.</pre><pre>Anf. 92  Statsrådet BO KÖNBERG (fp):</pre><pre>Herr talman! Vi alla tre tycks vara överens om att\r\ndet är bra om interpellationssvaren kan komma\r\nsnabbare än de gör. För dagen kan väl den\r\ndiskussionen därmed vara avslutad.</pre><pre>Låt mig ta upp några av de tyngsta synpunkter som\r\nSylvia Lindgren och Eva Zetterberg tagit upp, som\r\njag uppfattade det, nämligen om bristerna i svensk\r\nsjukvård och vad som gjorts åt bristerna samt om\r\nekonomin och arbetslösheten.</pre><pre>Svensk sjukvård har ju sedan länge hög kvalitet och\r\ngott innehåll. De flesta bedömare, både inhemska\r\noch utländska, har nog varit överens om att det\r\nförstås även i denna goda verksamhet har funnits\r\nbrister. Dessa brister har bl.a. bestått i den dåliga\r\nsamordningen och gränsdragningen inom\r\näldrevården, de långa operationsköerna, den\r\nbristande utbyggnaden av primärvården och, inom\r\nramen för densamma, den bristande kontinuiteten\r\noch möjligheten att nå en egen allmänläkare.\r\nBrister inom psykiatrin har, enligt min mening,\r\nockså förelegat.</pre><pre>Under senare år har vi genomfört en rad reformer\r\njust för att göra något åt bristerna. Vi skall försöka\r\nbehålla det som är bra, men åtgärda det som är\r\nmindre bra. En sådan åtgärd är ÄDEL-reformen,\r\nsom beslutades av riksdagen under den förra\r\nmandatperioden. Företrädare för mitt parti spelade\r\ndå en betydelsefull roll för att få en bra utformning\r\nav det förslaget, inkl. det kommunala\r\nbetalningsansvaret som infördes som en följd av en\r\nmotion från det hållet.</pre><pre>Vi har träffat en uppgörelse om att korta\r\noperationsköerna som jag litet mer fylligt redogjort\r\nför i interpellationssvaret. Åtminstone är Sylvia\r\nLindgren och jag överens om att detta har lett till\r\nresultat -- naturligtvis tillsammans med annat inom\r\nvården. Men vi tycks vara överens om att situation\r\nnu är avsevärt bättre för dem som väntar på en\r\nangelägen operation än för, låt oss säga, tre år\r\nsedan.</pre><pre>Vad gäller kontinuiteten har riksdagen fattat beslut\r\nom husläkarreformen, både om det tillägg i hälso-\r\noch sjukvårdslagen -- som det förefaller att vi är\r\növerens med oppositionen om -- som om den\r\nhusläkarlagstiftning som kom till för att få\r\nkonkurrensneutralitet mellan husläkare i olika\r\nanställningsformer.</pre><pre>Till sist vill jag säga att regeringen på mitt förslag,\r\nnyligen har lämnat förslag till riksdagen om en stor\r\nreform av psykiatrin. Det har sällan varit så många\r\nreformer på gång, som de inom svensk sjukvård\r\nsyftande till en bättre sjukvård och en bättre\r\nutdelning av de satsade pengarna i form av vård för\r\nmänniskorna.</pre><pre>På flera av de här punkterna är vi möjligen överens\r\nom innehållet. Men på några punkter är vi inte\r\növerens -- t.ex. när det gäller husläkarsystemet,\r\nsom oupphörligen attackeras från\r\nsocialdemokratiskt håll och från Vänsterpartiet.\r\nDet tycks finnas något djupt motbjudande för\r\nsocialdemokrater och vänsterpartister i\r\ntankegången att man skall kunna få välja en egen\r\nhusläkare. Inte minst tycks det vara motbjudande\r\natt det skall vara samma villkor, oavsett om man är\r\nanställd av ett landsting eller om man finns med\r\nsom egen företagare.</pre><pre>Husläkarlagen syftar ju till att det skall vara samma\r\nvillkor vad gäller utbildning, krav på antalet\r\npatienter etc. Varje försök att upphäva den lagen\r\noch inte ersätta den med något annat -- vilket väl\r\ninte har föreslagits -- innebär förstås att man\r\nmedger det som Sylvia Lindgren mycket uppriktigt\r\nkallar för landstingets rätt att få bestämma, vilket\r\nhon tycker är positivt. Det är egentligen det som\r\nfrågan handlar om. Är det landstingen som skall ha\r\nvalfrihet -- vilket Ny demokrati säger i sina\r\nannonser, om jag minns rätt, eller är det\r\npatienterna som skall ha valfrihet? Där har vi olika\r\nuppfattningar. Jag diskuterar mycket gärna den\r\nsaken med företrädare för Socialdemokraterna och\r\nVänsterpartiet. Jag diskuter också mycket gärna\r\nunder den kommande valrörelsen just frågan om\r\ndet är landstingen eller patienterna som skall ha\r\nvalfrihet i det här systemet.</pre><pre>Sedan skall jag, herr talman, gå över till frågan om\r\nekonomin. Även landstingens och kommunernas\r\nverksamhet har förstås påverkats och drabbats av\r\nden djupa lågkonjunkturen. Vi har nu under ett par\r\når genomgått den djupaste lågkonjunktur som vårt\r\nland har upplevt på två generationer. Större delen\r\nav kommunernas och landstingens problem har inte\r\nett dugg att göra med statliga åtstramningar, utan\r\nproblemen har att göra med att det egna\r\nskatteunderlaget sviktar under en lågkonjunktur.</pre><pre>För framför allt Eva Zetterberg förefaller detta inte\r\nha med frågan att göra. På något vis ligger det helt\r\nutanför diskussionerna om sjukvårdens resurser.\r\nDen uppfattningen kan man givetvis ha, om man\r\nnärmast ser statens insatser på området som en\r\nriksbank som trycker sedlar osv. Men om man inte\r\nhar den synen handlar det förstås om hur vi skall\r\nbära oss åt för att skydda väsentliga värden under\r\nen period av ekonomisk åtstramning.</pre><pre>Väldigt många kommuner och landsting samt deras\r\nanställda har visat mycket stor skicklighet under\r\nsenare år när det gäller att försöka ge god vård av\r\nolika slag. Det kan gälla tillsyn av våra barn och\r\nvåra gamla. Sedan kan man diskutera om det på\r\nnågot vis skulle ha kunnat finnas mera pengar. Eva\r\nZetterberg får väl återkomma och tala om hur det\r\ni så fall skulle ha gått till.</pre><pre>Vad gäller de saker i svensk sjukvård som mera\r\ndirekt och enkelt kan mätas -- det kan handla om\r\nhur länge någon väntat på en gråstarrsoperation,\r\nom hur många husläkare det finns och om hur\r\nmånga patienter som har registrerat sig hos en\r\nhusläkare -- kan man säga att alla de måtten\r\nkommer att visa att vi i dag har en bättre sjukvård\r\nän vi hade för tre år sedan.</pre><pre>På områden som är svårare att mäta, t.ex. på\r\nomvårdnadsområdet, blir det förstås svårare att\r\nvara säker på hur det har blivit. Under den här\r\nlågkonjunkturen, då resurserna har minskat med i\r\nstorleksordningen 5 % under tre fyra år, kan det\r\nnaturligtvis hända att vården på de här punkterna\r\ninte är så bra som vi skulle önska att den var -- det\r\nfinns säkert sådana punkter. Då är frågan om vi kan\r\nfortsätta med reformer inom sjukvården för att få\r\nbättre valuta för de pengar som satsats, samtidigt\r\nsom vi satsar på att få en bättre utveckling i vårt\r\nlands ekonomi. Mycket tyder, glädjande nog, på att\r\nutvecklingen där går åt rätt håll.</pre><pre>Anf. 93  SYLVIA LINDGREN (s):</pre><pre>Herr talman! Bo Könberg inledde med att bl.a.\r\nsäga att det hade varit brister i priämärvården. Ja,\r\nmen ingenting är så bra att det inte går att göra\r\nbättre. För den skull behöver man faktiskt inte oroa\r\noch riva ner ett helt system som fungerar. Man får\r\nförsöka göra det bättre i stället för att bara hitta på\r\nnymodigheter som ingen egentligen vill ha.</pre><pre>Visst var vi socialdemokrater med om att driva\r\nigenom ÄDEL-reformen. Och visst förekommer\r\ndet fortfarande gränsdragningstvister också inom\r\nÄDEL-reformens ram. Det här är alltså inte helt\r\nglasklart.</pre><pre>I övrigt kommer vi mycket in på det här med\r\nhusläkarna. Vi socialdemokrater vill ha fritt val av\r\nläkare och vårdcentral. Dessutom vill vi ha\r\ngaranterad tillgång i närheten av bostaden.\r\nDäremot vill vi inte ha en tvångslistning hos\r\nhusläkare. Vi vill heller inte ha straffavgifter.</pre><pre>Det gäller att låta invånarna själva välja vilken\r\nläkare eller vårdcentral i länet som de skall knytas\r\ntill. Den som inte vill knytas till en speciell\r\nhusläkare får besöka valfri läkare eller vårdcentral\r\nför samma avgift som om en egen husläkare hade\r\nvalts -- dvs. ingen straffavgift. Alla invånare skall\r\ngaranteras tillgång till läkare/vårdcentral i sitt\r\nbostadsområde eller i dess närhet. Vi vill också ha\r\nen kontrollerad etablering. Den fria etableringen är\r\ntill fördel för läkarna, inte för patienterna.</pre><pre>Vi vill också ha kvar vårdcentralerna, med\r\nområdesansvar och lagarbete. Vårdcentraler med\r\nområdesansvar och en samlad kunskap om\r\nhälsoläget i området är en viktig förutsättning för\r\ndet förebyggande hälsoarbetet. Vårdcentralerna\r\nkan med små medel förbättras ytterligare genom\r\nbl.a. dagliga akuttider och ett utökat öppethållande\r\nmorgon och kväll. På vårdcentralerna arbetar\r\nlandstingsanställda husläkare, distriktssköterskor\r\noch annan vårdpersonal.</pre><pre>Det råder inget tvivel om att i de områden i\r\nStockholmsområdet där husläkare införts är\r\npatienternas utlåtande genomgående att servicen\r\nförsämras. Telefontider och öppettider har det\r\nknappats in på. Läkarna har oftast bara en timme\r\ntill förfogande för patienternas samtal. Många\r\nuttalar också: Egen läkare har jag alltid haft på\r\nvårdcentralen.</pre><pre>Kropp och själ hänger ihop. Omvårdnadsbegreppet\r\nkommer i skymundan om man inte har den samlade\r\nkompetensen på vårdcentralen.\r\nUndersköterskornas uppgifter måste uppvärderas.\r\nDet är därför som det är olyckligt att tjänster i dag\r\nkonverteras för att fler läkare skall kunna anställas,\r\noch då utan att hänsyn tas till vilka effekter det\r\negentligen får. Detta gör man enbart av\r\nkostnadsskäl, för att ha råd att anställa flera läkare.\r\nOm detta tar vi gärna en debatt ute på gator och\r\ntorg under valrörelsen, Bo Könberg! Det är\r\nbedrövligt hur det här har bedrivits.</pre><pre>ANf. 94  EVA ZETTERBERG (v):</pre><pre>Herr talman! Jag skall börja med att svara på Bo\r\nKönbergs frågor -- detta i stället för att få det svar\r\nsom jag hade trott att jag skulle få.</pre><pre>När det gäller pengar och finansiering har vi i\r\nVänsterpartiet både i Stockholms läns landsting\r\noch på andra håll sagt att man skall acceptera\r\nskattehöjningar. Man måste få in mera pengar till\r\nsjukvården. Vi menar att det inte går att bibehålla\r\nen god vård med lägre summor än man har i dag.\r\nTvärtom behövs det höjningar.</pre><pre>I Göteborg avgick ju Sjukvårdsstyrelsens\r\nmedicinske rådgivare, Olle Isaksson -- denne var\r\ninte politiskt tillsatt utan var medicinskt\r\nsakkunnig -- i protest mot nedskärningarna, varvid\r\nFolkpartiet i Göteborg också föreslog en\r\nskattehöjning. Är det bara i Göteborg som\r\nFolkpartiet kan tänka sig en skattehöjning?</pre><pre>Jag menar att det antagligen krävs mer av resurser\r\ntill vården. Ett sätt att åstadkomma det är att\r\ngenomföra en skattehöjning. Det är där som det\r\nuteblivna svaret på min fråga blir aktuellt. Vad\r\nhände med de pengar som vi har hjälpt regeringen\r\natt få till vården? Hamnar de pengarna ändå i ett\r\nhusläkarsystem? När jag hör Bo Könberg blir jag\r\nnästan rädd. Jag undrar alltså om det är vad som\r\nhar hänt med pengarna, men som inte var avsikten.</pre><pre>När det gäller husläkarsystemet tar också jag gärna\r\nen debatt, men då mera utförligt och vid ett annat\r\ntillfälle. Det finns nämligen mycket kvar att\r\ndebattera på det andra området.</pre><pre>Ja, vi är överens om betydelsen av en bra\r\nprimärvård. Det är det som är basen i sjukvården\r\noch i fråga om omvårdnaden. Men vår modell\r\ninnebär ett områdesansvar. Den innebär\r\ndistriktssjukvård med en bassjukvård. Jag skall\r\nmed glädje tillsända Bo Könberg en utmärkt liten\r\nfolder som handlar om just detta och som vi har\r\nutarbetat. Där finns med det förebyggande\r\nansvaret och ansvaret för forskning och utveckling\r\nliksom ett områdesansvar. Självklart skall det också\r\nvara fritt att välja läkare. Man skall inte bli\r\npåtvingad en husläkare.</pre><pre>Så till frågan om vårdgarantin. Jag skall inte\r\nupprepa det som redan har sagts av Sylvia\r\nLindgren, utan jag konstaterar bara att inte alla\r\ndiagnoser omfattas här. För den som kommer till\r\nakutsjukvården, för den som har psykiska\r\nsjukdomar osv. finns det en rad områden där ingen\r\nvårdgaranti fungerar. Det är en klar brist.\r\nDessutom krävdes det extrapengar för att\r\ngenomföra detta.</pre><pre>Herr talman! När det gäller frågan om\r\növerbeläggningar tycker jag att Bo Könbergs svar\r\när litet övermaga. Bo Könberg säger att det kanske\r\när så att det beror på felbedömningar i den\r\nmedicinska planeringen när det blir\r\növerbeläggningar. Men hur kan Bo Könberg sätta\r\nsig till doms över någon och göra en korrektare\r\nbedömning än man gör ute på sjukhusen? Tvärtom\r\nkommer det ju signaler om att fler människor borde\r\nfå stanna på sjukhusen. Människor kommer\r\nnämligen hem för tidigt. Dessutom finns det\r\nrapporter, t.ex. från Forsknings- och\r\nutvecklingsbyrån i Stockholm, om att äldre har\r\nkommit hem för tidigt. Dessutom har ett betydande\r\nantal äldre avlidit inom loppet av 14 dagar efter\r\nhemkomsten från sjukhus. De borde kanske ha\r\nstannat längre på sjukhuset.</pre><pre>Anf. 95  Statsrådet BO KÖNBERG (fp):</pre><pre>Herr talman! Bland de frågor som närmast behöver\r\ntas upp finns väl, återigen, frågan om husläkarna\r\noch också några frågor om de 195 miljonerna och\r\nom förekomsten av överbeläggningar.</pre><pre>Sylvia Lindgren säger sig i mångt och mycket vara\r\nför det som andra, exempelvis vi i Folkpartiet,\r\nkallar för husläkare. Det som hon inte är för är\r\ntydligen det här med att man skall kunna välja även\r\nhusläkare som landstinget inte har anställt. Det\r\nfinns säkert också andra inslag som Sylvia Lindgren\r\när emot. Jag uppfattar att hon tycker att man i vissa\r\nfall inte skall kunna ha flera läkartjänster och något\r\nfärre underskötersketjänster. Den uppfattningen\r\nkan man förstås ha.</pre><pre>Jag bara noterar att den försöksverksamhet som\r\nbedrevs i slutet av 80-talet i Stockholms läns\r\nlandsting -- Sylvia Lindgren, Eva Zetterberg och\r\njag har ju varit verksamma där -- sattes i gång\r\ngenom att Folkpartiet och Sylvia Lindgrens parti\r\nvar överens om att prova andra former än de som\r\nman tidigare hade arbetat med inom vården. Jag är\r\nmycket glad över det stöd för husläkartanken som\r\nvi den gången fick från Socialdemokraternas sida.\r\nJag har dock inte under de här årens debatt kunnat\r\nutläsa vad som hänt under resans gång och vad det\r\när som gör att man nu är så negativ. Men det kanske\r\ndyker upp ett besked -- även om det inte blir i dag så\r\nblir det kanske någon gång före september månad.</pre><pre>På alla punkter utom när det gäller\r\netableringsfriheten, där det finns en klar gräns\r\nmellan oss och de socialistiska partierna, är\r\ntankarna exakt desamma som de som alla partier i\r\nLandstingsförbundet kunde vara överens om,\r\nmöjligen med undantag av Vänsterpartiet. Men nu\r\ngår Socialdemokraterna av någon anledning emot.</pre><pre>Eva Zetterberg undrar vart de 195 miljoner\r\nkronorna skall gå. Först och främst är jag tacksam\r\nför att Vänsterpartiet, till skillnad från\r\nSocialdemokraterna, tyckt att vården behövde\r\nmera resurser och därför ställt upp på detta. De 200\r\nmiljoner kronor som har utgått i år har delats ut,\r\nenligt landstingets önskemål, på en per-capita-\r\nbasis. Man har inte haft någon speciell avräkning\r\nmot speciella kostnader. Utan att vi har dragit\r\nfrågan i regeringen föreställer jag mig att det får bli\r\nnågot liknande även för de kommande åren. Då får\r\nväl varje parti i varje enskilt landsting bevaka att\r\npengarna, förstås, går till vårdverksamhet och inte\r\ntill någonting annat. Vi har ju valt att i mångt och\r\nmycket lita på landstinget när det gäller sådana här\r\nsaker.</pre><pre>Sedan skulle jag något vilja beröra frågan om\r\nresurserna inom vården. Eva Zetterberg säger nu\r\natt det tydligen inte handlar om att Riksbanken\r\nskall trycka sedlar. I stället skall skatterna höjas.\r\nDet är ju alltid ett framsteg i fråga om\r\nVänsterpartiets ekonomiska reformförslag --\r\njämfört med vad som genomgående gällt under\r\nårens lopp.</pre><pre>Problemet är dock att det som vi i Sverige under\r\nkommande år behöver är möjligheter att skapa\r\nmånga nya jobb. För att vi skall bli av med\r\narbetslösheten måste det skapas många nya jobb.\r\nStörre delen av dem -- ja, nästan alla -- tror jag\r\nbehöver tillkomma i enskilt bedriven verksamhet\r\nför att vi skall få ordning på svensk ekonomi. I vissa\r\nspeciella fall är det säkert nödvändigt med\r\nkommunalskattehöjningar.</pre><pre>Jag har fullt förtroende för mina partivänner i\r\nGöteborg och tror att de gör en korrekt\r\nbedömning. Men problemet och det som skiljer oss\r\nfrån Vänsterpartiet på den här punkten -- förutom\r\nalla andra skillnader -- är att Eva Zetterberg och\r\nhennes partivänner är för skattehöjningar överallt\r\ndär det finns möjligheter att rösta för sådana. Vi\r\ndäremot är för skattehöjningar på de ställen där vi\r\nbedömer dem som nödvändiga för att klara\r\nverksamheten. För övrigt tror jag inte att\r\nskattehöjningar är det bästa sättet att ordna många\r\nnya jobb i vårt land. Där skiljer vi oss väl åt.</pre><pre>Frågan om överbeläggningar inom sjukvården är\r\nden sista frågan som jag hinner med i denna replik.\r\nVi vet väl avsevärt mera om detta om två dygn. På\r\ndet sättet är det synd att vi har debatten i dag och\r\ninte om tre dagar t.ex. Jag tror dock inte att\r\nutredningen i fråga kommer att visa att det\r\ngenomgående skulle vara så att patienter skrivs ut\r\nför tidigt o.d. eller ens att det kanske går att se\r\nnågra skillnader om man jämför med hur det var för\r\nett eller två år sedan. Det tema som Eva Zetterberg\r\noch delvis också Sylvia Lindgren försöker driva är\r\nju annars att sjukvården i stor skala skulle ha\r\nförsämrats så fort Socialdemokraterna lämnade\r\nkanslihuset. Jag tror inte att den bilden kommer att\r\nbesannas. Snarare är det så att vi, som jag sade i\r\nmitt förra inlägg, numera får ut mera per satsad\r\nkrona i form av vård av olika slag. Men samtidigt\r\nfinns det förstås fortfarande en mängd brister som\r\nbehöver åtgärdas.</pre><pre>ANf. 96  SYLVIA LINDGREN (s):</pre><pre>Herr talman! Tänk om Bo Könberg kunde lyssna!\r\nJag sade nämligen att fritt val av läkare och\r\nvårdcentral och garanterad tillgång i närheten av\r\nbostaden är vad vi socialdemokrater vill ha. Det är\r\ndefinitivt inget negativt. Naturligtvis är det\r\npatienterna, invånarna, som själva skall välja\r\nvårdcentral och läkare.</pre><pre>\r\nUndersökningar som har gjorts, inte minst i\r\nStockholms läns landsting, påvisar att man i\r\nmycket, mycket stor utsträckning är nöjd med\r\nvårdcentralerna. Varför skall vi då inte eftersträva\r\noch se till att det blir ännu bättre när det gäller just\r\ndet som folk vill ha?</pre><pre>I sammanfattningen i Landstingsförbundets skrift\r\nLandstingens ekonomi kan vi läsa, att landstingen\r\nhittills har minskat sina kostnader i fasta priser med\r\n3 % sedan 1991. Detta har sannolikt kunnat\r\nkompenseras med produktivitetsökningar. Nu ökar\r\nemellertid takten i neddragningarna. Samtidigt har\r\nde produktivitetsvinster, som kan göras genom att\r\nöka kapacitetsutnyttjandet sannolikt till stora delar\r\ntagits hem. Fortsatta produktivitetsförbättringar\r\nkan därför förutsättas gå långsammare.</pre><pre>Resurserna har inte minskat något, som Bo\r\nKönberg sade här den 10 februari -- de har minskat\r\nmarkant, inte minst beroende på minskade\r\nskatteintäkter och de två och en halv miljard från\r\nstaten som dragits in. Man har också kämpat\r\notroligt ute på sjukhusen och inom verksamheten\r\nför att hålla kostnaderna nere. Det skall man ge\r\ninte minst personalen en stor eloge för.</pre><pre>När det gäller mycket av det Jerzy Einhorn och Eva\r\nZetterberg tagit upp i olika artiklar är tendensen i\r\ndag ''spara och håll tyst!'' Det är rubriker som vi\r\nalltför ofta kan läsa i pressen, och det mår vi inte\r\nbra av. Det är en otäck stämning som sprider sig på\r\nvåra sjukhus, bland personal och patienter. Som\r\npolitiker är det vår skyldighet att lyssna och göra\r\nnågonting åt det som händer och verkligen ta\r\nmänniskor på allvar.</pre><pre>Häromdagen ringde en kvinna till mig som nyligen\r\nfått diagnosen cancer. Det tog två månader innan\r\nman kunde påbörja hennes behandling. Hon\r\ntillhörde inte den prioriterade gruppen som\r\nomfattas av vårdgarantin. Det måste vara\r\nbedrövligt för en människa att få vänta två månader\r\npå att få behandling. Sådana signaler måste vi ta på\r\nallvar och göra någonting åt.</pre><pre>Det största hotet mot primärvården utgörs enligt\r\nBo Könbergs mening av bristande resurser, står det\r\ni interpellationssvaret. Det håller jag med om. Det\r\när resurser, förändringar, vilja som måste till och\r\ninte husläkare och etableringar som enbart tar\r\nresurser ifrån sjukvården.</pre><pre>Anf. 97  EVA ZETTERBERG (v):</pre><pre>Herr talman! Beträffande husläkarpengarna, Bo\r\nKönberg, så handlar det om 195 miljoner. Alla\r\npartier har varit överens om 5 miljoner till\r\ndistriktssköterskorna. Därför är det 195 miljoner\r\nkvar. Jag kräver att regeringen skall göra en\r\nredovisning där man ser vart dessa pengar går. De\r\nfår inte bara pytsas ut i allmänhet till landsting.\r\nMan kunde exempelvis ha särskilda projekt inom\r\nhemsjukvård eller geriatrik eller andra eftersatta\r\nområden. Det skulle vara mycket välkommet.</pre><pre>Herr talman! Vi är inte som parti för generella\r\nskattehöjningar. På vissa områden och i vissa\r\nkommuner är det angeläget. Lyssnar aldrig Bo\r\nKönberg till signaler utifrån landet? Har inte Bo\r\nKönberg tagit del av protester från anställda och\r\npolitiker runt om i vårt land som anser att\r\nnedskärningarna har gått för långt, att man inte\r\nklarar att bibehålla kapaciteten och nivån på\r\nvården? Hur reagerar Bo Könberg på det? Finns\r\ndet inte anledning att bli oroad?</pre><pre>Till slut vad gäller äldreomsorgen och\r\näldresjukvården. Det finns motstridiga besked, och\r\njag ser också fram emot rapporten från\r\nSocialstyrelsen.</pre><pre>Å ena sidan har t.ex. SKTF pekat på att det på\r\nsjukhusen ligger kvar 1 500 patienter som är\r\nfärdigbehandlade, men inte får plats ute i\r\näldreomsorgen. Å andra sidan har kommunerna ett\r\nsparbeting på ungefär 3 200 per äldre som skall\r\nsparas inom hemtjänsten. Det är naturligtvis\r\nproblem med att äldre flyttar ut. De kan inte få den\r\nvård de behöver.</pre><pre>Det andra motstridiga beskedet kommer från den\r\nforskning jag nämnde tidigare, med personer över\r\n75 år som dog inom 14 dagar efter att ha skrivits ut.\r\nDen andelen har faktiskt ökat med 38 % mellan\r\n1991 och 1992. Man har ännu inte sett resultaten av\r\n1993 och 1994.</pre><pre>Till slut, herr talman, vill jag berätta för Bo\r\nKönberg om en brevvän jag har. Det är en dam i 80-\r\nårsåldern som skriver intressanta brev till mig om\r\nsjukvården. I sista brevet, när hon talar om att hon\r\ninte får de operationer som Sylvia Lindgren lyft\r\nfram, så skickade hon med en hälsning som jag vill\r\nframföra till Bo Könberg. Jag citerar: Tänk om\r\nnågra tusen missnöjda kunde skriva till Könberg\r\noch ge honom på nöten. Det skulle bli jobb åt\r\nmånga arbetslösa att sätta i gång och sprätta brev.</pre><pre>Kan det vara en modell mot arbetslösheten?</pre><pre>Anf. 98  Statsrådet BO KÖNBERG (fp):</pre><pre>Herr talman! Jag tyckte vad gäller Sylvia Lindgrens\r\ninlägg att vi inte kom så mycket längre än i de\r\ntidigare inläggen. Det finns en stor skillnad mellan\r\nå ena sidan de borgerliga partierna och å andra\r\nsidan Socialdemokraterna och Vänsterpartiet, och\r\nmöjligen numera Ny demokrati. Vi anser att det är\r\npatienterna som skall ha valfrihet, medan Sylvia\r\nLindgren anser att det är landstingen som skall ha\r\nvalfrihet.</pre><pre>Detta kan man förstås tycka. Det är en fullt legitim\r\nuppfattning, och den bör föras fram i den allmänna\r\ndebatten ungefär som Sylvia Lindgren nu gjort.</pre><pre>Sedan är det bra om Sylvia Lindgren och hennes\r\npartivänner tycker att vi från regeringens sida\r\ngjorde klokt när vi införde hälso- och\r\nsjukvårdslagen. Vi föreslog riksdagen den lagen\r\noch att man enligt den skulle ha rätt till en egen\r\nläkare. Det är väl utmärkt. Men det var inte ni som\r\nlade fram förslaget. Det var vi som kom med\r\nförslaget och ni röstade för det. Vi får väl vara\r\ntacksamma för att ni åtminstone är för några\r\nförbättringar inom sjukvården vad gäller valfrihet.</pre><pre>Sylvia Lindgren var också inne på ekonomin. Det\r\ngjordes en indragning det första året av den här\r\nmandatperioden av pengar från kommuner och\r\nlandsting för att något få ned budgetunderskottet.\r\nDet gällde 7,5 miljarder på bägge sektorerna, i\r\nstorleksordningen 2,5 miljarder på landstingen.</pre><pre>Sedan har tillkommit att för innevarande år får de\r\nkommuner och landsting som inte höjer skatten\r\ndela på ett belopp som är en bra bit över hälften av\r\ndetta. Det handlar, återigen, inte i första hand om\r\nindragning från statsmakten, utan det handlar om\r\natt den egna ekonomin sviktar.</pre><pre>Då kan man om man vill försöka hjälpa till att klara\r\nden på det vis Eva Zetterberg föreslår, nämligen att\r\nhöja skatten. Även jag nås, Eva Zetterberg, av\r\nmängder av signaler från människor som tycker att\r\nvi borde satsa mera pengar på\r\nsjukvårdsverksamhet. Självklart! Frågan är om\r\ndetta är den rätta medicinen, allmänt sett, för att\r\nklara svensk sjukvårds problem, i ett läge där vi\r\nmåste få i gång ekonomin i landet och måste skapa\r\nmånga nya jobb. Är skattehöjningar den bästa\r\nvägen till detta? Jag ställer frågan nu retoriskt,\r\neftersom detta är ett avslutande inlägg, men jag har\r\nnämnt den även i de tidigare omgångarna. Jag tror\r\ninte att detta är den rätta vägen.</pre><pre>När det gäller de 195 miljonerna skall förstås\r\nredovisas på vilket sätt de kommer att användas.\r\nMen återigen, jag har uppfattat riksdagens\r\nbeställning som att man vill att de skall gå till\r\nsjukvård ute i landstingen.</pre><pre>När Eva Zetterberg tar upp att 1 500 patienter\r\nligger kvar på sjukhusen så är detta en viktig\r\ninformation, och det är viktigt att göra någonting åt\r\nsaken. Men det hör också till bilden att före ÄDEL-\r\nreformen och betalningsansvaret så gällde det mer\r\nän dubbelt så många människor. Detta är också ett\r\nexempel på att utvecklingen på den här punkten går\r\nåt rätt håll.</pre><pre>Till sist: Man kan ha brevvänner som Eva\r\nZetterberg, som ber att man skall ge andra på\r\nnöten. Min brevvän, som dök upp för bara någon\r\nmånad sedan är en gammal lärarinna som gick i\r\nsamma skola som jag. Hon blev så oroad över\r\nryktena om att man skulle avskaffa husläkare, så\r\nhon bad mig gör allt vad jag kunde för att se till att\r\nde fick finnas kvar.</pre><pre>Överläggningen var härmed avslutad.</pre><pre>15 §  Svar på interpellation 1993/94:133 om\r\nflyktingpolitiken</pre><pre>Anf. 99  Kulturminister BIRGIT FRIGGEBO\r\n(fp):</pre><pre>Herr talman! Sten Andersson i Malmö har med\r\nanledning av den förordning om uppehållstillstånd\r\ni vissa asylärenden som regeringen antog den 14\r\napril i år frågat mig om vilken bild jag avser skapa\r\nmed den förda asylpolitiken och vilka principer som\r\nskall gälla för polisens arbete med att avvisa\r\npersoner som fått avslag på sina asylansökningar\r\noch som gömmer sig för att förhindra\r\nverkställigheten av avvisningsbeslutet.</pre><pre>Jag vill börja med att påpeka att Sverige ställer upp\r\nför sina internationella förpliktelser när det gäller\r\natt bereda människor skydd. Jag vill också peka på\r\natt det i asylärenden är viktigt att låta humaniteten\r\nstyra. Samtidigt som dessa principer skall gälla för\r\nasylärenden skall också klarhet gälla. Sverige är ett\r\nland som verkställer lagakraftvunna\r\navlägsnandebeslut och på så vis ges klara signaler\r\nom vilka som bereds tillstånd i landet och vilka som\r\ninte får stanna. Regeringen anser att det är bäst för\r\nrättssäkerheten om man strikt kan tillämpa\r\nutlänningslagens asylbestämmelser och låta\r\nskyddsbehovet vara vägledande för om\r\nupphållstillstånd skall beviljas.</pre><pre></pre><pre>Det faktum att inströmningen av asylsökande från\r\nandra länder än staterna i det forna Jugoslavien har\r\nminskat på senare år visar att den svenska\r\nasylpolitiken ger de rätta signalerna.\r\nInströmningen från det forna Jugoslavien beror ju\r\npå läget där, med inbördeskrig och interna\r\nspänningar.</pre><pre>Ett mycket stort antal människor har varit tvungna\r\natt lämna sina hem, och flera länder i Europa har\r\ntagit emot ett stort antal flyende från det forna\r\nJugoslavien. Jag anser inte att den svenska\r\nasylpolitiken generellt skickar ut några signaler\r\nsom tyder på något annat än att asylansökningar i\r\nSverige normalt prövas enligt utlänningslagens\r\nbestämmelser om rätten till asyl.</pre><pre>Av humanitära skäl och beroende just på läget i det\r\nforna Jugoslavien, som ju har medfört att\r\nmyndigheterna vid olika tidpunkter varit tvungna\r\natt tillämpa s.k. verkställighetsstopp, fann\r\nregeringen att man trots allt var tvungen att göra\r\nnågot för alla de familjer som väntat mycket länge\r\ni Sverige på svar på sina asylansökningar, i de flesta\r\nfall helt utan att de själva medverkat till\r\ntidsutdräkten.</pre><pre>Jag är medveten om att metoden med\r\ntidsrelaterade schablonregler har nackdelar.\r\nGenom att fatta ett beslut som gäller dem som kom\r\nföre den 1 januari 1993 ges dock ingen signal till\r\nomvärlden om att det är värt att komma till Sverige\r\nutan att ha asylskäl och hålla sig kvar här, utan man\r\nvisar att beslutet tar sikte på en speciell situation,\r\norsakad av förhållanden utom vår kontroll.</pre><pre>Till skillnad mot tidigare tidsrelaterade schabloner\r\nhar de långa väntetiderna denna gång inte orsakats\r\nav att myndigheterna inte har resurser att fatta\r\nbeslut. Såväl Invandrarverket som\r\nUtlänningsnämnden kan nu fatta beslut i de flesta\r\närenden inom några månader. Trots detta har alltså\r\nen del familjer av helt andra skäl fått vänta länge.</pre><pre>Jag vill också peka på att det i regeringens\r\nförordningsmotiv påpekats att vistelsetidens\r\nbetydelse för tillståndsfrågan minskar eller\r\nbortfaller helt, t.ex. om asylansökan är ogrundad\r\neller om den asylsökande uppvisat ett beteende\r\nsom gör att man kan ifrågasätta hans eller hennes\r\nberedvillighet att iaktta grundläggande normer i\r\nsamhället. Alla ärenden skall prövas individuellt\r\nmed hänsyn till samtliga omständigheter, men de\r\nhumanitära aspekterna skall väga tungt.</pre><pre>Förordningen omfattar endast personer som väntar\r\npå beslut. Huvudregeln är naturligtvis att\r\navvisningen av personer som fått ett slutligt\r\navvisningsbeslut skall verkställas genom polisens\r\nförsorg, men i vissa fall kan det finnas anledning att\r\nbevilja tillstånd av humanitära skäl även till\r\npersoner som har fått ett slutligt beslut men som\r\nfinns kvar i landet. Även här får omständigheterna\r\ni varje enskilt fall vägas noga.</pre><pre>Eftersom utgångspunkten för förordningen är\r\nhänsyn till barns situation, skulle det vara fel att\r\ninte alls ta hänsyn till barnen i denna grupp. Det\r\nankommer på de asylsökande och deras juridiska\r\nombud att göra nya ansökningar, om de anser att\r\ndet finns nya skäl för uppehållstillstånd, t.ex.\r\ngenom förordningens tillkomst. Polisens uppgift att\r\nverkställa de avvisningsbeslut som vunnit laga kraft\r\nkvarstår naturligtvis oförändrad även framgent.</pre><pre>Vad gäller allmänhetens förståelse för regeringens\r\nbeslut, är min uppfattning att allmänheten har stor\r\nförståelse för att asylsökande från Bosnien-\r\nHercegovina har fått upphållstillstånd i Sverige. De\r\nflesta människor är medvetna om de hemska\r\növergrepp som pågår i Bosnien-Hercegovina och\r\nkänner att de vill hjälpa dem som har flytt därifrån.\r\nJag tror också att det finns en önskan att visa\r\nhumanitet mot de barnfamiljer som fått vänta länge\r\npå beslut.</pre><pre>Anf. 100  STEN ANDERSSON i Malmö\r\n(m):</pre><pre>Fru talman! Jag tackar för svaret. Jag har ställt\r\nmånga frågor i den här kammaren till statsrådet just\r\nom vår asylpolitik, och jag märker att ingenting\r\nhjälper.</pre><pre>Det finns alltså i dag en överväldigande majoritet i\r\nkammaren för den nuvarande asylpolitiken, men\r\ndet finns en lika överväldigande majoritet utanför\r\nkammaren som är emot den. Detta är ett ämne där\r\nväljarna har en uppfattning som markant strider\r\nmot politikernas.</pre><pre>För tio månader sedan: 40 000 bosnier. För en\r\nmånad sedan: några tusen somalier. I Somalia skall\r\nman snart hålla fria val under FN:s kontroll.\r\nNyligen: 20 000 kosovoalbaner. Sammanlagt är det\r\nnärmare 100 000 personer, vilket motsvarar\r\nSveriges fjärde eller femte största stad, om inte\r\nmina geografikunskaper är helt felaktiga.</pre><pre>Fru talman! Detta är i huvudsak inte politiska\r\nflyktingar. De har har fått stanna i Sverige av\r\nhumanitära och sociala skäl.</pre><pre>Detta kostar mycket pengar. Det skapar problem i\r\nvåra storstäder. Det har varit känt sedan länge att\r\nsmå kommuner beredvilligt tar sin s.k. kvot. Sedan\r\nbetalar man t.o.m. resan för de asylbeviljade ifrån\r\nden lilla kommunen till en större kommun, som är\r\nmer attraktiv. Men man behåller en liten slant för\r\nsig själv, som man slipper betala tillbaka. Detta har\r\nvarit känt så länge att jag inte förväntar mig någon\r\nändring av detta.</pre><pre>Asylpolitiken kostar mycket pengar. Det kan vi inte\r\nkomma ifrån. Samtidigt måste vi i dag, helt\r\nnödvändigtvis, acceptera kraftiga nedskärningar\r\ninom många områden. Men när det gäller\r\nasylpolitiken, i alla fall den svenska, verkar det som\r\nom brunnarna är outtömliga.</pre><pre>En fråga som jag tog upp, men som inte berördes i\r\nsvaret, är att människor nog tycker att det är\r\negendomligt att vi här i riksdagen kan ha hårda\r\ndebatter och besluta om belopp som ibland rör sig\r\nom enbart några få miljoner kronor, medan\r\nregeringen -- och jag vill betona att regeringen inte\r\nhandlar i strid mot lagen -- allstå kan fatta beslut\r\nutan att fråga riksdagen som handlar om\r\nmiljardbelopp. Det har man gjort i dessa fall. Jag\r\nförstår att väljarna blir förvånade över att man kan\r\nagera på det viset.</pre><pre>Sedan är det ju så, att det i vår omvärld i dag finns\r\nmänniskor som lever under betydligt sämre\r\nförhållanden än de människor som vi nyligen har\r\nbeviljat asyl. Men dem hjälper vi inte, eller i varje\r\nfall ytterst litet.</pre><pre>Jag förstår dem som har kommit hit. Vi har ju sänt\r\nut sådana signaler. Människorna har i många fall\r\nsålt sina hus och alla sina ägodelar, och jag hade\r\nsäkert gjort likadant. Men det är inte rättvist om\r\nman ser till världens totala flyktingsituation.</pre><pre>De som har fått ett beslut om avvisning men gömt\r\nsig, alltså brutit mot gällande svensk lag och hållit\r\nsig undan polisen, skall få sitt fall omprövat ännu\r\nen gång. Jag kan bara konstatera -- det måste ju\r\nvara logik i allting -- att de som har följt gällande\r\nsvensk lag, lämnat Sverige och kanske åkt tillbaka\r\ntill Kosovo kan komma hit och söka igen, precis\r\nsom de som bröt mot lagen, och få lov att stanna.\r\nOm de inte kan det finns det ingen konsekvens i\r\nregeringens handlande.</pre><pre>Fru talman! Jag noterar till sist att Sverige -- till\r\nskillnad från övriga Europa och trots vår\r\nutomordentligt besvärliga ekonomiska situation --\r\nkan tillåta sig en politik som inget annat land i\r\nEuropa kan i dag. Det är inte egendomligt att\r\nväljarnas förtroende för politikerna inte är\r\növerdrivet stort.</pre><pre>Anf. 101  GUSTAF VON ESSEN (m):</pre><pre>Fru talman! Jag avser inte att föra någon stor och\r\nomfattande flyktingpolitisk debatt. Jag konstaterar\r\nbara att det återställningsbeslut, eller vad vi skall\r\nkalla det för, som regeringen fattade förra månaden\r\nvar förståeligt från många synpunkter, eftersom\r\nhumanitära aspekter fanns med, liksom långa\r\nvistelsetider, framför allt för barnfamiljer. Kanske\r\nkommer man så småningom till en brytpunkt där\r\nman måste väga in humanitära aspekter i högre\r\ngrad.</pre><pre>Men ad hoc-beslut av den här typen är ändå\r\nolyckliga. Vi måste försöka ha en långsiktig\r\nkonsistens på vår flyktingpolitik, där\r\nskyddsaspekten och återvändandeaspekten är\r\nsärskilt viktiga att betona. I vårt parti har vi alltmer\r\nkommit att omfatta tankegångarna om att i första\r\nhand ge tillfälliga uppehållstillstånd till de grupper\r\nav människor som det har gällt här, både bosnier\r\noch kosovoalbaner.</pre><pre>Även UNHCR:s nya representant i Sverige, och\r\nUNHCR över huvud taget, tycks dela åsikten att\r\ndet är tillfälliga uppehållstillstånd som kan ges -- låt\r\nvara att man därmed inte kan säga att det går att\r\nåtervända. Det får man konstatera senare, och då\r\nkanske permanenta uppehållstillstånd kan bli\r\naktuella.</pre><pre>Etnisk rensning, som nu förekommer i forna\r\nJugoslavien, får egentligen aldrig löna sig. Vi får\r\nalltså inte medverka med signaler så att det\r\nuppfattas som att den etniska rensningen lönar sig.\r\nMen beslutet är fattat, och vi skall göra allt för att\r\nleva upp till beslutet så att dessa människor från\r\nKosovo och Bosnien får en bra framtid i Sverige.\r\nDet måste vi alla försöka hjälpas åt med att\r\nåstadkomma.</pre><pre>Men beslutet omfattar ju inte riktigt alla\r\nkosovoalbaner. Om man nu skall fatta beslut av den\r\nhär karaktären kommer man in på\r\ngränsdragningsfrågor. Det finns ett antal\r\nensamstående män som inte omfattas av beslutet\r\nmen som faktiskt tror att de, om de nu håller ut och\r\nförsöker bita sig kvar, kan få ett sådant beslut som\r\nockså omfattar dem.</pre><pre>Många av dem skall förnya sina pass, och det tar ett\r\nantal månader. Polisen som skall avvisa dem måste\r\ni så fall ta dem i förvar på något sätt, där de skall\r\nvistas i fyra fem månader eller kanske ännu mer.\r\nDessutom vet vi heller inte om dessa kosovoalbaner\r\nfaktiskt kan återföras till Kosovo, eftersom\r\ngränsproblematiken har ökat och serberna säger\r\nnej. Då får de komma tillbaka till Sverige och vänta\r\npå nytt.</pre><pre>Det är alltså en lång och svår procedur. Jag vet\r\nockså av olika rapporter att polisen egentligen\r\nligger ganska lågt med avvisningar för närvarande,\r\neftersom det är så många problem förknippade med\r\ndetta.</pre><pre>Det skulle vara intressant att få statsrådets\r\nbedömning av om de kvarvarande kosovoalbaner\r\nsom inte omfattades av beslutet har någonting att\r\nhoppas på i Sverige. Har också de en chans att få\r\nstanna kvar, eller skall de utvisas? Det tror jag att\r\nvi måste klarlägga på något sätt. Det finns ett hopp\r\nsom grundas på viss erfarenhet, eftersom\r\nregeringen gång på gång har fattat beslut som ger\r\nmöjlighet till uppehållstillstånd av humanitära skäl.</pre><pre>Den andra frågan gäller de kosovoalbaner som\r\nråkade vara i Norge just när beslutet fattades. Får\r\nockså de en chans att omfattas av denna nya\r\nbedömning som gör att de kan få stanna om de\r\nåtervänder till Sverige och lämnar in en ny ansökan,\r\neller skall de anses vara utrikes och därför inte\r\nkunna utnyttja förordningen? Kan de hoppas på att\r\nfå sin ansökan prövad i Norge och få stanna där?\r\nFinns det något samarbete med Norge för att\r\nåterföra dem hit och låta dem komma in med en ny\r\nansökan?</pre><pre>Anf. 102  Kulturminister BIRGIT FRIGGEBO\r\n(fp):</pre><pre>Fru talman! Det är riktigt att Sten Andersson i\r\nMalmö och jag har fört ett antal debatter under de\r\ngångna åren på just det tema som Sten Andersson\r\nnu har tagit upp igen i denna interpellationsdebatt.\r\nHan har helt rätt i att flyktingpolitiken i sina\r\nhuvuddrag är väl förankrad här i riksdagen.</pre><pre>Sten Andersson för en diskussion om rättvisa och\r\nställer alla de människor runt om i världen som\r\nlever under förtryck och fattigdom emot dem som\r\nvi kan hjälpa här i Sverige. Det faktum att det är så\r\nmånga som vi inte kan hjälpa tycks för honom vara\r\nett skäl att inte hjälpa någon. Jag tycker att det är\r\nen konstig form av rättvisa.</pre><pre>Vi är i Sverige inriktade på att göra så gott vi kan.\r\nOm människor kommer hit och söker skydd skall vi\r\ngöra det bästa för att ge dem det skyddet. Det kan\r\nju inte vara så inom t.ex. biståndspolitiken att det\r\nfaktum att vi inte kan hjälpa alla länder och alla\r\nmänniskor som är fattiga med ekonomiskt bistånd\r\ntill utvecklingsländer skulle medföra att vi avstår\r\nfrån att göra det lilla vi kan.</pre><pre>Gustaf von Essen ställde några frågor om den\r\ntidsförordning som det fattades beslut om för\r\nungefär en månad sedan. Hela syftet med den var\r\natt ta hänsyn till de barn som har börjat rota sig här\r\ni Sverige. Gustaf von Essen frågar nu om det är på\r\ngång att låta personer som inte ingår i barnfamiljer\r\nstanna här av olika skäl. Jag vill då redovisa att det\r\növer huvud taget inte finns några sådana planer.\r\nDeras asylansökningar får prövas i vanlig ordning\r\nutifrån de skäl och argument som den sökande kan\r\nprestera.</pre><pre>Jag vill till detta lägga att det naturligtvis är ett\r\noskick att, som en del länder gör, försvåra för sina\r\nmedborgare att återvända till sina hemländer. Vi\r\nhar kontakt med och förhandlar med ett antal\r\nsådana länder för att åstadkomma en förändring.</pre><pre>När det gäller de personer som har sökt sig till\r\nNorge kan jag säga att regeringen i ett beslut för\r\nnågra veckor sedan sade att de personer som\r\nSverige har ett ansvar för skall omfattas av\r\ntidsförordningens regler. Detta gäller de fall då de\r\nnorska myndigheterna inom en månad har anmält\r\natt det finns personer i Norge som tidigare har sökt\r\nasyl i Sverige och verkställt avvisning från Norge\r\ninom sex månader. Dessa personer kan alltså lämna\r\nin en ny ansökan och få sin sak prövad.</pre><pre>Utgångspunkten för detta beslut från regeringens\r\nsida är att vi inte har velat göra någon åtskillnad\r\nmellan de personer i Sverige som har fått ett slutligt\r\nbesked och de personer som under lång tid har\r\nvistats i Sverige och också varit i Norge under en\r\nviss tid. Jag tror att det skulle vara ganska svårt att\r\nmotivera en åtskillnadspolitik för de barnfamiljer\r\ndet handlar om.</pre><pre>Jag delar naturligtvis uppfattningen att Sverige\r\nskall ha en långsiktig och konsekvent\r\nflyktingpolitik. Men det beror också litet grand på\r\nvad man menar med detta. På en del verkar det som\r\natt man skulle kunna ställa upp treåriga\r\nbudgetplaner och göra en väldigt långsiktig\r\nplanering för flyktingpolitiken. Jag tycker att de\r\nbortser från att det finns en verklighet.\r\nMassflyktsituationer kan vi påverka väldigt litet\r\neller över huvud taget inte alls från Sveriges sida.\r\nDe beror på förtryck, krig och våld i vår omvärld.\r\nDet är i första hand detta som styr i vilken\r\nomfattning det kommer asylsökande till Sverige.</pre><pre>Jag vill till slut också göra ett påpekande när det\r\ngäller UNHCR:s inställning till tillfälliga respektive\r\npermanenta uppehållstillstånd. UNHCR har över\r\nhuvud taget inte någon uppfattning i den frågan.\r\nDet är däremot en gemensam uppfattning för hela\r\ndet internationella samfundet, inklusive UNHCR\r\noch Sverige, att man skall möjliggöra ett\r\nåtervändande för flyktingar när fred har uppstått i\r\nett land. Vi har många gånger tillsammans här i\r\nkammaren kunnat konstatera att Sverige har varit\r\ndåligt på att ge dessa möjligheter.</pre><pre>När det gäller de bosniska flyktingarna har det\r\nunder ett halvt års tid funnits en grupp som har\r\nbörjat att planera för ett återvändande för de\r\nflyktingar som vill återvända och för ett\r\nåteruppbyggnadsarbete när freden väl har kommit\r\ntill Bosnien.</pre><pre>Anf. 103  GUSTAF VON ESSEN (m):</pre><pre>Fru talman! När det gäller tidsförordningen tror jag\r\natt jag vågar påstå att det bland de kvarvarande\r\nbosnierna finns rätt stora förhoppningar om att\r\nman i ett senare skede skall få ta del av ett nytt\r\nregeringsbeslut. Det innebär stora problem att\r\nåtervända, och polisen räknar nu med långa\r\nförvarstider. Bosnierna försöker naturligvis gömma\r\nsig vid avvisningsbeslut och hoppas att det som\r\nskedde i april när det gäller barnfamiljerna också\r\nkan ske nu.</pre><pre>Det är viktigt att man antingen gör det ena eller det\r\nandra. Antingen säger man att det inte kommer\r\nnågot tidsbeslut för deras räkning, vilket statsrådet\r\ntycks mena, eller så gör man så att säga rent bord\r\noch klarar av hela flyktinggruppen från Kososvo.</pre><pre>Även de som gömmer flyktingar har sett att det går\r\natt åstadkomma något med detta. Man har kunnat\r\nse att det lönar sig att gömma flyktingar. Det är inte\r\nonaturligt att man på fullt allvar tror att man\r\nkommer att lyckas om man gömmer också de\r\nkvarvarande flyktingarna, eftersom det gick förra\r\ngången.</pre><pre>Jag menar att flyktingarbetet till sin natur givetvis\r\när ett internationellt arbete. Det är bara en liten del\r\nav flyktingarna som vi kan ta hand om och göra\r\nnågonting för här. Däremot drar de väldigt stora\r\nresurser. Sten Andersson i Malmö påpekade att det\r\nsamtidigt finns mängder av flyktingar på annat håll\r\nsom inte får del av de resurser som vi tycks vilja\r\nställa till förfogande.</pre><pre>När det gäller prioriteringar kan man säga att det\r\ninte är säkert att det skall bli mindre pengar till\r\nflyktingarbetet, men att pengarna kanske skall\r\nkanaliseras i litet annorlunda former än vad som\r\nhar skett hittills.</pre><pre>Vi har haft anledning att besöka UNHCR i Genève\r\noch diskutera dessa frågor i samband med det\r\nutredningsarbete jag är med i. Jag måste säga att\r\njag fick klara besked om att man gärna ser just\r\ninstrumentet tillfälliga uppehållstillstånd för större\r\ngrupper av personer som måste fly av samma\r\nanledning som de som flyr från Jugoslavien. Jag\r\nförstår inte riktigt vad statsrådet menar. Jag tror att\r\nman räknar med att det instrumentet skall kunna\r\nanvändas.</pre><pre>Anf. 104  Kulturminister BIRGIT FRIGGEBO\r\n(fp):</pre><pre>Fru talman! Låt mig först förtydliga mig på en\r\npunkt: tidsförordningen gäller barnfamiljer som\r\nhar sökt asyl i Sverige före den 1 januari 1993. Den\r\ngäller oberoende av vilket land familjerna kommer\r\nifrån. Många av dessa barnfamiljer har kommit från\r\nKosovo, men det är inte ett beslut som tar sikte\r\nenbart på kosovoalbaner.</pre><pre>Gustaf von Essen undrar om det kommer en\r\nsärskild förordning för andra grupper än\r\nbarnfamiljer från just Kosovo. Jag kan vara ganska\r\ntydlig på den punkten och säga att det inte finns\r\nnågra sådana planer.</pre><pre>Man kan inte göra en sådan sak för en enda\r\nländergrupp. Vad skulle människor som kommer\r\nfrån Afrikas olika hörn, från Sri Lanka, från\r\nTurkiet, från Peru och från många andra länder\r\nsäga då? Jag kan vara ganska tydlig på den\r\npunkten: någon särskild förordning för andra än\r\nbarnfamiljer är inte att vänta, och särskilt inte för\r\nen speciell ländergrupp.</pre><pre>Överläggningan var härmed avslutad.</pre><pre>16 §  Svar på interpellation 1993/94:131 om\r\ninformationsteknologin</pre><pre>Anf. 105  Utbildningsminister PER UNCKEL (m):</pre><pre>Fru talman! Johan Lönnroth har frågat\r\nstatsministern om</pre><pre>dels vilka initiativ statsministern avser ta för att den\r\nmoderna informationsteknologin skall främja\r\ndemokrati, mångfald och jämlik tillgång till\r\ninformation i Sverige och världen,</pre><pre>dels på vad sätt allmänhet, riksdag och den\r\nkommande regeringen efter valet kommer att få\r\npåverka den informationsteknologiska strategin.</pre><pre>Statsministern har överlämnat interpellationen till\r\nmig.</pre><pre>Låt mig som en bakgrund kommentera några\r\nväsentliga aspekter på den moderna\r\ninformationsteknologin.</pre><pre>Sverige har i dag en stark position på\r\ninformationsteknologins område och är därmed för\r\nnärvarande väl rustat i detta avseende inför\r\nframtiden. En sådan position kan dock i den hårda\r\ninternationella konkurrensen snabbt gå förlorad,\r\noch vara mycket svår att återfå, om man inte hela\r\ntiden vidtar aktiva, målmedvetna åtgärder. Det är\r\nvidare nödvändigt för ett litet land som Sverige att\r\nskaffa sig konkurrensfördelar genom en hög\r\nkompetensnivå.</pre><pre>Regeringen har därför velat göra en stark\r\nmarkering av informationsteknologins betydelse\r\noch ge arbetet en målinriktning. Det är därvid\r\nangeläget att så långt möjligt främja att alla krafter\r\nverkar i riktning mot samma mål, men utan att\r\nflytta ansvaret för att en angelägen utveckling på\r\ninformationsteknologiområdet kommer till stånd\r\nfrån marknaden eller andra aktörer. Det mål som\r\nnu har uppställts är att Sverige senast år 2010 skall\r\ntillhöra den globala utvecklingens absoluta\r\nspjutspetsar när det gäller varje del av utnyttjandet\r\nav informationsteknologin.</pre><pre>Regeringen har tillkallat en kommission för att\r\nfrämja en bred användning av\r\ninformationsteknologin. Kommissionen har en\r\nmångsidig sammansättning med företrädare för\r\nsåväl regeringen som det övriga samhället.\r\nRegeringen har också föreslagit riksdagen (prop.\r\n1993/94:177) att 13,7 % av de återstående medlen i\r\nFond 92--94 skall reserveras för initiativ tagna inom\r\nkommissionen. Inom regeringskansliet har\r\nsärskilda åtgärder vidtagits för ledning och\r\nsamordning av arbetet med\r\ninformationsteknologifrågorna inom de olika\r\ndepartementens ansvarsområden.</pre><pre>Fokus i kommissionens arbete riktas särskilt mot\r\nanvändare, mot applikationer snarare än mot den\r\ntekniska infrastrukturen. Med en bred användning\r\nav informationsteknologin stimuleras emellertid\r\nockså nödvändiga infrastrukturella investeringar\r\nliksom den industri som är verksam på det\r\ninformationsteknologiska området.</pre><pre>Det är för kommissionens arbete viktigt med en\r\nbelysning av den svenska informationsteknologiska\r\ninfrastrukturens tillstånd liksom av industrins\r\nsituation och att det samlade materialet om\r\nforskningen på området uppdateras. Initiativ i\r\ndenna riktning tas nu inom de olika arbetsområden\r\nsom kommissionen har definierat.\r\nKartläggningsarbetet, som genomförs både inom\r\noch utanför regeringskansliet, innebär självfallet\r\ninte att de experter och konsulter som medverkar i\r\narbetet kommer att få styra den fortsatta\r\ninformationsteknologiska strategin. Deras uppgift\r\när bistå med underlag.</pre><pre>Informationsteknologin har en stark egen\r\nutvecklingskraft. Den engagerar människor,\r\nföretag och offentliga organ på alla nivåer och i hela\r\nlandet. Därmed är den ett dynamiskt och\r\nanvändbart instrument för att främja demokrati,\r\nmångfald, valfrihet och jämlik tillgång till\r\ninformation. Risken för att informationsteknologin\r\ni stället skall leda till det motsatta, monopolisering,\r\nmaktkoncentration och likriktning, bedömer jag\r\nsom ringa.</pre><pre>Mångfalden och spridningen av de möjligheter som\r\ninformationsteknologin öppnar kan illustreras med\r\nutbildningsområdet. Distansundervisning kan nu\r\narrangeras i en form som kvalitativt ligger långt\r\nframme. Människor som inte tidigare hade tillgång\r\ntill goda utbildningsmöjligheter kan nu nås med\r\nerbjudanden om att höja kunskapsnivån. Det är\r\nockså möjligt att knyta samman skolor i\r\ngemensamma nät med universitet, högskolor och\r\nmuseer. Kompetensutveckling för mindre och\r\nmedelstora företag underlättas liksom en ökad\r\ndemokratisk delaktighet genom IT-baserade\r\nmedborgarkontor i kommunerna.</pre><pre>Det yttersta ansvaret för statens\r\ninformationsteknologiska strategi kommer även\r\nfortsättningsvis att åvila regeringen. Regeringen\r\navser att utöva detta ansvar på ett sådant sätt att\r\ndynamiken och allas deltagande främjas.</pre><pre>Med det sagda har jag, fru talman, svarat på Johan\r\nLönnroths två frågor.</pre><pre>Anf. 106  EVA ZETTERBERG (v):</pre><pre>Fru talman! Jag vill på Johan Lönnroths vägnar\r\ntacka för svaret och konstatera att arbetet inom\r\nVänsterpartiet är så upplagt att det är jag som får\r\ndelta i stället för Johan Lönnroth. Men jag vill\r\nockså passa på att framföra ett beklagande från\r\nJohan Lönnroth, eftersom denne hade fått\r\npersonligt svar från Carl Bildt -- givetvis via det\r\nelektroniska nätet -- att han med glädje skulle ta\r\ndenna debatt just med Johan Lönnroth och\r\neventuellt ta i anspråk extratid för att få den till\r\nstånd. Så blev dock inte fallet, och vi får båda finna\r\noss i att det är vi som debatterar frågan i dag.</pre><pre>Med anledning av det svar som Per Unckel har givit\r\nvill jag först instämma i att Sverige har en stark\r\nposition i fråga om informationsteknologin men att\r\ndet är lätt att förlora den. Jag vill också instämma i\r\nde allmänna funderingarna om att detta är en\r\nteknologi för framtiden och om hur positivt den kan\r\nanvändas i människans tjänst. Det kan t.ex. gälla\r\ndistansundervisning och för oss politiker\r\nmöjligheter att snabbt få fram beslut på papper.\r\nMen det kan också gälla människor med\r\nfunktionshinder, bland vilka många har lång\r\nerfarenhet av möjligheterna att använda denna\r\nteknik.</pre><pre>Jag vill också, fru talman, kommentera frågan om\r\ntillgången till informationen i Sverige och\r\nmöjligheterna till ett demokratiskt användande av\r\nden. Vårt parti tycker att det är bra att\r\nkommissionen på området snabbt har kommit i\r\ngång, men jag vill däremot beklaga att den inte\r\ndemokratiskt är så väl förankrad och att regeringen\r\nsjälvsvåldigt har tillsatt den. Jag menar att det hade\r\nvarit angeläget att förankra beslutet i riksdagen och\r\natt försöka att, om man nu inte hann göra det i\r\nförväg, följa upp förslagen och besluten från\r\nkommissionen i riksdagen.</pre><pre>Jag vill också fråga Per Unckel hur det kommer sig\r\natt man skall använda konsultfirmor på detta\r\nområde. Jag ifrågasätter det lämpliga i att använda\r\nden modellen.</pre><pre>I frågan om den demokratiska förankringen och det\r\nsamhälliga intresset på det här området vill jag\r\nhänvisa till att Al Gore, vicepresidenten i USA, i\r\nLos Angeles i ett tal har betonat det samhälleliga\r\nintresset och framhållit att de privata intressena\r\ninte skall skapa ett monopol, utan att i stället alla\r\nskulle ha tillgång till teknologin.</pre><pre>Vi har, fru talman, en parallell i det tal som Carl\r\nBildt höll på Ingenjörsvetenskapsakademien i\r\nfebruari. Det intressanta med det talet, som\r\ninnehöll en hel del av det som Al Gore har lyft\r\nfram, är att de samhälleliga aspekterna såvitt jag\r\nkan förstå inte alls fanns med. Man kan förundra\r\nsig över att en svensk regering inte är lika angelägen\r\nom att de skall beaktas.</pre><pre>Fru talman! Jag skulle vilja ta upp en fråga som inte\r\nfanns med i Johan Lönnroths interpellation och\r\ndärför inte heller i svaret men som jag tycker ändå\r\nborde ha kunnat finnas med i detta. Det gäller en\r\nfråga som debatteras mycket bland forskare,\r\nnämligen elektroniska motorvägar. Många har\r\nlyriskt beskrivit hur vi i framtiden kommer att\r\nkunna kommunicera direkt med varandra i stället\r\nför att resa kors och tvärs över landet till olika\r\nplatser. Jag undrar hur regeringen ser på detta. Den\r\nborgerliga regeringen är ju på väg att bygga upp\r\nenorma motorleder, genom Dennispaketet och\r\nt.ex. Öresundsbron, som i mina ögon miljömässigt\r\när mycket negativa. Samtidigt finns en teknologi\r\nsom möjliggör för oss att kommunicera med\r\nvarandra över stora avstånd på ett helt annat sätt än\r\nvi någonsin har varit vana vid.</pre><pre>Hur diskuterar ni dessa frågor inom regeringen?\r\nHar ni inte några tankar på att man skulle kunna\r\nundvika en del motorvägar och i stället satsa direkt\r\npå informationsteknologin?</pre><pre>Anf. 107  Utbildningsminister PER UNCKEL\r\n(m):</pre><pre>Fru talman! Låt mig kommentera de tre\r\nhuvudfrågor som jag tycker mig finna i Eva\r\nZetterbergs kommentarer. Vi beklagar dessutom\r\nbåda att det är just vi två som står här, men det är\r\nändå trevligt att det blev just vi som fick uppdraget\r\natt föra denna debatt med varandra.</pre><pre>Den första frågan är vad Eva Zetterberg kallar\r\nregeringens självsvåldiga beteende att inrätta den\r\ntyp av kommission som vi tillsatte. I stället skulle\r\nman, säger Eva Zetterberg, möjligen ha övervägt\r\natt vända sig till riksdagen och ge kommissionen en\r\nannan sammansättning. Det hade man kunnat\r\ngöra, om man hade velat ha en kommission med en\r\nannan arbetsinriktning. Vi valde emellertid att ta\r\noss an arbetsuppgiften ur en något annorlunda\r\ninfallsvinkel, i medvetande om att så mycket av de\r\ninformationsteknologiska frågorna är\r\nmyndighetsfrågor, regeringsfrågor eller t.o.m.\r\nfrågor som skall avgöras av någon helt annan part.\r\nDet handlar om att driva på, att visa föredöme men\r\ninte i första hand om att lagstifta.</pre><pre>Det är också därför som så många statsråd sitter i\r\nkommissionen. Därigenom kan nämligen en fråga\r\nsom väcks av kommission utan dröjsmål föras ut i\r\noch praktiskt omsättas i linjeorganisationen.\r\nSamtidigt kommer kommissionen naturligtvis att\r\nidentifiera frågor av större karaktär än de som jag\r\nnu nämnt. Inte minst gäller detta översynen av\r\ndatalagstiftningen, som är en av de frågor som\r\nkommissionen ägnar betydande möda åt. När den\r\nfrågan har rört sig något längre kommer det att bli\r\naktuellt att vända sig till riksdagen med ett förslag\r\nsom är förankrat på sedvanligt sätt.</pre><pre>Se alltså kommissionen som initierande snarare än\r\nsom ersättande den vanliga riksdagsproceduren!\r\nOckså denna kommer att behövas, men där\r\nriksdagens medverkan är påkallad.</pre><pre>I anslutning till detta väcker Eva Zetterberg frågan\r\nom vi behöver konsultfirmor i detta sammanhang.\r\nJag antar att Eva Zetterberg syftar på ett uppdrag\r\nsom Kommunikationsdepartementet har lagt ut på\r\nett antal firmor för att från utomstående betraktare\r\nfå en bild av situationen. Jag tycker att detta är ett\r\nbra initiativ, eftersom man behöver också\r\nutomstående bedömningar.</pre><pre>Eva Zetterbergs andra frågeställning är om vi har\r\nglömt det samhälleliga intresset, som Al Gore\r\nframhåller i sitt kaliforniental. Det har vi alls icke\r\ngjort. När kommissionen nu har kommit en bit på\r\nvägen har den tvärtom definierat två ytterligare\r\nsamhälleliga områden som de allra mest centrala,\r\nnämligen dels att göra förvaltningen rationell och\r\ndemokratiskt öppen för medborgarna, dels att satsa\r\nordentligt på att nu få in den nya datorteknologin i\r\nundervisningen. Det är två ytterligare samhälleligt\r\nbetonade områden som kommissionen vid sidan\r\nom lagstiftningsfrågorna har bedömt vara av allra\r\nmest central betydelse.</pre><pre>Den tredje frågeställningen handlar om olika typer\r\nav motorvägar, sådana med asfalt respektive\r\nsådana på tråd. Jag tror att vi kommer att behöva\r\nsåväl vanliga motorvägar som digitala sådana. Det\r\nfinns en erfarenhet i den informationsteknologiska\r\neran som säger att de möten som vi kan klara via\r\ndatorerna inte ersätter vanliga möten utan tvärtom\r\ngör sådana möten mellan människor ännu mer\r\nangelägna. Om dessa möten sedan skall\r\nåstadkommas genom att vi åker tåg, flyg eller bil till\r\nvarandra låter jag vara osagt, men jag tror inte att\r\nden digitala utvecklingen kommer att ersätta\r\nbehoven av sedvanliga\r\nkommunikationsinvesteringar.</pre><pre>Anf. 108  EVA ZETTERBERG (v):</pre><pre>Fru talman! Jag tror verkligen inte att\r\ninformationsteknologin kan ersätta mötet mellan\r\nmänniskor, Per Unckel. Det vore en förskräckande\r\nvision. Däremot tror jag att den kan ersätta en hel\r\ndel onödiga sammanträden och överlämnande av\r\ndokumentation. Det går säkert att förenkla\r\nadministrationen på en hel del områden.</pre><pre>Avsikten med den här interpellationen var inte att\r\ndiskutera miljöinvesteringar och motorvägar. Jag\r\nkan bara konstatera att vi är djupt oense med\r\nregeringen på den punkten. Utbyggnaden av\r\nmotorvägar är mycket kostbar, både ekonomiskt\r\noch miljömässigt. Jag tror att man skulle kunna gå\r\nfram väldigt långt på den här vägen.</pre><pre>Fru talman! Så till frågan om hur den här\r\nkommissionen ser ut. Regeringen har valt en viss\r\nmodell. Jag kan också inse att det finns fördelar\r\nmed att statsråd finns med. Då kan man snabbt nå\r\nut till departementen med frågorna. Samtidigt\r\nanser jag att det inte är någon särskilt demokratisk\r\norganisation. Statsråden är förvisso från en mycket\r\nbestämd krets människor och från bestämda\r\npartier. Det innebär att andra partier och den andra\r\nhälften av det politiska livet i Sverige har svårt att\r\nfå den insyn som jag tycker är viktig.</pre><pre>Att kommissionen skall återkomma när det gäller\r\nlagstiftningen är ju en självklarhet. Där har man\r\ninget val. Det måste man göra. Jag menar att det\r\ntrots allt hade varit betydelsefullt, och fortfarande\r\när det, att följa upp detta genom att lämna\r\nrapporter i riksdagen eller på annat sätt förankra\r\ndet politiskt i en betydligt bredare krets än vad som\r\ni dag är fallet.</pre><pre>Fru talman! Sedan gällde det frågan om\r\nkonsultfirmorna. Jag vet inte om det inte fanns\r\nandra modeller att göra detta på. Telia skulle ha\r\nvarit en naturlig samarbetspart. Problemet är att\r\nregeringen har avhänt sig den möjligheten genom\r\natt bolagisera. Jag beklagar det återigen. Det hade\r\nverkligen varit något positivt.</pre><pre>Låt mig till sist gå över till frågan om det\r\nsamhälleliga intresset. Jag får väl hoppas att\r\nregeringen har en målsättning även på det området.\r\nJag tycker inte att den har framskymtat särskilt\r\ntydligt ännu. Det återstår väl att se om det blir som\r\nPer Unckel säger i praktiken.</pre><pre>Anf. 109  Utbildningsminister PER UNCKEL\r\n(m):</pre><pre>Fru talman! Jag har återigen några kommentarer\r\ntill tre frågeställningar som Eva Zetterberg berör.\r\nTvå av dessa hänger nära samman.</pre><pre>Det faktum att man, till följd av den oerhörda\r\nhastighet med vilken denna teknologiska\r\nutveckling nu går, bestämmer sig för att använda en\r\narbetsmetod som ligger i samklang med den nya\r\nteknologin, dvs. en snabb arbetsmetod, har jag\r\nsvårt att se som en mindre demokratisk\r\narbetsmodell. Regeringen står till svars inför\r\nsvenska folket och inför riksdagen. Därmed är den\r\ndet yttersta uttrycket för den demokratiska\r\nstatsledningen. Jag ställer inte upp på uttalandet att\r\nmetoden som sådan skulle vara mindre\r\ndemokratisk.</pre><pre>Däremot tycker jag att Eva Zetterberg gör alldeles\r\nrätt i att påpeka behovet av att med jämna\r\nmellanrum rapportera till riksdagen. Det är också\r\nvåra planer att göra detta. Jag välkomnar det\r\ntillfälle som Johan Lönnroths fråga gav oss att\r\nutbyta tankar om den här kommissionen redan på\r\ndetta enkla sätt.</pre><pre>Jag skall gärna ta till mig det Eva Zetterberg säger\r\noch ofta återkomma till riksdagen med rapporter\r\nom olika aspekter på informationsteknologin, inte\r\nminst därför att det kan vara en modell för att\r\nsignalera till flera att detta är betydelsefullt och\r\nlångt ifrån något som bara regering och riksdag\r\nskall ägna sina mödor åt.</pre><pre>Den tredje frågeställningen handlade om\r\nkonsulterna. Det är möjligt att Telia hade varit en\r\nlämplig konsult om vi hade haft ett Telia av den\r\ngamla Televerksmodellen. Men då hade vi å andra\r\nsidan förlorat så mycket annat i form av en friare\r\nkonkurrens på näten. Bolagiseringen och den nya\r\ntelelagen har nu möjliggjort denna konkurrens. Jag\r\ntycker att de nackdelar som det innebär att inte\r\nkunna anlita Telia som konsult uppvägs mycket väl\r\nav de fördelar som den nya telelagen och den\r\nvidsträckta konkurrensen innebär.</pre><pre>Slutsatsen är ju att om vi nu har ett Telia och en\r\nkonkurrens mellan bolag på nätområdet måste vi\r\nvara beredda att gå till andra för att få den\r\nobjektiva belysningen, Eva Zetterberg.\r\nRegeringskansliet kan göra en del, men jag tror inte\r\natt Eva Zetterberg skulle nöja sig med att bara låta\r\nregeringskansliet vara konsult mot bakgrund av de\r\ndemokratiska problem hon identifierade redan till\r\nföljd av kommissionens sammansättning.</pre><pre>Anf. 110  EVA ZETTERBERG (v):</pre><pre>Fru talman! Jag skall avstå från att ge mig in i den\r\ndiskussionen. Jag tror att den kräver betydligt mer\r\ntid än vad vi har till förfogande här. Jag kan bara\r\nkonstatera att det var bra att få det här svaret i dag.\r\nMen det är ju, som Per Unckel själv påpekar, inte\r\ntack vare regeringen utan tack vare Johan\r\nLönnroth. Då kan man undra hur regeringen hade\r\navsett att rapportera till riksdagen om inte detta\r\ntillfälle hade funnits.</pre><pre>Jag vet inte om det är aktuellt med någon mer\r\nrapport så länge den nuvarande regeringen sitter\r\nkvar. Det hade varit en självklarhet att regeringen\r\nskulle lämna en sådan rapport av sig själv.</pre><pre>Anf. 111  Utbildningsminister PER UNCKEL\r\n(m):</pre><pre>Fru talman! Låt mig bara säga till Eva Zetterberg\r\natt vi skall rapportera till riksdagen. Men det är\r\nännu viktigare att arbeta med hela det samhälle\r\nsom skall göra den nya introduktionen av\r\ninformationsteknologin möjlig. Jag hoppas att jag\r\nkan säga det utan att bli missförstådd.</pre><pre>Där ligger regeringen redan långt framme genom\r\nsin kommission. Man talar med alla de intressenter\r\nsom finns. Det pågår en vittförgrenad\r\nkontaktverksamhet ut i det svenska samhället. Jag\r\nmenar att detta är av ytterligt stor betydelse både\r\nför att få den nya informationsteknologin att slå\r\nigenom och för att tillse att den blir förankrad inte\r\nbara hos oss här i riksdagen utan hos alla de\r\nmänniskor som så småningom skall använda den.</pre><pre>Överläggningen var härmed avslutad.</pre><pre>Ajournering</pre><pre>Kammaren beslöt kl. 16.43 på förslag av talmannen\r\natt ajournera förhandlingarna till kl. 16.48 i väntan\r\npå att kommunikationsminister Mats Odell skulle\r\ninfinna sig i kammaren för att lämna svar på\r\ninterpellationerna 112 och 122.</pre><pre>Återupptagna förhandlingar</pre><pre>Förhandlingarna återupptogs kl. 16.48.</pre><pre>17 §  Svar på interpellation 1993/94:112 om\r\nbärigheten på vägar i skogslänen</pre><pre>Anf. 112  Kommunikationsminister MATS\r\nODELL (kds):</pre><pre>Fru talman! Elving Andersson har frågat mig vad\r\njag tänker vidta för åtgärder för att förbättra\r\nbärigheten på vägnätet i skogslänen.</pre><pre>Under de senaste åren har beslut fattats om\r\nkraftfulla satsningar i investeringar och upprustning\r\nav våra riksvägar och europavägar. Dessa beslut\r\nkommer att innebära en avsevärd standardhöjning\r\nav vägnätet i hela landet.</pre><pre>Dessutom har regeringen de senaste åren fattat\r\nbeslut om betydande drift- och underhållsåtgärder\r\npå länsvägarna. Utöver de ordinarie anslagen har\r\nsedan år 1992 regeringen fördelat drygt 6 miljarder\r\nkronor för underhållsåtgärder och investeringar i\r\nlänsvägar. Av dessa medel har ca 2,3 miljarder\r\nkronor tilldelats skogslänen. Åtgärderna har syftat\r\ntill att underhålla och rusta upp dessa vägar samt till\r\natt skapa sysselsättning.</pre><pre>Utöver dessa medel har regeringen i årets\r\nkompletteringsproposition föreslagit att ytterligare\r\n1,6 miljarder kronor anvisas för i huvudsak\r\nupprustning och underhåll av länsvägar. Medlen\r\nskall inriktas mot åtgärder för en ökad bärighet och\r\nframkomlighet. Dessa upprustningsinsatser har\r\nstor betydelse för bl.a. skogsindustrins\r\ntransportmöjligheter. De ger också en ökad\r\ntrafiksäkerhet och en minskad miljöpåverkan för\r\ntransportsektorn som helhet. Insatser kommer\r\ndärför att göras i hela landet med hänsyn tagen till\r\narbetsmarknads- och transportsituationen.</pre><pre>I syfte att bl.a. minska bärighetsproblemen har\r\nsåledes regeringen de senaste två åren anvisat\r\nnästan 8 miljarder kronor för underhållsåtgärder på\r\nlänsvägarna. Dessa medel har möjliggjort\r\nomfattande insatser för att öka såväl\r\nskogsindustrins som den övriga befolkningens\r\nmöjligheter till fungerande transporter.</pre><pre>Anf. 113  ELVING ANDERSSON (c):</pre><pre>Fru talman! Jag vill först tacka\r\nkommunikationsministern för svaret på min\r\ninterpellation. Man skulle kunna tro att Mats Odell\r\nhar varit ute och åkt på dåliga grusvägar, och därav\r\nförseningen. Men det kanske berodde på någonting\r\nannat.</pre><pre>Situationen när det gäller bärigheten på det svenska\r\nlänsvägnätet är mycket bekymmersam. En mycket\r\nstor del av vägnätet, framför allt i skogslänen, är\r\njust nu avstängd för tung trafik på grund av\r\ntjälskador.</pre><pre>För någon vecka sedan fick jag aktuella uppgifter\r\nfrån Vägverket om den situation som då rådde. I\r\nt.ex. Norrbottens län var hela 42 % av det totala\r\nvägnätet avstängt för tung trafik. Motsvarande\r\nsiffra för Västerbotten var 29 %, Jämtland 40 %,\r\nVästernorrland 38 %, Gävleborg 19 % och\r\nKopparberg 31 %. Det är dessutom inte bara\r\nskogslänen som har dessa problem. Det gäller\r\nockså stora områden i södra och mellersta Sverige,\r\nt.ex. Älvsborgs län.</pre><pre>Avstängningsperiodens längd varierar givetvis.\r\nMen det är inte ovanligt att vägarna är stängda för\r\ntung trafik under 10--12 veckor. Det innebär att en\r\nstor del av vägnätet har denna begränsning under\r\nca 20 % av året. Detta är naturligtvis en helt\r\noacceptabel situation. Håller\r\nkommunikationsministern med mig om detta?</pre><pre>Ett av målen för trafikpolitiken i vårt land är att den\r\nskall medverka till regional balans. Jag menar att vi\r\nlever upp till den delen av det trafikpolitiska målet\r\npå ett ganska dåligt sätt. Om hela Sverige skall leva\r\noch utvecklas krävs det bra kommunikationer, och\r\ndet krävs vägar som är farbara året om.</pre><pre>Landets ekonomiskt viktigaste bransch är\r\nskogsnäringen. Den svarar för en nettoexport på\r\ndrygt 50 miljarder kronor årligen. Det är mer än\r\nexporten från t.ex. den samlade verkstadsindustrin.</pre><pre>Nya tillverkningsprocesser inom pappers- och\r\npappersmassetillverkningen ställer allt högre krav\r\npå att träfibrerna skall vara färska för att man skall\r\nfå bra kvalitet. Helst skall bruken ta hand om virket\r\ninom 1--3 veckor efter avverkningen. Om då\r\nvägarna, där virket skall transporteras, är\r\navstängda under 10--12 veckor kan ju var och en\r\ninse vilken allvarlig hämsko detta är.</pre><pre>I ett TT-telegram från den 10 maj togs denna fråga\r\nupp. Jag vill citera några rader ur det TT-\r\ntelegrammet. Där står: ''Trots en kraftig\r\nkonjunkturuppgång tvingas skogsindustrin stoppa\r\nproduktionen vid flera fabriker i norra Sverige.\r\nUtansjö bruk, Modos fabrik i Domsjö och SCA:s\r\nÖstrandsfabrik har eller kommer att stoppa delar\r\nav produktionen. Fabrikerna klarar inte\r\nråvaruförsörjningen sedan ett stort antal vägar\r\nstängts av för tung trafik på grund av allt för svåra\r\ntjälskador''.</pre><pre>Kommunikationsministern redovisar i sitt svar att\r\nstora resurser har satsats på länsvägarna under de\r\nsenaste två åren, nästan 8 miljarder kr utöver\r\nordinarie anslag. Jag tycker detta är mycket bra.\r\nDet är kloka satsningar. Dels ger de jobb i det korta\r\nperspektivet, dels är de långsiktiga investeringar\r\nsom enskilda människor och företag har stor nytta\r\nav under lång tid framöver.</pre><pre>Dessa pengar har ju i första hand anslagits av\r\nsysselsättningspolitiska skäl. När man ser dagens\r\nsituation kan man ju undra hur det hade varit om vi\r\ninte haft en så svår lågkonjunktur att dessa insatser\r\ngjorts av sysselsättningsstimulerande skäl.</pre><pre>Även om dessa insatser har gjorts är de klart\r\notillräckliga. Det visar verkligheten. Frågan i min\r\ninterpellation var inte i första hand vad regeringen\r\nhar gjort, vilket kommunikationsministern\r\nredovisade, utan vilka åtgärder regeringen kommer\r\natt vidta. Vi kan väl vara överens om att\r\nsituationen, som den ser ut just nu, är oacceptabel.</pre><pre>Jag vill upprepa min fråga: Vilka åtgärder ämnar\r\nkommunikationsministern vidta för att förbättra\r\nbärigheten på länsvägnätet i landet i allmänhet och\r\ni skogslänen i synnerhet?</pre><pre>Anf. 114  Kommunikationsminister MATS\r\nODELL (kds):</pre><pre>Fru talman! Låt oss gemensamt konstatera att 70-\r\noch 80-talet var försummade decennier för svensk\r\ninfrastruktur när det gäller vägar och järnvägar. Låt\r\noss också konstatera att 90-talet av allt att döma\r\nkommer att bli infrastrukturens årtionde. Det är\r\nicke enbart fråga om de stora stråken, de stora\r\neuropavägarna och de långa järnvägssträckorna,\r\nutan också länsvägarna och länsjärnvägarna.</pre><pre>Det är de finmaskiga näten som gör det lättare för\r\nmänniskor att bo i hela landet, gör det möjligt för\r\nvåra modernäringar att fungera och att få fram\r\nråvaror för exempelvis skogsindustrins behov. Det\r\när också alldeles riktigt som Elving Andersson\r\nsäger att de nya produktionstekniska processer som\r\nman använder sig av kräver allt färskare virke.</pre><pre>Inklusive det förslag som nu finns på riksdagens\r\nbord om ytterligare 1,6 miljarder kronor innebär\r\nsatsningen ca 8 miljarder kronor i extra anslag till\r\ndetta finmaskiga vägnät.</pre><pre>Under 80-talet utgick i stort sett enbart de\r\nordinarie, alldeles för magra, underhålls-</pre><pre>och driftsanslagen. 90-talet innebär redan nu en\r\nmycket kraftig förstärkning. Jag vågar säga att\r\ndetta är den kraftfullaste satsningen på detta vägnät\r\nsedan 30-talet. Självfallet hade det utan den\r\nlågkonjunktur som vi nu har varit svårt motivera så\r\npass stora anslag som just nu antingen är beslutade\r\neller som vi hoppas att riksdagen skall fatta beslut\r\nom inom en nära framtid.</pre><pre>Elving Andersson frågar: Vilka åtgärder kommer\r\nregeringen att vidta? De 1,6 miljarder som ligger i\r\nkompletteringspropositionen förutsätter jag att\r\nriksdagen kommer att godkänna inom en nära\r\nframtid. De kommer då att fördelas efter de\r\nkriterier som beskrivs i propositionen.</pre><pre>Man kommer att utgå från näringslivets och\r\nframför allt skogsindustrins behov av att få fram\r\nvirke och att minska de kostnader som det i dag\r\ninnebär att lagra virke, eftersom vi har så stor del\r\nav vägnätet i skogslänen avstängd på grund av att\r\nbärigheten inte räcker till.</pre><pre>De 1,6 miljarderna kommer att fördelas med\r\nmycket stor vikt lagd vid just det kriteriet.\r\nDessutom kommer de att fördelas utifrån behovet\r\natt belägga grusvägar. Det är de huvudsakliga\r\nkriterierna som kommer att gälla för regeringen när\r\nvi skall fördela dessa pengar efter riksdagens\r\nbeslut.</pre><pre>Anf. 115  ELVING ANDERSSON (c):</pre><pre>Fru talman! Jag tycker att de satsningar som nu görs\r\när bra och vällovliga. De behövs verkligen. Men\r\nman måste också skaffa sig en mer långsiktig\r\nstrategi som inte är beroende av\r\nkonjunktursvängningar för att höja standarden och\r\nbärigheten på länsvägnätet. Det får inte bli en\r\nrestpost som man anslår pengar till när\r\nkonjunkturen är låg och arbetslösheten hög, utan\r\ndet måste finnas en mer långsiktig strategi för att\r\nman skall klara av detta.</pre><pre>Nästan 8 miljarder kronor har satsats på två år, eller\r\nkommer att satsas, med de ytterligare pengar det\r\nfinns förslag om i kompletteringspropositionen.\r\nDet är otillräckligt. Om man ser till den långsiktiga\r\ninvesteringsplan som riksdagen har ställt sig\r\nbakom, är det s.k. LTA-anslaget, som\r\nhuvudsakligen går till länsvägarna, 9 miljarder\r\nkronor under 10 år.</pre><pre>Vi skall väl inte utgå från att arbetslösheten\r\nfortsätter att vara lika hög under denna\r\ntioårsperiod, så att det hela tiden satsas\r\nextrapengar. Vi måste få en större satsning på detta\r\ni de ordinarie anslagen.</pre><pre>Det kan kanske finnas anledning att fundera på hur\r\nvi skall prioritera de resurser som finns tillgängliga\r\nför att investera i vägar i vårt land. Vi kanske\r\nbehöver prioritera om litet grand jämfört med den\r\ninvesteringsplanering som nu finns, så att det blir\r\nlitet mindre motorvägar i södra Sverige och i stället\r\nlitet bättre bärighet på det glesare vägnätet över\r\nhela vårt land.</pre><pre>Anf. 116  Kommunikationsminister MATS\r\nODELL (kds):</pre><pre>Fru talman! Jag tror att Elving Andersson och jag\r\när helt överens om nödvändigheten av att\r\nlångsiktigt öka underhållsanslagen för den svenska\r\ninfrastrukturen när det gäller vägar och järnvägar.\r\nOlika modeller för hur detta skall gå till har\r\ndiskuterats fram och tillbaka.</pre><pre>Vi har från regeringens sida lagt fram en modell\r\nsom avvisades av denna kammare. Vägverket\r\nåterkommer i sina anslagsframställningar om en\r\nmetod som mer innebär ett rakt rör, en\r\ndrivmedelskraft, in i Vägverkets budget. Det är\r\nsamma finansieringsmodell som vi exempelvis har\r\nför teleinfrastrukturen, dvs. en brukaravgift.</pre><pre></pre><pre>Inför kommande mandatperiod tror jag trots allt att\r\ndet blir nödvändigt att hitta en modell där vi\r\nverkligen kan garantera ett bättre underhåll både\r\nav våra små vägar och av våra större vägar och\r\njärnvägar. Det är inte enbart de 9 miljarderna i\r\nLTA-anslag som kommer att kunna användas för\r\ndetta, utan det kan också de ca 7 miljarderna i\r\nbärighetsprogrammet för de kommande tio åren.</pre><pre>Men, fru talman, förutsättningen för att detta skall\r\nlyckas är att vi lyckas sanera statens finanser, att vi\r\nkan få balans igen i statens budget, så att vi slipper\r\nsatsa mer och mer för att betala räntor på den\r\nväxande statsskulden. Där tror jag att Elving\r\nAndersson och jag har samma synsätt, nämligen att\r\ndet arbetet leder till bättre förutsättningar att också\r\nklara av underhållet av vår infrastruktur.</pre><pre>Anf. 117  ELVING ANDERSSON (c):</pre><pre>Fru talman! Jag är helt överens med\r\nkommunikationsministern om nödvändigheten av\r\natt sanera statens finanser. Men vi kommer dess\r\nvärre att få leva med budgetunderskott under\r\nganska lång tid framöver, även om utvecklingen går\r\nåt rätt håll. Om tillgången på resurser -- i det här\r\nfallet pengar -- är väldigt knapp är det ännu\r\nviktigare hur man prioriterar. Med mina inlägg i\r\nden här interpellationsdebatten har jag velat påvisa\r\natt vi behöver prioritera annorlunda än vi gör;\r\nframför allt behöver tonvikten mer läggas på det\r\nglesare vägnätet, inte minst med tanke på\r\nskogsnäringens transportbehov.</pre><pre>Överläggningen var härmed avslutad.</pre><pre>18 §  Svar på interpellation 1993/94:122 om\r\nEuropaväg 4 och Ostkustbanan</pre><pre>Anf. 118  Kommunikationsminister MATS\r\nODELL (kds):</pre><pre>Fru talman! Sven-Gösta Signell har frågat mig vilka\r\nåtgärder jag har för avsikt att vidta för att projekt\r\npå väg E 4 och Ostkustbanan mellan Norrala och\r\nEnånger snabbt skall kunna komma i gång.</pre><pre>Utbygganden av väg- och järnvägsförbindelser\r\nenligt riksdagsbeslut pågår på många håll i landet.\r\nPlanering och projektering för ytterligare projekt\r\när också i full gång. Innan projekten kan byggas\r\nmåste de dock prövas enligt gällande lagstiftning,\r\nvilket innebär avvägningar mellan motstående\r\nintressen av skilda slag.</pre><pre>Olika berörda intressenter, markägare m.fl. har\r\nofta invändningar mot förslagen med hänsyn till\r\nderas påverkan av bl.a. enskilda fastigheter och av\r\nmiljön. Detta leder till överklaganden till\r\nregeringen av en hel del av Vägverkets beslut att\r\nfastställa vägarbetsplaner. Utbyggnaden av\r\njärnvägar fordrar att regeringen ger\r\nexpropriationstillstånd, och i dessa ärenden skall\r\nregeringen också göra avvägningar mellan olika\r\nintressen. Prövningen av dessa ärenden är\r\nkomplicerad på grund av att väg- och\r\njärnvägsprojekt ofta medför stora ingrepp i\r\nfastigheter och miljö.</pre><pre>Låt mig lämna en kort redogörelse för de aktuella\r\nprojekt som berör Norraladalen.</pre><pre>Det avsnitt av väg E 4 som Sven-Gösta Signells\r\nfråga handlar om är en del av väg E 4 mellan Gävle\r\noch Sundsvall. Denna del av väg E 4 skall enligt\r\nriksdagens beslut ha standarden 13-metersväg, med\r\nmöjlighet till avvikelse från denna målstandard på\r\navsnitt där det är uppenbart att en avvikelse\r\ninnebär betydande effektivitetsvinster.</pre><pre>Vid den prövning som regeringen har att göra av\r\nden överklagade arbetsplanen mellan Norrala och\r\nEnånger, som enligt Vägverkets fastställelsebeslut\r\ninnebär utbyggnad med motorvägsstandard, måste\r\nregeringen bedöma möjligheten att med\r\ntillgängliga medel genomföra utbyggnaden. För att\r\nden bedömningen skall kunna göras erfordras att\r\nden nationella väghållningsplanen har presenterats\r\noch behandlats. Detta har kunnat göras först under\r\nmars månad 1994. Motsvarande gäller för\r\nBanverkets stomnätsplan.</pre><pre>Situationen är nämligen att Vägverket har fastställt\r\narbetsplan för en östlig dragning vid passagen av\r\nNorraladalen, medan Banverket för den nya\r\ndragningen av Ostkustbanan upprättat en plan och\r\nansökt om expropriation i en västlig sträckning.</pre><pre>Länsstyrelsen har motsatt sig en västlig sträckning\r\nmed hänvisning till det ingrepp i kulturmiljön som\r\nskulle uppkomma.</pre><pre>Då en samordning av utbyggnaden av väg och\r\njärnväg skulle innebära en besparing på ca 100\r\nmiljoner kronor och medföra mindre intrång i\r\nfastigheter och natur bör strävan vara att de båda\r\nprojekten byggs i samma korridor på detta avsnitt.</pre><pre>Andra omständigheter som har betydelse i ärendet\r\när att kostnaden för att bygga väg och järnväg i det\r\nöstliga alternativet är minst 120 miljoner kronor\r\nhögre än i det västliga och att den tidsfördröjning\r\nsom uppkommer om det östliga alternativet väljs,\r\npå grund av att Banverket då måste göra ny plan\r\noch ny expropriationsansökan, kan medföra att\r\nsamordningsvinsten vid en gemensam utbyggnad\r\nkan minska.</pre><pre>Som framgår av redogörelsen bör inte båda\r\nprojekten godtas i nu framtagna sträckningar. Ett\r\nav dem bör rimligen avslås, vilket innebär en\r\nfördröjning i utförandet under viss tid för ett av\r\nprojekten, olika lång beroende på vilket som väljs.</pre><pre>Ärendet har inte påskyndats av att länsstyrelsen\r\nbegärt att regeringen skall pröva de båda projekten\r\nenligt naturresurslagen. Denna fråga, som hanteras\r\nav Miljö- och naturresursdepartementet, måste\r\navgöras innan beslut angående arbetsplan för väg\r\nrespektive expropriationstillstånd för järnväg kan\r\nfattas.</pre><pre>De förhållanden som jag redogjort för illustrerar\r\nden komplexa situation som uppstått i den aktuella\r\nfrågan. Regeringen arbetar intensivt med att\r\nbereda klart ärendena för beslut snarast.</pre><pre>Anf. 119  SVEN-GÖSTA SIGNELL (s):</pre><pre>Fru talman! Jag vill tacka\r\nkommunikationsministern för svaret, även om det\r\när 50 dagar sedan jag ställde interpellationen. Jag\r\nkan inte underlåta att nämna att jag är något\r\nbesviken över att kommunikationsministern inte\r\nhar svarat på min fråga utan i stället har lämnat en\r\nutförlig redogörelse för hur ärendet hittills har\r\nbehandlats. Visst kan det ha sitt stora intresse att få\r\ndenna redogörelse, men det är ju egentligen kända\r\nförhållanden som kommunikationsministern\r\nrelaterar. Min fråga var: Vilka åtgärder har\r\nkommunikationsministern för avsikt att vidta för\r\natt nämnda projekt på Ostkustbanan och E 4\r\nsnabbt skall kunna komma i gång? På den frågan\r\nfick jag inget svar.</pre><pre>Att nu bygga en 13-metersväg för att i ett senare\r\nskede bygga om vägen till motorvägsstandard\r\nmåste betecknas som mycket oekonomiskt. Vi är\r\nväl ändå överens om, kommunikationsministern,\r\natt det behövs trafiksäkra och miljövänliga vägar,\r\ntill gagn för en bra utveckling för Norrland?</pre><pre>Det är säkert fler än jag som har intresse av att få\r\nett svar på de här frågorna. Jag är övertygad om att\r\nsamtliga kommuner utefter E 4 norrut har intresse\r\nav att infrastrukturen i södra Norrland byggs ut.\r\nDet är fullt förståeligt att man där uppe är mycket\r\nmissnöjd; det jäser av missnöje i Norrland över att\r\nregeringen inte har fattat beslut i denna fråga, som\r\när så viktig för de kommuner jag nämnde.</pre><pre>Sedan jag ställde min interpellation har regeringen\r\nbeslutat om Vägverkets nationella\r\nväghållningsplan. Den innebär att det inte blir\r\nnågon motorväg inom den närmaste\r\ntioårsperioden. Det är mycket olyckligt.</pre><pre>Men om vi nu är överens om att det behövs bra,\r\nmiljövänliga och trafiksäkra vägar, låt oss då visa\r\ndet genom handling och inte medverka till en för\r\nsödra Norrland ogynnsam utveckling -- att det inte\r\nblir någon utbyggnad. Även om\r\nkommunikationsministern inte har ansvaret för\r\nsysselsättningsåtgärderna är det dock regeringens\r\nansvar. Mot den bakgrunden borde regeringen inse\r\natt det är mycket angeläget att arbetet både med\r\nOstkustbanan och med E 4 kommer i gång. Enbart\r\ni Söderhamnsregionen finns en av landets högsta\r\narbetslöshetsnivåer. Den ligger på mellan 10 och\r\n11 %. När det gäller ungdomar mellan 18 och 24 år\r\nligger den här regionen på andra plats i landet med\r\nen arbetslöshet på ca 18 %. Det är\r\narbetslöshetssiffror som borde göra en regering\r\nmycket orolig.</pre><pre>Till sist vill jag än en gång upprepa\r\ninterpellationsfrågan: Vilka åtgärder har\r\nkommunikationsministern för avsikt att vidta för\r\natt nämnda projekt på Ostkustbanan och E 4\r\nsnabbt skall kunna komma i gång? Jag vill som sagt\r\ninte ha reda på vad som gjorts utan på vad som skall\r\ngöras.</pre><pre>Anf. 120  HANS STENBERG (s):</pre><pre>Fru talman! Jag tänkte främst tala om\r\nOstkustbanan, eftersom jag tycker att det är den\r\nviktigaste delen av projektet, även om också\r\nvägbyggnationen och upprustningen av E 4 känns\r\nmycket angelägen.</pre><pre>En snabbtågsförbindelse mellan Stockholm och\r\nSundsvall kommer att få stor betydelse, inte bara\r\nför Gävleborg och Västernorrland -- jag vill också\r\npåstå att den får stor betydelse för landet som\r\nhelhet. Jag tycker därför att regeringen bör göra sitt\r\nabsolut yttersta för att skynda på den här\r\nprocessen, så att en upprustning av Ostkustbanan\r\nkan komma till stånd så snabbt som möjligt. Med\r\nen sådan upprustning blir det också möjligt att\r\ngenomföra den planerade snabbtågsförbindelsen\r\nsom tänkt var.</pre><pre>Frågan behöver skyndas på av såväl\r\nnationalekonomiska och miljöpolitiska som\r\nregionalpolitiska skäl.</pre><pre>En förutsättning för att vi i Sverige skall kunna\r\nbevara vår ställning som en högt utvecklad\r\nindustrination är att vi har bra kommunikationer.\r\nOm våra exportföretag skall kunna fortsätta att\r\nvara konkurrenskraftiga krävs att det finns\r\neffektiva och snabba transporter både för gods och\r\nför människor. Som Elving Andersson sade i en\r\ntidigare interpellationsdebatt är ryggraden i\r\nSveriges ekonomi vår skogsindustri. Faktum är att\r\nstora delar av skogsindustrin är koncentrerad till\r\nGävleborgs och Västernorrlands län.</pre><pre>Det har gjorts utredningar som tydligt har visat att\r\nen snabbtågsförbindelse skulle innebära att\r\nutvecklingen i dessa regioner skulle förbättras\r\navsevärt med ett snabbtåg. Därmed skulle också\r\nlandets exportinkomster stärkas.</pre><pre>Kortare restider innebär också att tåget mycket\r\nlättare kan konkurrera med flyget och biltrafiken.\r\nDå får man vinster både från miljö- och\r\ntrafiksäkerhetssynpunkt. Med en upprustad\r\njärnväg med snabbare tågförbindelse skulle många\r\nsom i dag väljer att åka bil i stället välja att ta tåget.</pre><pre>En snabbtågsförbindelse medför också\r\nregionalpolitiska fördelar -- snabbtåg skulle\r\nvitalisera hela södra Norrland, vill jag påstå. Med\r\nförbättrade kommunikationer kan företagen\r\nsamverka bättre och få vidgade marknader, och det\r\nskulle dessutom bli betydligt lättare att\r\narbetspendla mellan orterna.</pre><pre>Jag vill också påpeka -- det var även Gösta Signell\r\ninne på -- de positiva effekter som detta skulle få\r\nför sysselsättningen under byggnationen.\r\nSituationen för byggarbetarkåren i Gävleborg är i\r\ndag skriande -- man har en arbetslöshet på över\r\n50 % totalt.</pre><pre>Med hänsyn till de stora vinster som ligger i en\r\nupprustning av Ostkustbanan är det oacceptabelt\r\natt det projektet nu försenas på grund av att olika\r\nberörda myndigheter inte kan enas om vilken\r\nsträckning som är den bästa. Därför bör regeringen\r\nnu göra sitt yttersta för att skynda på\r\nhandläggningen av frågan, så att byggnationen av\r\nsåväl Ostkustbanan som E 4 på sträckan Norrala--\r\nEnånger kan komma i gång snarast möjligt. Jag\r\ntycker att det är positivt att\r\nkommunikationsministern så tydligt visar att han är\r\nberedd att arbeta för en snabb byggstart, och jag\r\nhoppas att det kan leda till att bygget verkligen kan\r\nkomma i gång snabbt.</pre><pre>Anf. 121  Kommunikationsminister MATS\r\nODELL (kds):</pre><pre>Fru talman! Mitt svar var en beskrivning av detta\r\nmycket komplicerade ärende: Det är två ärenden.\r\nLänge tydde allt på att det skulle bli ett gemensamt\r\nprojekt i en gemensam korridor i västlig dragning.\r\nSedan har -- det är alldeles riktigt som Hans\r\nStenberg påpekade -- våra myndigheter kommit\r\nfram till olika slutsatser, och länsstyrelsen har\r\nkommit in med det här ärendet och begärt att\r\nregeringen skall pröva detta enligt\r\nnaturresurslagens 4 kap.</pre><pre>Detta har skapat en mycket delikat situation, och\r\nregeringen har arbetat mycket skyndsamt med det\r\nhär.</pre><pre>Vi har nu kommit fram till en modell som innebär\r\natt vi är beredda att komma med ett beslut. Jag\r\nhoppas att det skall kunna ske inom en ganska snar\r\nframtid.</pre><pre>Fru talman! Man kan alltså känna sig ganska\r\noptimistisk inför möjligheten att dessa arbeten skall\r\nkunna komma i gång efter sommaren, åtminstone\r\nett av projekten. Det blir antingen väg- eller\r\njärnvägsprojektet, beroende på vilket av dessa två\r\nalternativ som väljs.</pre><pre>Hans Stenberg tycker att det är oacceptabelt att\r\ndetta arbete försenas genom att myndigheterna\r\nkommer fram till olika beslut. Men, fru talman, den\r\nsvenska modellen innebär att det finns fristående\r\nmyndigheter som planerar utifrån de ramar och den\r\nlagstiftning som riksdagen har lagt fast när det\r\ngäller miljön, ekonomin osv.</pre><pre>Nu har den här situationen uppkommit. Jag hoppas\r\natt regeringen snart skall kunna lägga fram ett\r\nbeslut som gör att arbetena kommer i gång.</pre><pre>Anf. 122  HANS STENBERG (s):</pre><pre>Fru talman! Kommunikationsministern tycker att\r\ndet är en naturlig arbetsmodell att myndigheterna\r\nkommer fram till olika beslut. Det tycker faktiskt\r\ninte jag.</pre><pre>Det är fel att myndigheterna tittar så snävt på sin\r\negen myndighet att de inte kan bedöma vad som är\r\nbäst för landet som helhet när det gäller\r\nkommunikationerna. Det borde vara sådana\r\nkontakter mellan Vägverket och Banverket att de\r\nkunde resonera sig fram till vettiga lösningar.</pre><pre>Jag har en fråga till kommunikationsministern.\r\nHan säger att vi får se vilket av projekten som kan\r\nkomma i gång. Det kan innebära att man väljer ett\r\nalternativ som fordrar extra medel för Banverket.\r\nÄr det kommunikationsministerns mening att se till\r\natt Banverket får medel så att man kan klara av\r\ndetta, eller skall det klaras av inom den ordinarie\r\nramen?</pre><pre>Det vore oerhört olyckligt om detta skulle leda till\r\natt bara halva projektet genomförs, så att säga. Jag\r\nskulle gärna vilja veta av kommunikationsministern\r\nom vi kan få i gång båda projekten så fort som\r\nmöjligt. Jag har förståelse för att ett av projekten\r\nkan bli försenat. Men jag undrar om man, när man\r\nfattar beslut om detta, också kan lägga fast att båda\r\nprojekten skall genomföras -- även om det ena\r\nkanske genomförs med en viss tidsförskjutning.</pre><pre>Anf. 123  SVEN-GÖSTA SIGNELL (s):</pre><pre>Fru talman! Det sista inlägget från\r\nkommunikationsministern andades mer optimism\r\noch framtidstro. Jag misstror inte\r\nkommunikationsministern. Jag hoppas att det blir\r\nsom han säger, nämligen att arbetet kan komma i\r\ngång efter sommaren.</pre><pre>Jag är också medveten om att regeringen inte har\r\nrått för vissa saker. Det har funnits saker hos verken\r\noch även lokalt som har stört det hela. I sådana\r\nsituationer gäller det att regeringen griper in och\r\nreder ut.</pre><pre>Jag hoppas inte att det kommer att vara några\r\ninterna stridigheter mellan Miljödepartementet\r\noch Kommunikationsdepartementet. Det är detta\r\nalldeles för värdefullt för. Dessa arbeten måste\r\nkomma i gång. Jag hoppas att det svar som\r\nkommunikationsministern gav i sitt senaste inlägg\r\när det som vi har att rätta oss efter. Jag ser med\r\nförhoppning fram emot att jobben kommer i gång.</pre><pre>Anf. 124  Kommunikationsminister MATS\r\nODELL (kds):</pre><pre>Fru talman! Till Hans Stenberg vill jag först säga att\r\nresurserna självfallet kommer att räcka till för att\r\nbygga färdigt det projekt, det stråk, som är aktuellt.\r\nDet blir inte ett halvt projekt.</pre><pre>Effekten blir naturligtvis att andra projekt kan bli\r\nförsenade. Därför är det viktigt att man försöker\r\nhålla budgeten, att man inte hela tiden adderar nya\r\nkrav på olika projekt. Det finns tyvärr en sådan\r\ntendens i dag. I den detaljprövning som pågår av ett\r\nantal projekt finner man att det adderas nya krav.\r\nDet är mycket populärt att gräva ner vägarna under\r\nmark, att ha tunnellösningar, när man så att säga\r\ninte klarar av de konflikter som alltid finns i\r\nytlägen. Det är allvarligt om tendensen att man går\r\nin för tunnellösningar på fler och fler projekt håller\r\ni sig.</pre><pre>Fru talman! Dess bättre verkar det som att man,\r\nnär man har fått diskutera olika alternativ och har\r\nfått vända och vrida på dem, så småningom uppnår\r\nkonsensus. Resurserna används på både ett\r\nmiljömässigt och ett samhällsekonomiskt riktigt\r\nsätt.</pre><pre>Till Sven-Gösta Signell vill jag säga att det inte\r\nråder några interna stridigheter mellan Miljö- och\r\nKommunikationsdepartementen i denna fråga. Vi\r\nhar rett ut dessa saker och är överens.</pre><pre>Anf. 125  HANS STENBERG (s):</pre><pre>Fru talman! Med dessa besked från Mats Odell är\r\njag nöjd. Jag ser fram emot en byggstart av\r\nprojektet i höst. Jag tackar för detta.</pre><pre>Överläggningen var härmed avslutad.</pre><pre>Ajournering</pre><pre>Kammaren beslöt kl. 17.20 på förslag av talmannen\r\natt ajournera förhandlingarna till kl. 17.45 i väntan\r\npå att statsrådet Bo Lundgren skulle infinna sig i\r\nkammaren för att lämna svar på interpellation 129.</pre><pre>Återupptagna förhandlingar</pre><pre>Förhandlingarna återupptogs kl. 17.45.</pre><pre>19 §  Svar på interpellation 1993/94:129 om\r\nbostadsmarknaden</pre><pre>Anf. 126  Statsrådet BO LUNDGREN (m):</pre><pre>Fru talman! Lars Stjernkvist har frågat mig vilka\r\nslutsatser den av regeringen tillsatta arbetsgruppen\r\nmed uppgift att följa bostadsförsörjningen för\r\nsvaga hushåll hittills dragit samt vilka åtgärder jag\r\när beredd att vidta för att förhindra att\r\nkommunerna tvingas tillskapa s.k. sociala bostäder.</pre><pre>Svenska kommunförbundet har nyligen genomfört\r\nen snabbenkät till kommunerna om\r\nbostadspolitiska frågor. I enkäten ingick en fråga\r\nom det är lätt eller svårt att ordna bostäder åt\r\n''svaga hushåll''. Totalt 47 % av kommunerna har\r\nsvarat att de inte har några större problem att få\r\nfram bostäder åt svaga hushåll. En lika stor andel\r\nanser att de har vissa problem men att de går att\r\nlösa. 3 % anser att de har stora problem för vissa\r\ntyper av bostäder och knappt 3 % anser att de har\r\nallmänt stora problem med bostäder för svaga\r\nhushåll. Undersökningen indikerar klart att de\r\nflesta kommunerna än så länge klarar av att ordna\r\nbostäder åt svaga hushåll. Bilden bekräftas också\r\nav de mer djupgående intervjuer som\r\nKommunförbundet nu genomför inom samma\r\nprojekt om den kommunala bostadspolitiken.</pre><pre>Vidare visar en inventering som Sveriges\r\nFastighetsägareförbund genomfört att det i många\r\nkommuner redan finns eller pågår diskussioner om\r\nsamarbete för att lösa bostadsfrågan såväl för svaga\r\ngrupper som för flyktingar.</pre><pre>Det brev från chefen för Stockholms\r\nFastighetsägareförening som Lars Stjernkvist\r\nhänvisar till visar för övrigt att\r\nfastighetsägarorganisationerna nu ställer upp i\r\nenlighet med gjorda utfästelser om att man skall\r\nmedverka till att lediga lägenheter kommer att\r\nställas till kommunernas förfogande för detta\r\nändamål under förutsättning att rimliga\r\nekonomiska och andra garantier lämnas av\r\nkommunerna.</pre><pre>Jag har också erfarit att ingen av de myndigheter\r\noch organisationer som är företrädda i\r\narbetsgruppen, dvs. Socialstyrelsen, Boverket,\r\nKommunförbundet, SABO och\r\nFastighetsägareförbundet, anser att förhållandena\r\nefter avregleringen blivit sådana att det är\r\nmotiverat med någon form av statlig\r\ntvångsreglering för att klara bostadsförsörjningen\r\nför de svaga hushållen. Jag gör därför bedömningen\r\natt kommunerna under de förhållanden som nu\r\nråder kan klara anskaffningen av bostäder till de\r\nsvaga grupperna och bemästra de problem som kan\r\nförekomma utan statliga ingripanden.</pre><pre>Jag vill tillägga att det allra bästa, inte minst för de\r\nberörda hushållen, måste vara att eftersträva\r\nfrivilliga överenskommelser och lösningar som är\r\nanpassade efter lokala förhållanden och\r\nförutsättningar. Att nu gå in med en reglerande\r\ngenerell tvångslagstiftning skulle vara helt fel. Det\r\nskulle inte förbättra situationen för de berörda\r\nhushållen. Det skulle bara äventyra den positiva\r\nutveckling mot frivilliga lösningar som redan är på\r\ngång. Jag noterar också att det i interpellationen,\r\nliksom i tidigare sammanhang, inte anförs ett enda\r\nsakskäl som talar för att tvångslagstiftning skulle\r\ninnebära att fler lediga lägenheter skulle komma de\r\nsvaga hushållen till del eller förhindra segregation.</pre><pre>Anf. 127  LARS STJERNKVIST (s):</pre><pre>Fru talman! Jag tackar för svaret på min\r\ninterpellation. Jag har här ett sammandrag av den\r\nenkätundersökning som Kommunförbundet har\r\ngjort och jag skulle önska att jag kunde göra samma\r\ntolkning som statsrådet gör, nämligen att den här\r\nenkäten visar att det inte finns anledning att vara\r\norolig.</pre><pre>Det är sant att det framgår att man i flertalet\r\nkommuner löser problemen i den meningen att det\r\ngår att få tak över huvudet även för dem som i dag\r\när utsatta. Däremot kan man inte, såvitt jag förstår,\r\ndra slutsatsen att skillnaderna inte har blivit större\r\noch att segregationen inte har ökat.</pre><pre>Jag skall läsa direkt ur enkäten. Så här\r\nsammanfattar utredarna: Många har pekat på att\r\nbetalningssvaga grupper, t.ex. arbetslösa och ALU-\r\nanställda, har särskilt svårt att hävda sig på\r\nbostadsmarknaden, eftersom många\r\nbostadsföretag inte vill ta emot dem. Det är i många\r\nkommuner problem med att få fastighetsägarna att\r\nacceptera såväl ekonomiskt svaga som socialt\r\nbelastade hushåll.</pre><pre>Detta är några av de slutsatser som man drar efter\r\natt ha gjort de här enkäterna. För övrigt är det\r\ndenna bild, som också förmedlas i brevet från\r\nFastighetsägarna i Stockholm, som föranledde min\r\ninterpellation.</pre><pre>Vad jag är orolig för är inte -- i alla fall inte i ett kort\r\nperspektiv -- att någon i det här landet, inte ens de\r\nsom är allra mest utsatta, blir utslängd på gatan.\r\nDäremot tycker jag att det finns många tecken som\r\ntyder på att både utslagningen från den reguljära\r\nbostadsmarknaden och skillnaderna ökar.</pre><pre>Jag har sett det i min egen trappuppgång, där det\r\nhar varit en omsättning. Jag tror inte att den\r\nomsättningen har lett till att skillnaderna minskat\r\nnär det gäller boendestandarden. Jag har sett\r\ntydliga tecken i min hemkommun Norrköping på\r\natt segregationen har ökat. Jag ser det i Boverkets\r\nstatistik. När Boverket konstaterar att nästan\r\n400 000 människor de senaste två åren har flyttat,\r\ndrar man inte slutsatsen att de har flyttat av andra\r\nskäl än just av att de har tvingats att minska sina\r\nboendeytor och hitta billigare alternativ. Det har\r\ninneburit på sina håll en ökad segregation.</pre><pre>I förlängningen ser jag -- inte bara jag utan också\r\nmånga andra -- en uppenbar risk för att\r\nkommunerna tvingas hitta särskilda lösningar för\r\ndem som är allra mest utsatta. Då finns risken att vi\r\nfår en typ av socialbostäder.</pre><pre>Orsakerna till detta är flera. Den viktigaste är\r\nnaturligtvis höjda boendekostnader, som gör att de\r\nsom redan lever på marginalen får det kämpigt. En\r\nannan viktig förklaring är de förändrade\r\nspelreglerna för allmännyttan, som speglas i svaren\r\npå Kommunförbundets enkät. De allmännyttiga\r\nföretagen anser sig inte längre kunna ta ett större\r\nsocialt ansvar än vad övriga fastighetsägare gör. De\r\nmenar, med hänvisning till konkurrensvillkoren, att\r\nde måste ha samma tuffa attityd gentemot dem som\r\nhar ekonomiska eller sociala problem.</pre><pre>En annan anledning kan vara -- jag tror att den är\r\ndet -- att de instrument som kommunerna tidigare\r\nhar haft för att utöva påtryckning på\r\nfastighetsägarna har försvunnit, åtminstone delvis.</pre><pre>Statsrådet säger i sitt svar att det inte finns\r\nnågonting som tyder på att instrumenten skulle leda\r\ntill minskad segregation. Nej, men den iakktagelse\r\nsom jag gör är att det finns tydliga tecken på att\r\nsegregationen ökar. Det om något borde vara\r\ntankeväckande. Därmed inte sagt att vi skall\r\nåterinföra exakt de regler som vi hade tidigare, men\r\ndet finns ändå skäl att fråga sig om den utveckling\r\nsom vi för närvarande är inne i faktiskt leder till\r\nnågra förbättringar. Snarare borde man kunna dra\r\nslutsatsen att det tyvärr är tvärtom.</pre><pre>Nu finns det ytterligare förslag som förändrar\r\nvillkoren. Där är jag nyfiken på vad statsrådet\r\nsäger. Det är inte så att regeringen ligger still och\r\navvaktar utvecklingen, utan det föreslås ytterligare\r\nåtgärder framöver som riskerar att leda till att det,\r\ntyvärr, blir ännu tuffare för dem som redan har det\r\ntufft.</pre><pre>Vi skall om ett par veckor behandla ett förslag här\r\ni riksdagen om att ha en i praktiken fri\r\nhyressättning för tomma lägenheter. Det leder inte\r\nheller till att utsatta grupper i dag kastas ut på\r\ngatan. Det tror inte jag, inte alls, särskilt inte när\r\ndet finns så många tomma lägenheter i dag.\r\nDäremot är det ytterligare en åtgärd som riskerar\r\natt leda till att det blir ännu svårare för dem redan\r\när utsatta att komma in i det reguljära beståndet,\r\nsom gör det lättare för oss som har det bra ställt att\r\nvälja först vilka bostäder vi vill ha och som\r\nytterligare minskar valfriheten för dem som har det\r\nsvårt.</pre><pre>Min fråga blir: När det ändå finns en del tecken på\r\natt utvecklingen går åt fel håll, finns det då inte\r\nanledning att åtminstone låta bli att vidta\r\nytterligare åtgärder som kan förvärra utvecklingen?</pre><pre>Anf. 128  Statsrådet BO LUNDGREN (m):</pre><pre>Fru talman! Det är tvärtom så att det finns\r\nanledning att vidta sådana åtgärder som gör att vi\r\nkan ha en fungerande bostadsmarknad. All\r\nerfarenhet visar att reglering av det slag som Lars\r\nStjernkvist och hans parti har stått för, och\r\nfortfarande står för, leder i fel riktning. Låt oss ta\r\nexemplet tvångslagstiftning -- om man nu skulle\r\nkunna tänka sig detta -- vad gäller bostäder för\r\ngrupper som har det socialt och ekonomiskt svårt.\r\nEn sådan tvångslagstiftning kan verkligen\r\nmotarbeta sitt eget syfte. Det kommer att upplevas\r\nsom ett tvång. Ingen vill frivilligt hjälpa till. Vi får\r\nen verklig utslagning och utpekning av de personer\r\ndet kan vara fråga om. Det är mycket, mycket\r\nbättre med ett system där man strävar efter att se\r\ntill att fastighetsägare av olika slag löser de här\r\nproblemen tillsammans med kommunerna. Som\r\njag sade pekar artikeln och brevet på att det här\r\nfungerar och på att man är beredd att ta ansvar.</pre><pre>Med de restriktioner som finns är det inte fråga om\r\nen helt fri hyressättning. En fri hyressättning är\r\ndock något som i grunden sannolikt mest gynnar de\r\nhushåll som i dagsläget har stora besvär. Det är i sig\r\nbättre att åstadkomma en större rörlighet på\r\nbostadsmarknaden med mindre inlåsningseffekter.</pre><pre>Vad som däremot är mest positivt för de individer\r\noch hushåll som i dag har problem är att vi har\r\nbörjat se en vändning uppåt efter den djupa\r\nsvackan i den ekonomiska utvecklingen. Jag är\r\nledsen, Lars Stjernkvist, över att Oskar Lindkvist\r\ninte är här och kan replikera på sedvanligt sätt. Vi\r\nkommer dock tillbaka till vad som har inträffat\r\ntidigare. Den ekonomiska politik som fördes och\r\nledde till en svacka i tillväxten så att vi t.o.m. fick\r\nen negativ produktionsutveckling är förklaringen\r\ntill de ekonomiska och sociala problem som väldigt\r\nmånga människor har.</pre><pre>Nu gäller det att fullfölja det arbete som inletts och\r\nden grund som har lagts för att få en ekonomisk\r\nuppgång, ökad sysselsättning och färre arbetslösa.\r\nDetta är det allra viktigaste. Om man bara\r\ndiskuterar tvångsåtgärder av olika slag och\r\nstelbenta hyresregleringslagstiftningar går man fel\r\nväg. Det är en väg som i längden skulle missgynna\r\nde grupper som Lars Stjernkvist faktiskt\r\ninterpellerade om.</pre><pre>Anf. 129  LARS STJERNKVIST (s):</pre><pre>Fru talman! Låt mig säga att jag blir litet trött när\r\nstatsrådet idisslar om 1980-talets bekymmer. Jag\r\ntycker att vi kan lämna den diskussionen därhän.\r\nOm vi jämför med alla andra länder vågar jag påstå\r\natt vi i slutet av 80-talet hade en av världens mest\r\njämnt fördelade bostadsstandarder, även om det\r\nfanns problem och brister bl.a. i form av höga\r\nkostnader för samhället. De som bodde sämst i vårt\r\nland med våra mått mätt, bodde jämförelsevis\r\nändock ganska bra. De sociala problemen i vårt\r\nland var ändå förhållandevis väl spridda. Det är\r\nviktigt. All erfarenhet pekar på att i ett samhälle\r\ndär problemen koncentreras och där människor\r\nmed problem hänvisas till vissa områden förvärras\r\nproblemen. Jag hoppas att vi kan vara överens om\r\natt det är en olycklig utveckling. När man jämför\r\nvår bostadspolitik och bostadsmarknad med andra\r\nländers vågar jag påstå att vi ändå lyckades\r\nförhindra segregation bättre än andra länder. Det\r\ninnebär inte att vi var perfekta men vi hade lyckats\r\nbättre.</pre><pre>Nu har regeringen avreglerat under några år. Jag\r\nsäger inte att varje sådant enskilt beslut har varit av\r\nondo. Det finns en del åtgärder som har varit bra.\r\nMen den sammantagna effekten är att 400 000\r\nmänniskor har tvingats sänka sin boendestandard.\r\nDet var inte de som i utgångsläget bodde allra bäst.\r\nMycket tyder på att det var de som förmodligen,\r\nenligt våra mått mätt, knappast hade någon\r\növerstandard som fick sänka sin boendestandard.</pre><pre>Det är det här som är bakgrunden. Denna\r\nutveckling har ägt rum under de senaste två åren.\r\nDet skedde inte under 1980-talet, utan det har skett\r\nnu.</pre><pre>Min fråga är om det inte är värt att nu stanna upp\r\nett ögonblick. Statsrådet tillmäter enkäten från\r\nKommunförbundet stor betydelse. Där står att när\r\ndet gäller de som är psykiskt störda, människor\r\nmed sociala problem, arbetslösa och människor\r\nmed ekonomiska problem finns det tecken som\r\ntyder på att deras frihet har minskat. Man uttrycker\r\nsig försiktigt. Men den här enkäten bekräftar tyvärr\r\nockså utvecklingen.</pre><pre>Jag begär inte att statsrådet skall riva upp alla de\r\nbeslut som har fattats under de två senaste åren. Jag\r\nvill dock att han åtminstone skall vara beredd att\r\nstanna upp för ett ögonblick och säga att man inte\r\nskall genomföra ytterligare avregleringar eller\r\nförändringar som riskerar att förändra spelreglerna\r\noch försämra villkoren för dem som har det sämst\r\nställt. Det gäller att nu vara beredd att stanna upp\r\noch studera om inte de beslut som hittills har fattats\r\nhar lett utvecklingen åt fel håll.</pre><pre>Anf. 130  Statsrådet BO LUNDGREN (m):</pre><pre>Fru talman! De åtgärder som vi har vidtagit och\r\nföreslagit riksdagen leder till att vi förbättrar för de\r\nmänniskor som har det svårt.</pre><pre>Det är alldeles uppenbart för de flesta att om man\r\nsom individ råkar ut för en sjukdom som\r\nförorsakats av exempelvis miljöproblem, så är det\r\nnågonting som orsakats av saker som ibland kanske\r\nligger ganska långt tillbaka i tiden. Men plötsligt\r\nkommer man över gränsen och får problem.</pre><pre>Det är precis samma sak när man för en dålig politik\r\nvad gäller den ekonomiska miljön. Då får man ett\r\nsådant våldsamt fall utför i ekonomin som vi fick\r\nfrån 1989 och framåt.</pre><pre>Alla måste instämma i konstaterandet att detta\r\nnaturligtvis påverkar hushållens\r\nbetalningsförmåga, ekonomiska standard och\r\nmöjligheter att betala för de bostäder som byggdes\r\nalltför dyrt. På den punkten är Lars Stjernkvist och\r\njag överens. Det fanns inte en möjlighet att fullfölja\r\nde åtaganden som gjordes av den tidigare\r\nregeringen. Det hade varit fullkomligt ohållbart.\r\nDetta är bra att ha som bakgrund till den diskussion\r\nsom vi för.</pre><pre>Man kan inte dra slutsatsen att alla de 400 000 som\r\nflyttar, flyttar till en sämre standard. Det som\r\nhänder nu, när vi ser ekonomin förbättras, är\r\nnaturligtvis att vi får en möjlighet till en\r\nkostnadspress på bostäder samtidigt som de\r\nverkliga kostnaderna visas. Människorna får\r\nfaktiskt en chans att på ett bättre sätt se\r\nkostnaderna och välja bostad för egen del. Detta är\r\nett stort problem, som alltså har med ekonomin i\r\ndess helhet att göra.</pre><pre>När det gäller frågeställningen som sådan\r\nkonstaterar jag att enkäten inte visar att det finns\r\nsådana problem att ens medlemmarna av\r\narbetsgruppen tycker att man skall vidta några\r\nstatliga tvångsåtgärder.</pre><pre>Mot den bakgrunden finns det inte heller, enligt\r\nmin uppfattning, någon anledning att vidta några\r\nsådana, inte minst därför att tvångsåtgärder i detta\r\nspeciella fall sannolikt skulle leda till sämre\r\nförutsättningar för att lösa problemen på både kort\r\noch litet längre sikt.</pre><pre>Anf. 131  LARS STJERNKVIST (s):</pre><pre>Fru talman! Det är alltid beklagligt när politiska\r\ndebatter egentligen inte handlar om de olika\r\nmeningarna utan om de olika\r\nverklighetsuppfattningarna. I det här fallet är det\r\nså -- återigen. Vi har tidigare haft anledning att\r\nkonstatera att vi har olika syn på hur verkligheten\r\nfaktiskt ser ut.</pre><pre>Jag tycker att det är beklagligt och anmärkningsvärt\r\nnär statsrådet säger att de åtgärder som regeringen\r\nhar vidtagit förbättrar för dem som har det svårt.\r\nJag hoppas att det är ren okunnighet, så att det inte\r\när någonting annat.</pre><pre>För första gången på mycket lång tid ökar faktiskt\r\ntrångboddheten i landet, många slår larm om att\r\ndet är besvärligt och boendekostnaderna i\r\nnyproduktionen galopperar i väg. Att i det läget\r\nsäga att de åtgärder som regeringen vidtar leder till\r\nförbättringar för dem som har det svårt är oerhört\r\ncyniskt. Det är beklagligt att inte statsrådet förmår\r\nse vad som faktiskt händer ute i verkligheten.</pre><pre>Kommunförbundets enkät visar att det fortfarande\r\ngår att ordna tak över huvudet. Det är inte så\r\nkonstigt, med 50 000 tomma lägenheter --\r\nförmodligen är det många fler. Det vore\r\nanmärkningsvärt om det inte gick att ordna en\r\nbostad även för dem som har det svårt. Men det är\r\ninte det min fråga handlar om, och det är inte det\r\nsom min oro gäller.</pre><pre>Min oro gäller att de som har det svårt i allt större\r\nutsträckning blir tvingade att bosätta sig i särskilda\r\nområden. Tyvärr tyder alla tecken på att en sådan\r\nutveckling är på gång. Min fråga gällde om inte\r\nstatsrådet i detta avseende är beredd att vidta\r\nåtgärder. Jag har fått ett klart och tydligt nej på den\r\nfrågan. Däremot har jag ännu inte fått svar på\r\nfrågan om statsrådet ändå inte är beredd att avstå\r\nifrån ytterligare åtgärder som skulle förvärra denna\r\nutveckling.</pre><pre>Nog är det väl så att detta förslag om att tillåta en i\r\npraktiken fri hyressättning på tomma lägenheter\r\ninte förändrar situationen för dem som har det bra\r\nställt. Tvärtom kan det i någon mening bli bättre\r\ngenom att de får större möjligheter att med\r\nplånbokens hjälp välja den lägenhet som de vill ha.\r\nMen inte kan väl statsrådet med gott samvete hävda\r\natt en sådan åtgärd förbättrar villkoren för dem som\r\nredan har en utsatt ställning på bostadsmarknaden?</pre><pre>Anf. 132  Statsrådet BO LUNDGREN (m):</pre><pre>Fru talman! Jag tror att det var Olof Palme som en\r\ngång sade att verkligheten var socialdemokratins\r\nvärsta fiende. Det var i alla fall någonting åt det\r\nhållet. När jag lyssnar på Lars Stjernkvist förstår\r\njag varför. Jag skulle också vilja leva i en värld där\r\nplanerna och idéerna motsvarade hur verkligheten\r\nsåg ut. Men så är det ju inte.</pre><pre>När Lars Stjernkvist talar om att\r\nbostadskostnaderna för nyproduktionen rusar i\r\nväg, så vet han att produktionskostnaderna och\r\nräntorna faktiskt har gått ned. Det är det som avgör\r\nbostadskostnaderna. I ett läge med ett underskott\r\npå 170 000 miljoner i de offentliga finanserna går\r\ndet naturligtvis inte att tro att man kan fortsätta\r\nmed den låt-gå-politik och med den\r\nverklighetsfrämmande politik som den förra\r\nregeringen förde. Det är fullkomligt omöjligt.</pre><pre>Den enda möjligheten att hjälpa de människor i\r\nSverige som har det svårt är att våga se verkligheten\r\nsom den är och våga vidta de åtgärder som gör att\r\nvi kan få en fungerande bostadsmarknad efter de\r\nmånga experiment som har lett till så stora och\r\ngrava problem.</pre><pre>Det är alldeles uppenbart att den reglering som vi\r\nhar haft på hyresmarknaden har lett till både svarta\r\nmarknader och inlåsningseffekter, som verkligen\r\nhar gjort att nybildade familjer många gånger har\r\nvarit hänvisade till bostäder långt från centrum.\r\nDet är en segregation som jag tror att varken Lars\r\nStjernkvist eller jag vill ha.</pre><pre>Visst har vi olika verklighetsuppfattning, men det\r\när det som tillsammans med vissa värderingar om\r\nkollektivistisk och individuell politik leder till att vi\r\nhar olika uppfattningar. Så är det. Jag vill se\r\nverkligheten som den är. Lars Stjernkvist vill se den\r\nsom någonting han hoppas att den skall vara.</pre><pre>Överläggningen var härmed avslutad.</pre><pre>20 §  Bordläggning</pre><pre>Anmäldes och bordlades</pre><pre>Motionerna</pre><pre>med anledning av prop. 1993/94:150 Förslag till\r\nslutlig reglering av statsbudgeten för budgetåret\r\n1994/95, m.m (kompletteringsproposition)</pre><pre>1993/94:Fi30 av Ingvar Carlsson m.fl. (s)</pre><pre>1993/94:Fi31 av Harriet Colliander m.fl. (nyd)</pre><pre>1993/94:Fi32 av Gudrun Schyman m.fl. (v)</pre><pre>1993/94:Fi33 av Ulla Orring (fp)</pre><pre>1993/94:Fi34 av Lennart Fremling (fp)</pre><pre>1993/94:Fi35 av Lars Sundin och Elver Jonsson (fp)</pre><pre>1993/94:Fi36 av Sinikka Bohlin och Britt Bohlin (s)</pre><pre>1993/94:Fi37 av Stig Bertilsson (m)</pre><pre>1993/94:Fi38 av Jarl Lander m.fl. (s)</pre><pre>1993/94:Fi39 av Mats Lindberg m.fl. (s)</pre><pre>1993/94:Fi40 av Mats Lindberg m.fl. (s)</pre><pre>1993/94:Fi41 av Ulla Orring (fp)</pre><pre>1993/94:Fi42 av Lena Hjelm-Wallén m.fl. (s)</pre><pre>1993/94:Fi43 av Inga-Britt Johansson m.fl. (s)</pre><pre>1993/94:Fi44 av Oskar Lindkvist m.fl. (s)</pre><pre>1993/94:Fi45 av Birgitta Johansson m.fl. (s)</pre><pre>1993/94:Fi46 av Lennart Fridén m.fl. (m, fp, c, kds)</pre><pre>1993/94:Fi47 av Doris Håvik m.fl. (s)</pre><pre>1993/94:Fi48 av Marianne Carlström m.fl. (s)</pre><pre>1993/94:Fi49 av Marianne Carlström m.fl. (s)</pre><pre>1993/94:Fi50 av Sven-Gösta Signell m.fl. (s)</pre><pre>1993/94:Fi51 av Erling Bager m.fl. (fp, m, c, kds)</pre><pre>1993/94:Fi52 av Birgitta Dahl m.fl. (s)</pre><pre>1993/94:Fi53 av Lars Hedfors m.fl. (s)</pre><pre>1993/94:Fi54 av Ingvar Carlsson m.fl. (s)</pre><pre>1993/94:Fi55 av Birgitta Dahl m.fl. (s)</pre><pre>1993/94:Fi56 av Hans Stenberg m.fl. (s)</pre><pre>1993/94:Fi57 av Lisbet Calner och Sverre Palm (s)</pre><pre>1993/94:Fi58 av Isa Halvarsson m.fl. (fp, m)</pre><pre>1993/94:Fi59 av Åke Gustavsson m.fl. (s)</pre><pre>1993/94:Fi60 av Kjell Ericsson (c)</pre><pre>1993/94:Fi61 av Margareta Winberg m.fl. (s)</pre><pre>1993/94:Ju40 av Lars-Erik Lövdén m.fl. (s)</pre><pre>1993/94:Ju41 av Inga Berggren och Per Stenmarck\r\n(m)</pre><pre>1993/94:Jo73 av Karin Starrin och Kjell Ericsson (c)</pre><pre>med anledning av prop. 1993/94:209 Den fortsatta\r\nreformeringen av arbetslöshetsförsäkringen</pre><pre>1993/94:A74 av Hans Karlsson (s)</pre><pre>1993/94:A75 av Bo Finnkvist m.fl. (s)</pre><pre>1993/94:A76 av Sten Svensson (m)</pre><pre>1993/94:A77 av Gudrun Schyman m.fl. (v)</pre><pre>1993/94:A78 av Kjell-Arne Welin (fp)</pre><pre>1993/94:A79 av Harriet Colliander och Laila Strid-\r\nJansson (nyd)</pre><pre>1993/94:A80 av Ingvar Carlsson m.fl. (s)</pre><pre>1993/94:A81 av Charlotte Branting m.fl. (fp)</pre><pre>1993/94:A82 av Nils Nordh m.fl. (s)</pre><pre>med anledning av prop. 1993/94:216 Ombildning av\r\nLandshypotek</pre><pre>1993/94:N41 av Leif Marklund (s)</pre><pre>med anledning av prop. 1993/94:245\r\nFolkomröstning om EU-medlemskap</pre><pre>1993/94:K75 av Birgitta Hambraeus (c)</pre><pre>1993/94:K76 av Gudrun Schyman m.fl. (v)</pre><pre>1993/94:K77 av Hans Gustafsson och Hans Göran\r\nFranck (s)</pre><pre>med anledning av förs. 1993/94:RFK3\r\nFörvaltningskontorets förslag om Nordiska rådets\r\nsvenska delegation</pre><pre>1993/94:K68 av Anita Jönsson och Birthe Sörestedt\r\n(s)</pre><pre>med anledning av förs. 1993/94:RFK4 Riksdagens\r\nförvaltningskontors förslag till ersättningslag för\r\nriksdagens ledamöter</pre><pre>1993/94:K69 av Knut Billing (m)</pre><pre>1993/94:K70 av Ola Karlsson (m)</pre><pre>1993/94:K71 av Maud Ekendahl och Jan Backman\r\n(m)</pre><pre>1993/94:K72 av Martin Nilsson och Ulrica Messing\r\n(s)</pre><pre>1993/94:K73 av Karin Pilsäter m.fl. (fp, m)</pre><pre>1993/94:K74 av Claus Zaar (nyd)</pre><pre>Konstitutionsutskottets betänkande</pre><pre>1993/94:KU44 Valperiodens längd och vissa andra\r\ngrundlagsfrågor (förnyad behandling)</pre><pre>Skatteutskottets betänkanden</pre><pre>1993/94:SkU32 Ändrad deklarationstidpunkt m.m.</pre><pre>1993/94:SkU41 Ändring av konventionen om\r\nförenkling av formaliteterna vid handel med varor</pre><pre>Justitieutskottets betänkanden</pre><pre>1993/94:JuU22 Tilläggsbudget</pre><pre>1993/94:JuU24 Instansordningen m.m i de\r\nallmänna förvaltningsdomstolarna</pre><pre>1993/94:JuU25 En brottsofferfond, m.m.</pre><pre>1993/94:JuU27 Ansvarsfrihetsgrunder m.m.</pre><pre>1993/94:JuU28 Elektronisk övervakning</pre><pre>Försvarsutskottets betänkande</pre><pre>1993/94:FöU11 Tilläggsbudget inom\r\nFörsvarsdepartementets område</pre><pre>Socialutskottets betänkanden</pre><pre>1993/94:SoU21 Amalgam m.m.</pre><pre>1993/94:SoU25 Vårdnadsbidrag</pre><pre>1993/94:SoU29 Barnomsorg m.m.</pre><pre>1993/94:SoU31 Vissa socialtjänstfrågor</pre><pre>Kulturutskottets betänkande</pre><pre>1993/94:KrU34 Ytterligare anslag på tilläggsbudget\r\ntill statsbudgeten för budgetåret 1993/94, m.m.</pre><pre>Trafikutskottets betänkande</pre><pre>1993/94:TU31 Avveckling av Handelsflottans\r\npensionsanstalt</pre><pre>Jordbruksutskottets betänkande</pre><pre>1993/94:JoU26 Vissa jordbrukspolitiska frågor</pre><pre>Näringsutskottets betänkanden</pre><pre>1993/94:NU18 Bank- och försäkringsfrågor</pre><pre>1993/94:NU21 Provning och kontroll</pre><pre>1993/94:NU24 Handräckning inom ramen för EES-\r\navtalets konkurrensregler</pre><pre>Arbetsmarknadsutskottets betänkanden</pre><pre>1993/94:AU24 Lag om arbetsförmedlingsregister</pre><pre>1993/94:AU25 Riksdagens revisorers förslag\r\nangående arbetsmarknadspolitiken</pre><pre>Bostadsutskottets betänkanden</pre><pre>1993/94:BoU23 Tilläggsbudget till statsbudgeten\r\nför budgetåret 1993/94 i vad avser byggforskning</pre><pre>1993/94:BoU24 Tilläggsbudget till statsbudgeten\r\nför budgetåret 1993/94 i vad avser\r\nfastighetsdataverksamheten</pre><pre>1993/94:BoU25 Placering av medel som deponerats\r\nhos myndighet</pre><pre>21 §  Anmälan om frågor</pre><pre>Anmäldes att följande frågor framställts</pre><pre>den 5 maj</pre><pre>1993/94:503 av Kenneth Attefors (nyd) till\r\nkommunikationsministern om SJ:s prissättning på\r\noljetransporter:</pre><pre>SJ transporterar olja från Vänerhamnar till\r\nGöteborg. Med tidigare erfarenheter hävdas det\r\nfrån redarhåll att SJ dumpar priserna. När sedan\r\nsjöfarten är utslagen höjer SJ sina priser kraftigt.\r\nOm det skulle vara så här är det allvarligt att man\r\nmed skattemedel (via Banverket) konkurrerar ut\r\nett befintligt transportsystem.</pre><pre>Om förhållandena är vad vissa påstår, vad ämnar\r\nministern vidtaga för åtgärder mot denna osunda\r\npriskonkurrens?</pre><pre>1993/94:504 av Kristina Svensson (s) till statsrådet\r\nAlf Svensson om det svenska biståndet vid en\r\neventuell EU-anslutning:</pre><pre>Vid ett eventuellt EU-medlemskap kommer en del\r\nav det svenska budgetbidraget att kanaliseras till\r\nEU:s u-landsbistånd. Enligt Finansdepartementet\r\nberäknas Sveriges bidrag till EU:s bistånd för 1995\r\nuppnå till ca 1 miljard kronor. När Sverige kommit\r\nur infasningsperioden torde vårt bidrag till EU:s\r\nbiståndsbudget bli betydligt högre.</pre><pre>I riksdagens biståndsdebatt den 22 april 1994\r\nberörde biståndsministern vilka konsekvenser ett\r\neventuellt medlemskap kan få för det svenska\r\nbiståndet. Statsrådet lämnade dock inga besked om\r\nvilka de ekonomiska konsekvenserna blir för vår\r\nnationella biståndsbudget.</pre><pre>Med anledning härav vill jag därför fråga\r\nbiståndsministern om vilka delar av det svenska\r\nbiståndet som kommer att påverkas av en eventuell\r\nEU-anslutning.</pre><pre>1993/94:505 av Kristina Svensson (s) till statsrådet\r\nAlf Svensson om biståndet till Sydafrika:</pre><pre>Efter de första demokratiska valen i Sydafrika ställs\r\nnu mycket stora förväntningar på den nya\r\nregeringen och det internationella samfundet.\r\nDemokratin kommer att vara skör och hotas av\r\nsåväl vita extremister som orealistiska\r\nförhoppningar från de svarta. För att nå en hållbar\r\nutveckling i Sydafrika måste de djupa\r\ninkomstklyftorna mellan de etniska grupperna\r\nreduceras. Den dualism som präglar den\r\nsydafrikanska ekonomin måste ersättas med en\r\nintegrerad ekonomi som ger alla medborgare\r\nmöjligheter till arbeten, goda bostäder, hälsovård\r\noch utbildning.</pre><pre>Riksdagen har nyligen beslutat att Sverige kommer\r\natt lämna långsiktigt utvecklingsbistånd till det nya\r\nSydafrika.</pre><pre>Jag vill därför fråga biståndsministern vilka\r\nområden som kommer att prioriteras i det svenska\r\nbiståndet till Sydafrika.</pre><pre>1993/94:506 av Kenneth Lantz (kds) till\r\nsocialministern om omkostnader vid utövande av\r\numgängesrätt:</pre><pre>Det talas om vårdnadsbidrag och pappamånad, vi\r\nskall bli allt mer medvetna om jämställdhet mellan\r\nmamma och pappa. Det är bra, om det går åt rätt\r\nhåll, men det finns risk att inriktningen blir fel. Det\r\när inte rättvist om ekonomin blir det enda\r\nstyrmedlet, inte heller om ekonomin slår åt fel håll.</pre><pre>Barnens rätt till båda föräldrarna är ett krav som vi\r\naldrig får tumma på. Ekomomin får heller inte vara\r\nett hinder att träffa någon av föräldrarna.\r\nFörskottsbidraget är till stor hjälp när familjen\r\nsplittras.</pre><pre>Det finns dock tillfällen när ekonomin blir orättvis\r\ntrots eller kanske rent av på grund av\r\nförskottsbidraget. Det gäller oftast när mamman\r\nfår vårdnaden. Som pappa har man både rätt och\r\nönskemål om att träffa sina barn. Men oftast\r\ndrabbar det ekonomiskt negativt. Mamman\r\nerhåller bidrag för parets gemensamma barn, men\r\nnär barnen bor hos pappan över en helg eller två\r\nper månad, skall pappan själv betala barnens\r\nomkostnader en andra gång.</pre><pre>Vilka åtgärder kommer ministern att vidtaga för att\r\nundersöka det aktuella förhållandet så de\r\nekonomiska reglerna blir lika för båda föräldrarna?</pre><pre>1993/94:507 av Nils Nordh (s) till statsrådet Bo\r\nKönberg om framtagning av mindre skadliga\r\ntobaksprodukter:</pre><pre>I en motion med anledning av proposition\r\n1993/94:98 om vissa ändringar i tobakslagen\r\nföreslogs att riksdagen skulle uppmana regeringen\r\natt överlägga med tobaksindustrin och där påtala\r\ndess ansvar för att minska hälsoriskerna för den\r\nsom använder tobaksprodukter.</pre><pre>Ett enhälligt socialutskott (1993/94:SoU17)\r\nförklarade sig dela motionärernas synpunkter om\r\nvikten av en produktutveckling av tobaksvaror i\r\nhälsofrämjande riktning, men ansåg att ett\r\ntillkännagivande var obehövligt. Utskottet utgick\r\nifrån att regeringen och de hälsovårdande\r\nmyndigheterna för tobaksindustrin påtalar det\r\nansvar industrin har för produktutvecklingen.</pre><pre>Jag vill därför fråga statsrådet Bo Könberg:</pre><pre>Har regeringen haft överläggningar med\r\ntobaksindustrin för att påtala dess ansvar för att\r\nutveckla mindre skadliga produkter?</pre><pre>1993/94:508 av Kenneth Lantz (kds) till statsrådet\r\nAlf Svensson om u-landsinriktad högre utbildning\r\nm.m.:</pre><pre>Det är glädjande att årets budget innehåller ett ökat\r\nanslag till bistånd. Stora och betydelsefulla insatser\r\ngörs i flera länder, såväl konkreta byggprojekt som\r\nutbildning på plats. Jordens befolkning ökar år\r\nefter år, vilket gör att livsmedelsproduktionen\r\nockså bör öka. Det krävs för att bereda\r\nbefolkningen bättre hälsa, vilket i sin tur ger färre\r\nsjukdomar och bättre levnadsstandard.</pre><pre>Sveriges kunskaper inom livsmedelsbranschen är\r\nbetydande, inte minst inom Skånes gränser. Därför\r\när det naturligt att Lunds universitet satsar på att\r\nutveckla kompetensen inom livsmedelsforskning\r\nför utvecklingsprojekt.</pre><pre>Det skulle vara effektivt och bra såväl för Sverige\r\nsom för utvecklingsländerna om vi kunde satsa\r\nmedel på att bygga upp en internationell institution\r\nför u-landsinriktad högre utbildning och forskning.</pre><pre>Vilka åtgärder ämnar ministern vidtaga för att\r\nökade satsningar görs på högre utbildning och\r\nforskning med u-landsinriktad\r\nlivsmedelsvetenskap?</pre><pre>1993/94:509 av Margareta Viklund (kds) till\r\nkulturministern om de s.k. anknytningsfallen:</pre><pre>I dag finns många gifta och sambor som förvägras\r\natt leva tillsammans på grund av byråkratiska\r\nhinder. Det gäller exempelvis de s.k.\r\nanknytningsfallen. Praxis tycks ha hårdnat när det\r\ngäller handläggningen av dessa fall. Numera verkar\r\nInvandrarverket exempelvis använda begreppet\r\n''synnerliga skäl'' i stället för det tidigare använda\r\nbegreppet ''särskilda skäl'' för undantag från kravet\r\natt ansökan om uppehållstillstånd skall göras\r\nutanför landets gränser.</pre><pre>Då det av allt att döma är tydligt att den sökande\r\nkommer att få uppehållstillstånd på grund av\r\nanknytning, bör en ansökan om uppehållstillstånd\r\nkunna göras i Sverige, om den sökande uppehåller\r\nsig där.</pre><pre>Min fråga till invandrarministern:</pre><pre>Kommer regeringen innan riksmötet är slut att\r\nförelägga riksdagen en proposition om\r\nanknytningsfallen?</pre><pre>1993/94:510 av Margareta Viklund (kds) till\r\nstatsrådet Alf Svensson om kvinnors situation i\r\nIndien:</pre><pre>Den kvinnliga delen av Indiens befolkning har\r\nsedan år 1901 ständigt minskat i förhållande till den\r\nmanliga.</pre><pre>Indien uppfattas som världens största demokratiskt\r\nstyrda stat. Genom lagstiftning har de företeelser\r\nsom uppfattas vara orsak till att flickor är oönskade\r\nförbjudits. Seden att brudens familj ger\r\nbrudgummens familj ekonomisk ersättning i form\r\nav hemgift när det ingås avtal om äktenskap har\r\nförbjudits. Även mot kastsystemet har det\r\nlagstiftats.</pre><pre>I och med framgångarna med fosterdiagnostik, som\r\nanvänds i stor skala i Indien av alla samhällsklasser,\r\när flickebarnens situation än mer hotad än tidigare.\r\nNu hotas de till livet redan innan de är födda.</pre><pre>Min fråga till biståndsministern:</pre><pre>På vilket sätt för Sverige upp frågan om\r\nflickors/kvinnors situation i Indien i utrikespolitiska\r\noch biståndspolitiska sammanhang?</pre><pre>1993/94:511 av John Bouvin (nyd) till statsrådet Bo\r\nLundgren om åtgärder mot spekulativa\r\nplaceringar:</pre><pre>Enligt uppgifter i norsk press fick en ung\r\nfinansspekulant på Norska Carnegie försöka att\r\ntäcka sina förluster genom att ytterligare satsa 5\r\nmiljarder på spekulativa placeringar. Hittills har\r\ndessa placeringar (under endast två dagar) orsakat\r\nförluster på 250-300 miljoner.</pre><pre>Vilka åtgärder tänker finansministern vidtaga i\r\ndetta fall?</pre><pre>den 6 maj</pre><pre>1993/94:512 av Tage Påhlsson (c) till statsrådet Bo\r\nLundgren om skatteåterbetalning för ofärgad\r\ndieselolja:</pre><pre>Problemet med den gröna dieseloljan har ju varit\r\nnågot av en följetong under vintern, såväl i\r\nmassmedier som i riksdagens frågedebatter.</pre><pre>Regeringen -- framför allt skatteministern -- har\r\nockså agerat föredömligt snabbt vid några tillfällen\r\nmed beslut och propositioner till riksdagen, ägnade\r\natt gottgöra drabbade företag och privatpersoner\r\nför de skattekostnadsmässiga nackdelar som\r\nuppkommer vid byte till ofärgad, skattebelagd olja.</pre><pre>Nu börjar det emellertid bli oro i leden igen. Varför\r\nhänder ingenting med skattekompensationen?\r\nfrågar man. Hur går det med undersökningen om\r\nden gröna oljans eventuella miljö- och\r\nhälsovådlighet?</pre><pre>Skattemyndigheterna har ännu inte kunnat\r\ntillhandahålla blanketter för ansökan om\r\nskattekompensation, och vissa uppgifter tyder på\r\natt någon återbetalning av skatt inte kan komma till\r\nstånd förrän närmare hösten 1994.</pre><pre>Jag vill med anledning härav fråga skatteministern:</pre><pre>Vilka åtgärder avser regeringen vidta för att snabba\r\nupp proceduren beträffande skatteåterbetalning\r\nför dem som köpt ofärgad olja i stället för den\r\ngröna?</pre><pre>1993/94:513 av Tage Påhlsson (c) till\r\njustitieministern om begränsning av antalet\r\nprivatägda skjutvapen:</pre><pre>Sverige tillhör de skjutvapentätaste länderna i\r\nvärlden, räknat per capita. Enligt uppgift finns det\r\nnärmare två miljoner licensierade skjutvapen i vårt\r\nland, varav hälften kulgevär.</pre><pre>Det stjäls i dag dubbelt så många vapen som i\r\nbörjan av 80-talet, ca 20 000 per år, varav 12 000\r\nprivatägda. Allt enligt relativt färsk statistik,\r\npresenterad i massmedierna.</pre><pre>Hur många av dessa stulna vapen som kommer till\r\nanvändning vid brott av olika slag vet väl ingen,\r\nmen det torde vara åtskilliga. Den svarta\r\nmarknaden för stulna vapen är också väl utvecklad,\r\nspeciellt i storstäderna.</pre><pre>Många vapen i privat ägo används mycket\r\nsparsamt, men licenserna gäller obegränsad tid,\r\noch därmed hänger även bössan kvar på väggen.\r\nDet finns berättigad anledning att tänka över\r\nmöjligheten att tidsbegränsa licensgivningen,\r\nförslagsvis till fem år.</pre><pre>Har regeringen för avsikt att ta initiativ till en\r\növersyn av vapenlicenslagstiftningen med syfte att\r\nbegränsa antalet privatägda skjutvapen i landet?</pre><pre>1993/94:514 av Eva Zetterberg (v) till\r\nkommunikationsministern om statliga\r\nmyndigheters information om Dennispaketet:</pre><pre>''Av Österleden kommer man bara att se en\r\ntrafikplats vid Frihamnen.''</pre><pre>Detta är ett av flera uppenbart felaktiga påståenden\r\ni det material om Dennispaketet som Vägverket,\r\nBanverket m.fl. skickat ut till hushållen i\r\nStockholmsregionen. I just det här fallet kan man\r\nkonstatera att Österleden bl.a. innebär flera broar\r\növer vatten i Stockholm och Nacka. Det är inga\r\nosynliga konstruktioner ....</pre><pre>Statliga verk som ligger under det\r\nkristdemokratiska Kommunikationsdepartementet\r\nhar producerat detta material. Är detta exempel på\r\nvad som händer när kristdemokratisk etik (ej\r\nkristen) råder? Eller kommer regeringen att tillse\r\natt allmänheten får del av rättelser av dessa oriktiga\r\nuppgifter och i stället får korrekt information om\r\nDennispaketet?</pre><pre>Många människor i berörda bostadsområden är\r\ndjupt upprörda över dessa statliga myndigheters\r\nvilseledande propagandaverksamhet, som de själva\r\ntvingas betala via skattemedel.</pre><pre>Vad avser regeringen vidta för åtgärder för att\r\nkorrigera den bild de statliga myndigheterna ger av\r\nDennispaketet?</pre><pre>den 10 maj</pre><pre>1993/94:515 av Lennart Rohdin (fp) till\r\nutrikesministern om vapenembargot mot Bosnien:</pre><pre>Under sitt besök i Washington i början av maj\r\nvarnade statsminister Carl Bildt den amerikanske\r\npresidenten för att upphäva vapenembargot mot\r\nBosnien-Hercegovina. FN:s vapenembargo\r\nförhindrar Bosnien att skaffa vapen till sitt\r\nsjälvförsvar i enlighet med FN-stadgans artikel 51.\r\nDäremot har angriparna på serbisk och tidigare\r\nockså kroatisk sida haft full tillgång till de vapen\r\nsom erfordrats för att genomföra den etniska\r\nrensningen. Efter belägringen av Gorazde har\r\nkritik riktats från FN-håll mot bosnierna för att inte\r\nha försvarat sig tillräckligt kraftfullt.</pre><pre>Verkar Sverige nu för att FN skall försvara den stat\r\nsom vunnit folkrättsligt erkännande och invalts i\r\nFN?</pre><pre>1993/94:516 av Lennart Rohdin (fp) till\r\nkulturministern om betydelsen av partitillhörighet\r\nvid bedömningen i asylärenden:</pre><pre>I beslut från Invandrarverket och/eller\r\nUtlänningsnämnden anförs ofta att det faktum att\r\ndet politiska parti som en asylsökande verkat för är\r\nlegalt och rent av ibland företrätt i landets\r\nparlament generellt skulle vara ett skäl att ej\r\nbetrakta den asylsökandes skyddsbehov som\r\ntillräckliga. Det gäller för länder som Bangladesh,\r\nPakistan, Uganda, Turkiet och Peru.</pre><pre>Vilka åtgärder ämnar kulturministern vidta med\r\nanledning av asylpraxis rörande personer som\r\nverkat för legala oppositionspartier i länder som\r\nBangladesh, Pakistan, Uganda, Turkiet och Peru?</pre><pre>1993/94:517 av Lennart Rohdin (fp) till\r\nkulturministern om tortyrskada som asylgrund:</pre><pre>I beslut från Invandrarverket och/eller\r\nUtlänningsnämnden förekommer att\r\nmyndigheterna, mot bakgrund av att de bedömer\r\natt skador som uppges vara tortyrskador inte kan\r\nuteslutas ha förorsakats på annat sätt, avvisar de\r\nuppgivna skadorna som skäl för ett skyddsbehov.\r\nDetta utan att myndigheterna på ett\r\ntillfredsställande sätt försökt visa att skadan ej\r\nskulle vara en tortyrskada.</pre><pre>Vilka åtgärder avser kulturministern vidta med\r\nanledning av Invandrarverkets asylpraxis i dessa\r\nfall?</pre><pre>1993/94:518 av Lennart Rohdin (fp) till\r\nkulturministern om betydelsen av trovärdigheten\r\nhos asylsökande:</pre><pre>Ofta inleds beslut fattade av Invandrarverket\r\noch/eller Utlänningsnämnden i asylärenden med en\r\nhänvisning till ett konstaterande av den\r\nasylsökandes allmänt bristande trovärdighet.\r\nDärefter avvisas de skäl som den sökande åberopat\r\nför sitt behov av skydd med hänvisning till den\r\nfastställda bristfälliga trovärdigheten. Skälen\r\nbehöver således inte underkastas någon mera\r\nomfattande prövning, då man redan inledningsvis\r\nkonstaterat att den asylsökande saknar\r\ntrovärdighet.</pre><pre>Vilka åtgärder avser kulturministern att vidta med\r\nanledning av att ett allmänt konstaterande av den\r\nasylsökandes bristande trovärdighet generellt kan\r\nanvändas för att avvisa de skäl för skyddsbehov som\r\nanförts?</pre><pre>1993/94:519 av Eva Johansson (s) till\r\nutbildningsministern om beredningen av fråga om\r\nhögre utbildning i Stockholmsregionen:</pre><pre>I ett interpellationssvar den 13 december 1993\r\nlovade utbildningsministern att beredningen av\r\nfrågan om den högre utbildningen i\r\nStockholmsregionen skulle ske ''under den största,\r\noch mycket angelägna, öppenhet''.</pre><pre>Frågan har sedan dess avancerat till en proposition\r\ndär regeringen bl.a. föreslår en beslutsordning som\r\nskiljer sig från det vanliga. Det fortsatta arbetet\r\nföreslås ske i en kommitté. Mot bakgrund av frågans\r\nvikt är det naturligt att inga beslut fattas innan den\r\nhunnit genomlysas grundligt och olika intressen\r\nkunnat lämna sina synpunkter. Först därefter har\r\nriksdagen ett underlag för att formulera ett uppdrag\r\ntill regeringen.</pre><pre>Jag vill fråga utbildningsministern på vilket sätt han\r\navser uppfylla löftet om att beredningsprocessen\r\nskall ske ''under den största, och mycket angelägna,\r\nöppenhet''.</pre><pre>1993/94:520 av Margitta Edgren (fp) till statsrådet\r\nBeatrice Ask om gymnasieutbildningen för\r\ninvandrarungdomar:</pre><pre>De invandrarungdomar som i dag kommer till\r\nSverige har skiftande bakgrund och utbildning. De\r\nsom är i åldern 16--20 år börjar gymnasiet när de\r\nkommer hit. I många kommuner skrivs de in på det\r\ns.k. individuella programmet för att bli behöriga till\r\növriga gymnasieprogram. Elever kan studera inom\r\ndet förberedande gymnasieprogrammet i mer än\r\ntre år i vissa fall. Så är det t.ex. på Baldersskolan i\r\nUppsala där utbildningen tar fyra år. Dessa elever\r\nönskar ofta börja på ett av de sexton programmen\r\ninom ungdomsgymnasiet när de fått behörighet.</pre><pre>Mot denna bakgrund vill jag fråga skolministern:</pre><pre>Har dessa elever, när de avslutat det förberedande\r\nprogrammet och i vissa fall uppnått en ålder över 20\r\når, rätt till plats på något av programmen i\r\nungdomsgymnasiet?</pre><pre>1993/94:521 av Anita Johansson (s) till statsrådet\r\nBo Lundgren om beskattningen av syntetiska\r\noptioner:</pre><pre>Våren 1994 har en ny företeelse dykt upp i det\r\nsvenska näringslivet, s.k. syntetiska optioner. De\r\nsyntetiska optionerna skall, enligt en av våra\r\nfrämsta företagsledare, fungera som morot för de\r\nhögre cheferna. De skall stimulera till långsiktigt\r\ntänkande, leda till sunt samarbete och motverka\r\nrevirtänkande.</pre><pre>Befintliga stimulanssystem såsom bonus och\r\naktieinnehav i det egna företaget faller vid en\r\njämförelse med de syntetiska optionerna på grund\r\nav högre skatter, sociala avgifter och ökat\r\nrisktagande.</pre><pre>De syntetiska optionerna är personliga papper,\r\nutbjudna av företagsledningen till vissa högre\r\nchefer. Priset på optionen bestäms av ledningen.\r\nSynteten löses in efter ett antal år mot kontant\r\nbetalning från företaget. Priserna på de syntetiska\r\noptionerna lär enligt uppgift sättas mycket lågt i\r\nförhållande till optionens lösenkurs. Syntetens\r\nvärde är vidare kopplat till aktiekursen, varför\r\noptionsägaren på inlösendagen gör en betydande\r\nvinst om börskursen ligger högre än optionens\r\nlösenkurs.</pre><pre>Med anledning av detta vill jag ställa följande fråga:</pre><pre>Vad avser skatteministern att vidta för åtgärder för\r\natt säkerställa en riktig beskattning av denna\r\nförmån?</pre><pre>22 §  Kammaren åtskildes kl. 18.06.</pre><pre>Förhandlingarna leddes</pre><pre>av tredje vice talmannen från sammanträdets\r\nbörjan t.o.m. 8 § anf. 42 (delvis),</pre><pre>av talmannen därefter t.o.m. 11 § anf. 69 (delvis),</pre><pre>av tredje vice talmannen därefter t.o.m. 16 § anf.\r\n99 (delvis) och</pre><pre>av talmannen därefter till sammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}