{"dokumentstatus":{"dokument":{"hangar_id":"2349290","dok_id":"GH0924","rm":"1993/94","beteckning":"24","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"24","slutnummer":"0","datum":"1993-11-16 00:00:00","systemdatum":"2005-10-27 13:36:53","publicerad":"1993-11-16 00:00:00","titel":"Riksdagens snabbprotokoll 1993/94:24 Tisdagen den 16 november","subtitel":null,"status":null,"htmlformat":null,"relaterat_id":null,"source":"webbnav","sourceid":"{DEE729C4-F639-41CA-9CF8-1CD22C0E84AF}","dokument_url_text":"http://data.riksdagen.se/dokument/GH0924/text","dokument_url_html":"http://data.riksdagen.se/dokument/GH0924","dokumentstatus_url_xml":"http://data.riksdagen.se/dokumentstatus/GH0924","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1993/94:24</div>\r\n<div class=\"sidhuvud_datum\">Tisdagen den 16 november</div>\r\n<div class=\"sidhuvud_klockslag\">Kl. 14.00</div>\r\n<hr class=\"sidhuvud_linje\">\r\n<pre>1 §  Justering av protokoll</pre><pre>Justerades protokollen för den 8, 9 och 10\r\nnovember.</pre><pre>2 §  Ledighet</pre><pre>Tredje vice talmannen meddelade att Bengt\r\nDalström (nyd) ansökt om ledighet för FN-uppdrag\r\nunder tiden den 18 november -- den 17 december.</pre><pre>Kammaren biföll denna ansökan.</pre><pre>Tredje vice talmannen anmälde att Vivianne\r\nFranzén (nyd) skulle tjänstgöra som ersättare för\r\nBengt Dalström.</pre><pre>3 §  Svar på fråga 1993/94:14 om utvecklingen i\r\nRyssland</pre><pre>Anf. 1  Utrikesminister MARGARETHA AF\r\nUGGLAS (m):</pre><pre>Herr talman! Hans Göran Franck har frågat mig\r\nvilka risker det finns att Ryssland varaktigt\r\nutvecklas i odemokratisk riktning med allvarliga\r\nkränkningar av mänskliga rättigheter och hur\r\nregeringen vill främja demokratiseringsprocessen.</pre><pre>Höstens politiska kris i Ryssland bottnade i\r\nmotsättningarna mellan en grundlag och ett\r\nparlament, tillkomna under det sovjetiska\r\nenpartisystemet, och en president som nyligen fått\r\nsitt mandat bekräftat i en folkomröstning.\r\nReformpolitiken och försöken att komma ut ur\r\nkrisen genom parlamentsval blockerades.\r\nPresident Jeltsins åtgärd att upplösa det gamla\r\nparlamentet och utlysa nyval var ett försök att bryta\r\ndödläget och rimmade enligt vår uppfattning väl\r\nmed den demokratiska grundprincipen att\r\nfolkviljan bäst kommer till uttryck i fria val.</pre><pre>Krisen kulminerade den 3 och 4 oktober i ett\r\nuppror som slogs ned av militär. Det är tragiskt att\r\nvåld kom till användning och att så många\r\nmänniskoliv gick till spillo, men ansvaret för\r\nblodsutgjutelsen måste i första hand läggas på dem\r\nsom med våld försökte vrida klockan tillbaka och\r\nhejda demokratiseringsprocessen. I själva verket\r\nkan det vara befogat att tala om ett försök till\r\nstatskupp.</pre><pre>Det är vår förhoppning att valförberedelserna skall\r\nfortsätta i en lugn atmosfär där olika politiska\r\nmeningsriktningar kommer till tals. Sverige utgår\r\nfrån att demokratins spelregler och respekten för\r\nmänskliga rättigheter skall iakttas fullt ut.</pre><pre>Undantagstillståndet har glädjande nog upphävts\r\noch ett partiväsen börjar växa fram. För\r\ndemokratin är det viktigt att partier och\r\nmassmedier fritt får framföra sina åsikter. Samtidigt\r\nsaknar Ryssland under sin övergång från diktatur\r\ntill demokrati ännu ett fast regelverk för\r\nmassmedier och partier. Därför får en del av\r\nregeringens åtgärder ad hoc-karaktär. Så har\r\nexempelvis organisationer och massmedier som\r\npropagerade för våld och antisemitism förbjudits.</pre><pre>Det är dock positivt att företrädare för de stora\r\noppositionspartier som avstängdes efter valet nu\r\nändå får möjligheter att kandidera i valet och att\r\ntidningen Pravda återigen kan komma ut. Det har\r\nockså givits löften om att alla partier som deltar i\r\nvalet skall få tilldelning av TV-tid.</pre><pre>De problem i form av sjunkande levnadsstandard,\r\nväxande brottslighet och bristfällig rättsordning\r\nsom Ryssland nu upplever kan enligt vår mening\r\nbara övervinnas av en regering med ett klart folkligt\r\nmandat. Vi hoppas därför att valet skall resultera i\r\nen demokratiskt förankrad regering som förmår\r\nfullfölja övergången från ett ineffektivt och\r\nresursslösande system till en marknadsekonomi\r\nsom bättre tillgodoser befolkningens behov. Ett\r\nparlament som speglar folkmajoritetens\r\nvärderingar är också bäst skickat att stifta de lagar\r\nsom krävs för att Ryssland skall bli en rättsstat där\r\nden enskilda medborgarens fri- och rättigheter\r\nskyddas.</pre><pre>Ryssland har inbjudit Sverige och andra länder att\r\ntillhandahålla valövervakare vid decembervalet. Vi\r\när också, som tidigare, beredda att på andra sätt\r\nbidra med våra erfarenheter av hur en demokratisk\r\nrättsstat fungerar och vid behov framföra våra\r\nsynpunkter, även kritiska sådana, på hur\r\ndemokratin och de mänskliga rättigheterna\r\ntillvaratas i Ryssland.</pre><pre>Ytterligare en viktig väg för att främja Rysslands\r\nutveckling till ett demokratiskt samhälle och en\r\nrättsstat är den samarbetsprocess som inletts\r\nmellan Ryssland och Europarådet. På sikt syftar\r\ndetta samarbete till att Ryssland skall kunna tas upp\r\nsom fullvärdig medlem i Europarådet.</pre><pre>Naturligtvis finns det risker förenade med de\r\nväldiga omvandlingar som pågår i Ryssland. Hur\r\nstora de riskerna är kan vi för dagen inte bedöma.\r\nRysslands öde avgörs främst av ryssarna själva. Vad\r\nSverige kan göra är att tillsammans med andra\r\nländer ge ett kraftfullt stöd åt\r\ndemokratiseringsprocessen och utvecklingen mot\r\nen rättsstat. Det är också vad vi försöker göra efter\r\nbästa förmåga och i många olika former. Vi\r\nkommer att fortsätta både det biståndet och\r\nuppmaningarna till Rysslands regering att följa de\r\ndemokratiska spelreglerna.</pre><pre>Anf. 2  HANS GÖRAN FRANCK (s):</pre><pre>Herr talman! Jag tackar utrikesministern för svaret.</pre><pre>Utvecklingen i Ryssland är i vissa avseenden tragisk\r\noch djupt oroande. Rysslands parlament, som\r\nSveriges riksdag har haft flitigt utbyte med, är\r\nupplöst. Inget fungerande parlament har funnits\r\nsedan Boris Jeltsin genom dekret övertog all makt.\r\nMaktövertagandet skedde med tillgripande av\r\nundantagstillstånd och utegångsförbud. Boris\r\nJeltsin har på ett uppseendeväckande och\r\nklandervärt sätt återtagit en uttrycklig utfästelse att\r\ni mitten av 1994 utlysa presidentval.</pre><pre>En rad tidningar har förbjudits,\r\ndemonstrationsfriheten har inskränkts,\r\nrättsväsendet fungerar inte och allvarliga övergrepp\r\nförekommer i stor omfattning mot domare,\r\nåklagare, poliser och advokater. Den organiserade\r\nbrottsligheten växer lavinartat och sprider sig till\r\ngrannländer, även till Sverige. Vissa källor uppger\r\natt även regeringsadministrationen är infiltrerad av\r\nmaffians tentakler. Organisationer för mänskliga\r\nrättigheter har framfört åtskillig kritik mot\r\nmaktutövningen. Amnesty International\r\nrapporterar om brutal behandling och misshandel\r\nav gripna i häkte i samband med händelserna i\r\noktober i år.</pre><pre>Det var något förvånande att statsminister Carl\r\nBildt för någon tid sedan förklarade att Sverige\r\nstöder Rysslands medlemsansökan i Europarådet.\r\nNu säger utrikesministern att det gäller på sikt.\r\nUttalandet är problematiskt, eftersom det minskar\r\nEuroparådets möjligheter att utöva press på\r\nRyssland för att man skall genomföra sådana\r\nreformer och förändringar som befordrar och\r\npåskyndar demokratiseringsprocessen. Är det\r\nverkligen regeringens uppfattning att Ryssland i\r\ndag uppfyller kvalifikationerna för inträde i\r\nEuroparådet?</pre><pre>Anf. 3  Utrikesminister MARGARETHA AF\r\nUGGLAS (m):</pre><pre>Herr talman! I mitt svar lyfte jag särskilt fram att\r\ndet har inletts en s.k. samarbetsprocess mellan\r\nRyssland och Europarådet. Vi menar att det är\r\nmycket väsentligt att man den vägen får en dialog\r\noch en diskussion. Jag tror att denna\r\nsamarbetsprocess kan få ökade möjligheter att\r\navsätta positiva resultat också när valen i december\r\nöppnar möjligheterna för regeringen och ett nyvalt\r\nparlament att skapa en institutionell ram för ett\r\ndemokratiskt rättssamhälle. Det är det som\r\nbehövs. Det behövs en ny konstitution i Ryssland.\r\nDet behöver också skapas en institutionell ram för\r\nett demokratiskt rättssamhälle.</pre><pre>När dessa möjligheter öppnas genom de allmänna\r\nvalen är det vår förhoppning att detta kommer att\r\nleda till att Ryssland kan komma att upptas som\r\nfullvärdig medlem i Europarådet. Sverige har alltid\r\ngett uttryck för att vi vill hålla på den standard som\r\nEuroparådet har.</pre><pre>Anf. 4  HANS GÖRAN FRANCK (s):</pre><pre>Herr talman! Det är det senare som är viktigt i det\r\nhär sammanhanget, att den standard som\r\nEuroparådet skall upprätthålla följs och att stadgar\r\noch statuter strikt hålls. Enligt min mening kan man\r\nän så länge inte säga att Ryssland uppfyller de krav\r\nsom står angivna. Därför är det så viktigt att man\r\ninte, på det sätt som statsministern gjorde, lovar ut\r\nett ställningstagande på förhand. Nu är det särskilt\r\nviktigt att vi kan utöva all tänkbar press för att\r\nRyssland skall kunna bli en fullvärdig demokrati.</pre><pre>Det är bra att det i frågesvaret sägs att man fullt ut\r\nmåste visa respekt för de mänskliga rättigheterna.\r\nDetta är inte delbart. Det är också ytterligt viktigt\r\natt man skapar förutsättningar för detta genom ett\r\naktivt stöd, men också genom kritik.</pre><pre>Anf. 5  Utrikesminister MARGARETHA AF\r\nUGGLAS (m):</pre><pre>Herr talman! Jag vill bara understryka att Ryssland\r\nnu står inför sina första riktigt fria val sedan det\r\nkommunistiska tyranniets tid. Ryssland står också\r\ninför att anta en ny konstitution. Det är alldeles\r\nklart att man befinner sig i en övergångstid, som\r\nskapar sina speciella problem. Det är viktigt för oss\r\natt i denna situation stödja de demokratiska\r\nkrafterna och även uttrycka våra mycket starka\r\nförhoppningar om att vi skall få se en process som\r\nleder till ett demokratiskt rättssamhälle. Denna\r\nprocess måste ju fullföljas också efter det att valen\r\nhar ägt rum.</pre><pre>Anf. 6  HANS GÖRAN FRANCK (s):</pre><pre>Herr talman! Nu står vi inför valet den 12\r\ndecember. Valförberedelserna är i full gång. Jag\r\nhör till dem som är föreslagna att vara\r\nvalobservatörer. Det är mycket viktigt att det blir\r\nen allsidig övervakning av detta val. Vi skall inte\r\nbara övervaka själva valet, utan vi skall också göra\r\niakttagelser och studier av det som sker runt\r\nomkring.</pre><pre>Nu gäller det verkligen att det kommer fram\r\nobjektiv, saklig, information om situationen. Det\r\nfinns en tendens att man underskattar de\r\nsvårigheter som finns och att man håller tillbaka\r\nkritiken. Det tycker jag är olyckligt. Det viktiga är\r\ninte att säga att man stöder den och den personen.\r\nDet viktiga är att stödja demokratin, de mänskliga\r\nrättigheterna och förutsättningarna för detta.</pre><pre>Överläggningen var härmed avslutad.</pre><pre>4 §  Svar på frågorna 1993/94:22 och 146 om\r\ninrikes strider i Turkiet m.m.</pre><pre>Anf. 7  Utrikesminister MARGARETHA AF\r\nUGGLAS (m):</pre><pre>Herr talman! Berith Eriksson har frågat mig vilka\r\ninitiativ regeringen avser ta inom internationella\r\nforum såsom FN, ESK och Europarådet för att få\r\nslut på inbördeskriget i Turkiet. Ingela Mårtensson\r\nhar frågat mig vad Sverige kommer att göra för att\r\ndemokratiska val skall kunna genomföras i sydöstra\r\nTurkiet nästa år. Jag avser att besvara dessa frågor\r\ni ett sammanhang.</pre><pre>Berith Erikssons fråga syftar på striderna i sydöstra\r\nTurkiet mellan PKK-gerillan och turkisk militär,\r\nvilka har intensifierats sedan PKK i maj bröt sin\r\nvapenvila. PKK:s attacker och militärens\r\nmotattacker har lett till en upptrappning av\r\növergreppen mot den civila befolkningen.\r\nÅtskilliga byar har attackerats och rivits varpå\r\nbefolkningen har sett sig tvungen att flytta till\r\nstäderna eller de västra delarna av landet, vilket har\r\nskapat nya sociala spänningar. Under den senaste\r\ntiden har även skollärare, turister, journalister och\r\nrepresentanter för politiska partier blivit mål för\r\nvåld och hot i regionen. På grund av det\r\nupptrappade våldet finns det på vissa håll en oro för\r\natt de lokalval som skall genomföras i de sydöstra\r\nprovinserna i mars inte kommer att kunna\r\ngenomföras.</pre><pre>Herr talman! Det är viktigt att skilja på kurdfrågan\r\noch PKK. Turkiet har en rätt att bekämpa\r\nterrorism, men detta måste ske inom ramen för\r\ndemokratiska principer och rättsstaten. Sverige\r\nbetraktar inte PKK som legitim företrädare för\r\nkurderna i Turkiet och accepterar inte dess\r\nmetoder. Samtidigt anser vi att kurdernas\r\nmänskliga och kulturella rättigheter måste\r\nrespekteras. Turkiet hör, som medlem i ESK och\r\nEuroparådet, hemma bland de europeiska\r\ndemokratierna, varför vi har höga krav på landet\r\nnär det gäller respekten för mänskliga rättigheter.\r\nErfarenheterna visar att respekten för mänskliga\r\nrättigheter inte är ett hinder, utan ett av flera\r\nredskap, i arbetet för att bekämpa terrorism. Det\r\när angeläget att den politiska viljan att öka\r\nrespekten för mänskliga rättigheter, som på senare\r\når funnits i Turkiet, inte försvagas på grund av det\r\nupptrappade våldet i de sydöstra provinserna.\r\nRespekten för mänskliga rättigheter är en\r\nåterkommande punkt på dagordningen vid våra\r\nbilaterala kontakter med Turkiet. Jag hade själv\r\ntillfälle att diskutera ämnet med president Demirel,\r\nvice premiärminister Karayalcin och\r\nutrikesminister Cetin vid mitt besök i Ankara i\r\noktober.</pre><pre>Herr talman! Av de internationella\r\norganisationerna är det hittills Europarådet som\r\nfrämst har behandlat situationen i sydöstra Turkiet.\r\nDenna organisation har bl.a. fasta mekanismer för\r\natt behandla brott mot mänskliga rättigheter, såsom\r\nden enskilda klagorätten till domstolen för de\r\nmänskliga rättigheterna i Strasbourg och\r\ntortyrkommitténs rapporter om landets efterlevnad\r\nav den europeiska tortyrkonventionen. De\r\ninbördes striderna i sydöstra Turkiet har hittills inte\r\ntagits upp i organisationer som FN eller ESK.</pre><pre>Däremot har ESK:s parlamentarikerförsamling\r\ndiskuterat frågan vid sitt möte i Helsingfors i juli\r\noch i slutdeklarationen rekommenderat\r\nmedlemsländernas parlament att utse delegationer\r\nför att observera kurdernas situation i Turkiet. Som\r\nvi alla vet är det ofta svårt att behandla konflikter\r\nav detta slag i internationella organisationer där\r\nskilda intressen gör sig gällande. Initiativ som redan\r\nfrån början bedöms sakna utsikter till framgång\r\nkan, om de ändå görs, motverka sitt syfte.\r\nKaraktären av konflikten i sydöstra Turkiet gör att\r\nden är svår att få upp på de internationella\r\norganisationernas dagordning. Turkiet anser att\r\nkonflikten består i legitim bekämpning av\r\nterrorism, varför man sannolikt inte skulle\r\nmedverka till att frågan tas upp i internationella\r\nforum. Även det faktum att kurdfrågan berör icke\r\nESK-länder som Irak, Iran och Syrien försvårar\r\ndess hantering i ESK.</pre><pre>Frågan om den kurdiska befolkningens ställning\r\noch rättigheter i Turkiet bör lösas genom fredliga\r\nmedel och dialog. Sverige fortsätter att noggrant\r\nfölja utvecklingen i frågan, även med avseende på\r\nlokalvalen i mars. Jag utgår ifrån att den turkiska\r\nregeringen kommer att vidta alla åtgärder för att\r\ndessa val skall kunna genomföras.</pre><pre>Anf. 8  BERITH ERIKSSON (v):</pre><pre>Herr talman! Jag tackar utrikesministern för svaret.</pre><pre>Jag vill börja med att påpeka att vapenvilan var\r\nensidigt proklamerad av PKK och att den möttes av\r\nTurkiet med fortsatt mördande av civila och med\r\nförstörelse av byar.</pre><pre>I det här fallet måste ju grunden till problemet\r\nangripas. Den finns i landets konstitution.\r\nExempelvis förbjuds politiska partier att över\r\nhuvud taget tala om att det inom republiken Turkiet\r\nfinns minoriteter av olika nationaliteter och att det\r\nfinns olika religioner, kulturer och språk osv.</pre><pre>Undantagstillståndet, och lagarna runt det,\r\nomöjliggör också en fredlig lösning. Det gör att det\r\när omöjligt att starta en dialog och den vägen få en\r\nlösning på problemet. Man måste titta på detta för\r\natt se hur Turkiet egentligen bryter mot\r\ninternationella konventioner.</pre><pre>Utrikesministern säger att Sverige inte betraktar\r\nPKK som en legitim företrädare för kurderna i\r\nTurkiet och att Sverige inte accepterar dess\r\nmetoder. Det är vi överens om. Men i dag gick det\r\nexempelvis ut i turkisk radio att statsministern\r\nkrävde att immuniteten för HEP-delegaterna i\r\nparlamentet skulle upphävas. Utrikesministern var\r\ni Turkiet och pratade med företrädare för Turkiet.\r\nHade de någon plan för hur man skulle gå till väga\r\nför att lösa detta på en fredlig väg genom\r\nförhandlingar?</pre><pre>Anf. 9  INGELA MÅRTENSSON (fp):</pre><pre>Herr talman! Jag ber också att få tacka för svaret.</pre><pre>Bakgrunden till min fråga var att jag för några\r\nveckor sedan träffade borgmästaren i Cizre i\r\nturkiska Kurdistan. Han tog just upp att situationen\r\nhar blivit betydligt allvarligare -- frågesvaret visar\r\nockså på att situationen har spetsats till och att den\r\ni dag är mer eller mindre ohållbar. Han oroade sig\r\nsärskilt för att de kommunala valen kanske inte\r\nskulle kunna genomföras, därför att man i både\r\npress och parlamentet har diskuterat att det kanske\r\ninte går att genomföra dem. Man kan undra om\r\nTurkiet verkligen är en demokrati om det inte går\r\natt genomföra demokratiska val. Det finns en stor\r\noro bland befolkningen för att det i stället blir\r\nmilitären som tillsätter de poster som de folkvalda\r\nskulle ha.</pre><pre>Jag undrar också vad företrädarna för Turkiet sade\r\ni de bilaterala överläggningar som vår\r\nutrikesminister hade i Turkiet. Turkiet måste ju\r\nändå vara intresserat av att det blir en lösning av\r\ndetta problem. Det kan ju inte fortsätta som nu,\r\nmed ständiga upptrappningar.</pre><pre>Därför undrar jag: Har Turkiet motsatt sig att man\r\ntar upp denna fråga inom ESK? Såsom ett\r\ninternationellt organ skulle ESK kunna hjälpa till\r\nför att på diplomatisk och politisk väg försöka finna\r\nlösningar på situationen.</pre><pre>I sitt svar talar utrikesministern om en ''rättsstat''.\r\nMen Turkiet fungerar inte såsom en rättsstat för\r\nminoriteterna i sydöstra Turkiet. Det är inte bara\r\nfråga om våld, utan rena avrättningar sker utan att\r\ndomstolar har varit inkopplade. Framför allt den\r\ncivila befolkningen, som inte är engagerad i PKK\r\neller på annat sätt, blir en måltavla för detta\r\ninbördeskrig.</pre><pre>Anf. 10  Utrikesminister MARGARETHA AF\r\nUGGLAS (m):</pre><pre>Herr talman! Först vill jag besvara Ingela\r\nMårtenssons fråga. Jag tror att möjligheterna att\r\ngenomföra lokalvalen i sydöstra Turkiet den 27\r\nmars 1994 är goda. Jag delar hennes bedömning att\r\ndet är viktigt att de kan äga rum. De kommer med\r\nstor sannolikhet att påverkas av firandet av det\r\nkurdiska nyåret veckan före. För att valen inte skall\r\ninställas är det naturligtvis viktigt att detta firande\r\ninte utnyttjas för provokationer utan får bli ett\r\nlugnt firande.</pre><pre>Erfarenheterna från andra situationer i andra\r\nländer visar att våld alltid är ett hot mot de\r\ndemokratiska processerna. Det är ett\r\nkonstaterande som vi måste göra.</pre><pre>I mina överläggningar med de turkiska\r\nrepresentanterna framförde jag -- vilket jag också\r\nhar redogjort för i mitt svar -- den svenska\r\nsynpunkten att varje stat har rätt och skyldighet att\r\nbekämpa terrorism. Men detta måste ske med\r\nrespekt för rättsstaten och för demokratins\r\nprinciper. Det är naturligtvis oroande att också\r\növergreppen mot de mänskliga rättigheterna ökar i\r\ndetta läge av våldsupptrappning. Detta är mycket\r\nbeklagligt, vilket jag också framförde med stor\r\nskärpa till de turkiska ledarna.</pre><pre>Anf. 11  BERITH ERIKSSON (v):</pre><pre>Herr talman! Våldet och dödandet i de kurdiska\r\nprovinserna i dag är förfärligt. Flera människor dör\r\ndär dagligen än i t.ex. Sarajevo. Det kommer\r\nständigt uppgifter från olika källor. Mänskliga\r\nrättighetsorganisationens redogörelse för de\r\nsenaste åtta månaderna fram till augusti är verkligt\r\nskrämmande. 760 medlemmar av PKK-gerillan,\r\n472 militärer och 270 civila har dödats. 388 personer\r\nhar avrättats utan rättegång. 158 byvakter har\r\ndödats, varav 10 har dött av tortyr.</pre><pre>Det måste vara möjligt att utröna och eliminera\r\ngrundorsakerna till detta upptrappade våld.\r\nTurkiet har inte gjort särskilt mycket för att arbeta\r\ni denna riktning.</pre><pre>Anf. 12  INGELA MÅRTENSSON (fp):</pre><pre>Herr talman! Skall jag tolka utrikesministern så att\r\ndet inte finns möjlighet att ta upp denna fråga inom\r\nESK? ESK skall ju ändå verka förebyggande och\r\nbidra till freden. Nu pågår ju ett inbördeskrig här.\r\nESK, som skall verka för säkerheten i Europa,\r\nborde med all kraft engagera sig i vad som pågår i\r\nsydöstra Turkiet. Även när det gäller\r\nvalövervakning finns det instrument inom ESK.\r\nSkulle man inte kunna tänka sig att ESK skickade\r\nen emissarie redan i samband med firandet av det\r\nturkiska nyåret och sedan en i samband med valet?\r\nÄr detta möjligt?</pre><pre>Anf. 13  Utrikesminister MARGARETHA AF\r\nUGGLAS (m):</pre><pre>Herr talman! Det är väldigt viktigt för mig att här i\r\nkammaren få förmedla min bestämda tro att en\r\ndialog med de turkiska ledarna och myndigheterna\r\ni dessa frågor har stor betydelse. Jag har själv fört\r\nen sådan dialog och kommer säkert att få flera\r\ntillfällen att föra den. På detta sätt skall naturligtvis\r\ndet internationella samfundets engagemang i fråga\r\nom de mänskliga och kulturella rättigheterna och\r\nen demokratisk utveckling i Turkiet vara mycket\r\nstarkt. Vi har pekat på att karaktären på konflikten\r\ni sydöstra Turkiet med dessa speciella drag av\r\nterrorism gör det svårt att föra upp den på de\r\ninternationella organisationernas dagordning.</pre><pre>Anf. 14  BERITH ERIKSSON (v):</pre><pre>Herr talman! Frågan blir intressant också i ett litet\r\nstörre perspektiv, eftersom Turkiet nu framhåller\r\natt PKK för närvarande har stöd av Syrien, Iran,\r\nIrak och Armenien. Det tyder inte på att striderna\r\nkommer att minska. I stället är det stor risk för att\r\nstriderna trappas upp. Vi får inte göra det misstaget\r\natt vi inte ingriper i tid utan väntar på att det blir än\r\nvärre.</pre><pre>Anf. 15  INGELA MÅRTENSSON (fp):</pre><pre>Herr talman! Jag är fullt på det klara med att många\r\nolika grupperingar och inte bara PKK utför\r\nterrordåd. Det finns ju också andra grupper vilkas\r\nverksamhet kan betecknas såsom terrorism. Detta\r\nfår dock inte hindra att man försöker finna en\r\nlösning som inte är våldsam. Därför vill jag gärna\r\nupprepa min fråga: Tror utrikesministern att det\r\nfinns någon möjlighet för ESK att sända en\r\ndelegation inför valet eller är det utsiktslöst?</pre><pre>Anf. 16  Utrikesminister MARGARETHA AF\r\nUGGLAS (m):</pre><pre>Herr talman! Jag har tidigare betonat -- och vill åter\r\nbetona -- både det svenska engagemanget i denna\r\nfråga liksom det internationella samfundets ansvar.\r\nJag har samtidigt pekat på svårigheterna att föra\r\nupp denna fråga med dess klara inslag av terrorism\r\npå olika internationella organisationers\r\ndagordning.</pre><pre>På Ingela Mårtenssons fråga om ESK:s möjlighet\r\natt sända en delegation vill jag svara att det i hög\r\ngrad beror på om vi får en begäran från Turkiets\r\nregering om valobservatörer. ESK arbetar ju med\r\nkonsensusprincipen såsom huvudprincip.</pre><pre>Överläggningen var härmed avslutad.</pre><pre>5 §  Svar på fråga 1993/94:75 om stödet åt\r\nsvenska medborgare som fängslats utomlands</pre><pre>Anf. 17  Utrikesminister MARGARETHA AF\r\nUGGLAS (m):</pre><pre>Herr talman! Hans Göran Franck har frågat mig\r\nhur det svenska stödet åt fängslade svenskar\r\nutomlands genomförs i praktiken och vilka\r\nprioriteringar som görs.</pre><pre>Ett av utlandsmyndigheternas åligganden är att\r\nhjälpa svenskar som berövats friheten utomlands.\r\nUnder tiden från gripande till dess dom meddelas\r\när huvuduppgiften att se till att den misstänkte får\r\nett rättsskydd som så långt som möjligt motsvarar\r\ndet som vi har i Sverige. Ett primärt\r\nrättssäkerhetskrav är att den som berövats friheten\r\nerbjuds hjälp med att skaffa försvarsadvokat och\r\ntolk. Självklart gäller detta alla typer av brott.\r\nNågra prioriteringar görs således inte.</pre><pre>Om den åtalade döms till fängelse och domen\r\nvinner laga kraft, är uppgiften att se till att den\r\ndömde får en så dräglig tillvaro som möjligt i\r\nfängelset. Besök ordnas regelmässigt. Vid behov\r\nskall utlandsmyndigheten ordna med adekvat kost\r\noch, om det behövs, läkar- och tandvård.</pre><pre>När det finns formella möjligheter att få\r\nstraffverkställigheten överförd till Sverige,\r\nupplyses den dömde om förutsättningarna. UD\r\nsköter sedan ansökan till domslandet.</pre><pre>Ibland kan det vara befogat att vidta ytterligare\r\nåtgärder. Då måste ett antal faktorer övervägas.\r\nDomslandets maktutövning gentemot utlänningar\r\nbegränsas av de grundsatser i allmän folkrätt som\r\nkräver att denna maktutövning håller internationell\r\nstandard. Det betyder att utlänning har rätt till ett\r\nrättegångsförfarande och en strafftillämpning som\r\ntillgodoser grundläggande rättssäkerhetsgarantier\r\noch inte diskriminerar honom. Om dessa\r\ngrundsatser inte följs av domslandet, kan det vara\r\nbefogat att överväga en intervention genom\r\ndiplomatiska kanaler. Om domslandets\r\nrättsordning väsentligen skulle skilja sig från vår\r\negen, kan detta vara ett skäl till agerande.</pre><pre>1973 års lag om bistånd till svenska medborgare i\r\nutlandet m.m. föreskriver att den som\r\nstadigvarande vistas utomlands skall erhålla bistånd\r\nendast om särskilda skäl föreligger. I ett sådant fall\r\nfår styrkan av den dömdes anknytning till Sverige,\r\nsläktrelationer etc., vägas in. Om en utlandssvensk\r\nråkat ut för frihetsberövande i ett land som har en\r\nrättsordning och ett rättsväsende som starkt\r\navviker från svenska förhållanden, kan det finnas\r\nsådana särskilda skäl som avses i 1973 års lag.</pre><pre>Självklart spelar också förhållandena i fängelset i\r\ndomslandet och den dömdes hälsotillstånd en viktig\r\nroll vid en bedömning av huruvida fallet skall tas\r\nupp på ett extraordinärt sätt.</pre><pre>Jag kan försäkra Hans Göran Franck att UD och\r\nutlandsmyndigheterna lägger ner ett omfattande\r\narbete för att tillvarata och skydda våra\r\nmedborgares intressen i utlandet.</pre><pre>Anf. 18  HANS GÖRAN FRANCK (s):</pre><pre>Herr talman! Jag tackar utrikesministern för svaret.\r\nDet innehåller en hel del allmän information som\r\nkan vara av värde för många i utsatt belägenhet.</pre><pre>Bakgrunden till min fråga är att svenskar som sitter\r\neller har suttit i fängelse utomlands har behandlats\r\nmed olika grad av intresse från\r\nUtrikesdepartementets sida. Det är tydligt att\r\naktiviteten har ökat då det funnits en stark opinion,\r\nsom i fallet med de tre svenskar som satt fängslade\r\ni Irak. I andra fall, där det offentliga intresset varit\r\nmindre eller litet, har insatserna varit mer\r\nbegränsade.</pre><pre>Många har frågat sig varför regeringen inte har varit\r\nmer aktiv i fallet Annika Östberg -- framför allt\r\nefter regeringsskiftet i USA. Förutsättningarna för\r\natt nå resultat bör vara betydligt större efter det att\r\nUSA fått en ny demokratisk president. Här bör\r\nförnyade ansträngningar göras. Jag förväntar mig\r\ninitiativ på hög nivå. Vad är utrikesministern\r\nberedd att ytterligare göra för egen del i detta fall?</pre><pre>Ett annat fall gäller svenske medborgaren Ömer\r\nAltay Yygit som nyligen satt häktad i Tyskland. Där\r\nhotades han av utlämning. Det anmärkningsvärda\r\ni det fallet var att Utrikesdepartementet inte hade\r\nunderrättat honom om att Turkiet gjort en\r\nutlämningsanmälan mot honom.</pre><pre>Anf. 19  Utrikesminister MARGARETHA AF\r\nUGGLAS (m):</pre><pre>Herr talman! När det gäller de tre svenskarna i Irak\r\nvar det fråga om en rättsordning som väsentligen\r\nskiljer sig från vår egen och en dom som enligt vår\r\nrättsuppfattning inte stod i rimlig proportion till\r\ngärningen. Gärningen skulle sannolikt ha\r\nbetraktats som en förseelse hos oss.</pre><pre>Det fanns således mycket starka skäl att rikta en\r\nvädjan om benådning till de irakiska\r\nmyndigheterna. Jag tycker inte att vi på UD skall\r\nskämmas för det starka engagemang som vi lade\r\nned för att få Iraksvenskarna loss.</pre><pre>Fallet Annika Östberg har varit aktuellt för UD\r\nända sedan december 1983. De av mina\r\nmedarbetare som har att jobba med dessa frågor\r\nförsäkrar att det finns få konsulär- och rättsfall där\r\nUD lagt ned så omfattande arbete som när det\r\ngäller Annika Östberg. I detta fall handlar det om\r\natt försöka få en strafföverföring till Sverige.</pre><pre>Anf. 20  HANS GÖRAN FRANCK (s):</pre><pre>Herr talman! Jag klandrar inte alls regeringen för\r\nde insatser som gjordes när det gäller frigivningen\r\nav de tre svenskarna i Irak. Det var tvärtom mycket\r\nangeläget att man satte in ett starkt agerande. Det\r\nborde kanske ha gjorts på ett tidigare stadium, men\r\ndet var ändå viktigt.</pre><pre>Jag hänvisade inte till detta fall för att säga att\r\nregeringen skall göra mindre, utan för att säga att\r\nden skall göra mer i andra fall.</pre><pre>Jag undrar verkligen om utrikesministern inte kan\r\nta nya initiativ när det gäller Annika Östberg. Det\r\nbehövs att någon på hög nivå tar initiativ. Jag tycker\r\ninte att jag riktigt fått svar på frågan om vad\r\nutrikesministern själv är beredd att göra på den\r\npunkten.</pre><pre>Jag gjorde för några år sedan ett besök hos svenska\r\nkyrkan i USA. Där framfördes åtskillig kritik mot\r\nhur man hjälpte svenskar som satt i fängelse.</pre><pre>Anf. 21  Utrikesminister MARGARETHA AF\r\nUGGLAS (m):</pre><pre>Herr talman! Den som är ansvarig för sådana här\r\nfall på UD -- Örjan Landelius -- har varit i\r\nWashington för samtal med myndigheterna. Det\r\nvar för ungefär sex veckor sedan. Därmed kan man\r\nsäga att vi startar en dialog med den nya\r\nadministrationen. Jag är inte helt övertygad om vad\r\nregeringsskiftet i Förenta staterna innebär, Hans\r\nGöran Franck. Men självfallet skall vi ta vara på de\r\neventuella speciella möjligheter som\r\nregeringsskiftet ger. Vi har alltså inlett en dialog\r\nockså med myndigheterna i Washington.</pre><pre>Eftersom Hans Göran Franck efterlyser initiativ\r\nfrån vår sida vill jag berätta att justitieminister Gun\r\nHellsvik och jag själv i ett gemensamt brev till\r\nKaliforniens guvernör nu har riktat en ny vädjan i\r\nfallet Annika Östberg vad gäller överföringen till\r\nSverige.</pre><pre>Det är möjligt att även använda detta brev för att\r\nta upp en förnyad dialog med administrationen i\r\nWashington. Det är vår avsikt.</pre><pre>Anf. 22  HANS GÖRAN FRANCK (s):</pre><pre>Herr talman! Den dialogen med administrationen i\r\nWashington tycker jag skall komma till stånd så\r\nsnart som möjligt. Jag uppfattar att\r\nutrikesministern är beredd att göra något, men jag\r\ntycker att det bör ske skyndsamt. Annika Östberg\r\nhar suttit alldeles för länge i fängelse. Det är hög tid\r\natt agera snabbt.</pre><pre>Det finns enligt min mening anledning att göra en\r\nmer grundlig översyn av rutiner och praxis. Den\r\nredovisning som offentliggjordes för en tid sedan är\r\nbra, men det finns alltid en risk för att det kan gå\r\nen viss slentrian i sådana här ärenden.</pre><pre>Jag uppfattar utrikesministern så, att hon är beredd\r\natt ägna större uppmärksamhet åt dessa frågor i\r\nfortsättningen. Det är bra.</pre><pre>Överläggningen var härmed avslutad.</pre><pre>6 §  Svar på frågorna 1993/94:71 och 93 om\r\narbetslöshetsersättning och deltidsarbete</pre><pre>Anf. 23  Arbetsmarknadsminister BÖRJE\r\nHÖRNLUND (c):t</pre><pre>Herr talman! Göte Jonsson och Arne Jansson tar\r\nupp samma problemställning, och jag besvarar\r\ndärför deras frågor i ett sammanhang.</pre><pre>Enligt uppgifter i massmedier har en arbetslös\r\nelektriker nekats rätt till arbetslöshetsersättning på\r\ngrund av att han blivit återanställd på deltid hos sin\r\ntidigare arbetsgivare. Mot denna bakgrund har\r\nGöte Jonsson frågat mig vilka åtgärder jag är\r\nberedd att vidta så att halvtidsarbete blir möjligt i\r\nanslutning till begränsad arbetstillgång. Arne\r\nJansson har frågat mig vilka åtgärder jag avser vidta\r\nför att förhindra händelser av denna art.</pre><pre>I den nuvarande lagstiftningen finns det ingenting\r\nsom hindrar att en tidigare heltidsarbetande med\r\nersättning från arbetslöshetsförsäkringen ''fyller\r\nut'' mellanskillnaden mellan lönen från\r\ndeltidsarbetet och lönen från det tidigare\r\nheltidsarbetet. Det finns för övrigt ett stort antal\r\narbetslösa som gör på detta sätt.</pre><pre>Det av frågeställarna redovisade fallet påfordrar\r\nenligt min bedömning inte några regeländringar.\r\nFallet är en fråga för AMS som är tillsynsmyndighet\r\növer arbetslöshetskassorna.</pre><pre>Anf. 24  GÖTE JONSSON (m):</pre><pre>Herr talman! Jag ber att få tacka\r\narbetsmarknadsministern för svaret på frågan. Jag\r\nförstår att arbetsmarknadsministern inte kan\r\nkommentera ett enskilt fall, men det finns ändå\r\nanledning att se på situationen och utgångsläget.</pre><pre>Ett litet familjeföretag i Alsterbro fick arbetsbrist\r\noch var tvunget att permittera en person. Efter ett\r\ntag fick man möjlighet att anställa vederbörande på\r\nhalvtid.</pre><pre>Den anställde i fråga var tacksam för detta och var\r\nberedd att återgå till halvtidstjänstgöring under\r\nförutsättning att han fick arbetsmarknadsersättning\r\nför den resterande halvtiden. Detta förvägrade\r\nman honom från fackets sida. Man sade: 40 timmar\r\neller ingen ersättning alls.</pre><pre>Detta tycker jag är utomordentligt märkligt.\r\nVisserligen finns det kollektivavtal. Här försöker vi\r\natt skapa sysselsättning genom en massa olika\r\nåtgärder från samhällets sida och även från\r\nföretagets sida. I stället för att säga nej borde man\r\nfrån fackets sida var tacksam för att det skapas\r\narbeten, även om det bara är fråga om\r\nhalvtidsarbeten. Man saboterar faktiskt\r\nvederbörande anställds möjlighet att arbeta på ett\r\nriktigt sätt.</pre><pre>Vi moderater går ofta ut och kritiserar, vilket också\r\narbetsmarknadsministern har gjort, om\r\nmöjligheterna i samband med arbetslöshet inte\r\nutnyttjas. Man skall inte överutnyttja ett socialt\r\ntrygghetssystem, inte heller inom\r\narbetsmarknadsområdet. I det fallet kritiserar vi\r\nden enskilde. Men här är det facket som agerar så,\r\natt man inte får ta ett halvtidsjobb.</pre><pre>Jag menar, herr talman, att detta fulltändigt strider\r\nmot det allmänna rättsmedvetandet ute i samhället\r\nnär det gäller möjligheten och förutsättningen att få\r\narbete.</pre><pre>Jag vill fråga arbetsmarknadsministern: Anser inte\r\narbetsmarknadsministern att det finns anledning att\r\nvidta åtgärder om det uppstår flera liknande fall?\r\nMan har här knäsatt en princip som det har varit\r\nmycket diskussion om. Om flera liknande fall\r\ninträffar blir situationen från samhällets synpunkt\r\nalldeles orimlig, men framför allt från den enskilde\r\narbetstagarens synpunkt sett, eftersom denne inte\r\nvill något hellre än att arbeta.</pre><pre>Anf. 25  ARNE JANSSON (nyd):</pre><pre>Herr talman! Också jag ber att få tacka ministern\r\nför svaret. Göte Jonsson har nog sagt det mesta.\r\nMen jag vill ställa en liten delfråga till ministern.</pre><pre>Det inslag som sändes i TV har av Svenska\r\nelektrikerförbundet anmälts till Radionämnden.\r\nElektrikerförbundet skriver bl.a. att man har ett\r\navtal som innebär att det bara skall vara\r\nheltidstjänster och att deltidstjänstgöring är\r\nförbjuden, utom i det fall där man har laglig rätt till\r\nen sådan, exempelvis i samband med delpension,\r\ndeltidssjukskrivning eller sjukpensionering. Inom\r\nElektrikerförbundet redogjorde man för att inga\r\narbeten skapas där utan att man bara utför arbeten.\r\nDet som jag tycker är så märkligt är att man på\r\nElektrikerförbundet säger: Om man inte kan ta\r\nheltidsjobb, kan vi klara oss utan den här typen av\r\nföretag.</pre><pre>I dag, när allting skall göras för att underlätta\r\nsysselsättning och för att skapa jobb, är det ganska\r\nfantastiskt att facket blockerar möjligheterna för\r\nföretag att utvecklas och för individer att ta\r\nanställningar som passar dem och därigenom över\r\nhuvud taget kunna göra någon nytta i samhället.\r\nFår man verkligen blockera företag på det här\r\nsättet?</pre><pre>Anf. 26  Arbetsmarknadsminister BÖRJE\r\nHÖRNLUND (c):</pre><pre>Herr talman! Detta ärende skall prövas av AMS.\r\nJag har underrättat mig om detta. Ärendet skall\r\navgöras under december månad. Under pågående\r\nprocess avvaktar jag. Men det är mycket klart att\r\njag noga kommer att följa vad beslutet blir.</pre><pre>Anf. 27  GÖTE JONSSON (m):</pre><pre>Herr talman! Jag ber att få tacka för det beskedet.\r\nJag har förståelse för att arbetsmarknadsministern\r\ninte kan gå in i just det skede när\r\nFörsäkringsdelegationen skall pröva ärendet. Jag\r\nhar fått uppgiften att det skall ske den 2 december.</pre><pre>Vi som riksdagsledamöter, herr talman, möts varje\r\ndag av demonstrerande byggnadsarbetare på gatan\r\nhär utanför. Man ställer krav på Sveriges riksdag att\r\nskapa nya jobb.</pre><pre>Här är det fråga om en broderorganisation till\r\nByggnadsarbetareförbundet som blockerar\r\njobben. Må så vara att det är ett litet jobb i liten\r\nskala och i liten omfattning.</pre><pre>Men det är inte omfattningen, herr talman, som är\r\ndet intressanta. Det intressanta är den skrämmande\r\nprincipiella inställning som facket visar i det här\r\nfallet. Man tar inte samhällsansvar, man visar inte\r\nhänsyn gentemot den enskilde medlemmen och den\r\nenskilde som är arbetslös och som inget hellre vill\r\nän att gå in i ett arbete. Man visar heller ingen\r\nrespekt för de småföretag som är så viktiga, inte\r\nminst inom denna bransch. Jag tycker att det är\r\nutomordentligt anmärkningsvärt.</pre><pre>Än en gång, herr talman, ber jag att få tacka\r\narbetsmarknadsministern för svaret. Jag är\r\növertygad om att arbetsmarknadsministern skall\r\nfölja ärendet på ett riktigt och positivt sätt.</pre><pre>Anf. 28  ARNE JANSSON (nyd):</pre><pre>Herr talman! Jag tackar också\r\narbetsmarknadsministern för det avgivna svaret att\r\närendet skall utredas under kommande månad. Jag\r\nhoppas då att vi inte bara får reda på hur det har\r\nutretts utan också vilka konkreta åtgärder man kan\r\nvidta för att komma runt detta problem, därför att\r\ndet är onekligen ett problem. Det är inte bara fråga\r\nom ett fall, utan man kan nysta upp många fall där\r\nprecis samma sak händer. Skall vi då skapa\r\nförutsättningar för arbete, skall inte bara en part\r\ngöra detta, utan då måste alla parter göra det.</pre><pre>Anf. 29  Arbetsmarknadsminister BÖRJE\r\nHÖRNLUND (c):</pre><pre>Herr talman! Rent allmänt är det så, att småföretag\r\noch nya entreprenörer kommer att spela den stora,\r\navgörande rollen när vi skall återgå till en fullgod\r\nordinarie arbetsmarknad. Då måste alla våra regler\r\nanpassas så, att de verkligen passar små och\r\nmedelstora företag.</pre><pre>Jag kan för min del inte acceptera att man uttalar\r\nförakt för mindre företag. Dessa måste äras och\r\nuppmuntras.</pre><pre>Överläggningen var härmed avslutad.</pre><pre>7 §  Svar på fråga 1993/94:112 om\r\narbetslöshetsersättningen</pre><pre>Anf. 30  Arbetsmarknadsminister BÖRJE\r\nHÖRNLUND (c):</pre><pre>Herr talman! Drygt 200 arbetare vid LKAB har\r\nerhållit uppsägning med återanställningsgaranti,\r\nför att gruvarbetarna skall kunna få\r\narbetslöshetsersättning och omväxlande arbeta\r\nfram till pensionsåldern.</pre><pre>Claus Zaar har frågat mig vad jag ämnar vidta för\r\nåtgärder för att förhindra det beskrivna förfarandet\r\nvid LKAB.</pre><pre>Som minister kan jag inte lägga mig i\r\nhandläggningen av visst enskilt ärende. Det är i\r\nförsta hand Arbetsmarknadsstyrelsen som i\r\negenskap av tillsynsmyndighet över\r\narbetslöshetskassorna har att avgöra om det av\r\nClaus Zaar beskrivna förfarandet står i\r\növerensstämmelse med gällande bestämmelser.</pre><pre>Det förekommer på arbetsmarknaden att det\r\nträffas uppgörelser om olika speciallösningar som\r\ninnebär att de offentliga trygghetssystemen får bära\r\nen stor del av kostnaderna för övertalig personal.</pre><pre>Rent allmänt vill jag framhålla att jag anser att det\r\nstrider mot god sed när två parter gör upp om ett\r\nförfarande som innebär att en tredje part får stå för\r\nkostnaderna, t.ex. skattebetalarna. Regeringen har\r\ndärför i den nyligen framlagda propositionen om en\r\nallmän och obligatorisk arbetslöshetsförsäkring\r\n(prop. 1993/94:80) lagt fram förslag som försvårar\r\nlösningar som innebär att kostnaderna vältras över\r\npå tredje man.</pre><pre>Anf. 31  CLAUS ZAAR (nyd):</pre><pre>Herr talman! Jag tackar arbetsmarknadsministern\r\nför svaret. Men jag tror att vi har kommit litet snett.\r\nJag avsåg nämligen att diskutera smittoeffekten av\r\ndet ärende som har kommit upp. Vad jag har\r\nförstått är det första gången som man har haft så\r\nlånga perioder med omväxlande\r\narbetslöshetsersättning fram till pensionsåldern,\r\ndär man för att kunna uppnå möjligheten att hela\r\ntiden få arbetslöshetsersättning har använt\r\nuppsägningar med återanställningsgaranti som en\r\nmöjlighet.</pre><pre>Det som bekymrar mig är vad som kan hända när\r\nandra ser att detta fungerar. Det bekymrar mig\r\nockså att ett företag som skickar ut information om\r\natt det går så väldigt bra för företaget vidtar sådana\r\nhär åtgärder och skyfflar över ekonomin på tredje\r\nman. Vi har fått information om att företaget har\r\nett starkt delårsbokslut. Detta stämmer illa med\r\ntanke på att man har satt sådana här system i\r\nfunktion. Detta är, om det smittar av sig, väldigt\r\nfarligt. I dag är 14,9 % av gruvarbetarna arbetslösa.\r\nSkulle samtliga börja arbeta efter detta system,\r\nkommer det att spridas även till nästa grupp. Jag är\r\nmycket oroad över tendensen att utnyttja\r\nregelsystemen till bristningsgränsen och att sedan\r\nskjuta över kostnaderna på tredje man, som i det\r\nhär fallet är skattebetalarna. Vi vet ju att\r\nArbetsmarknadsfonden inte har någon god\r\nekonomi.</pre><pre>Anf. 32  Arbetsmarknadsminister BÖRJE\r\nHÖRNLUND (c):</pre><pre>Herr talman! Våra sociala trygghetssystem kostar\r\nstora summor pengar varje år. I många av systemen\r\när det svårigheter med finansieringen, och därför är\r\ndet mycket viktigt att de inte överutnyttjas.</pre><pre>Tyvärr möts jag av exempel på att företag på olika\r\nsätt kringgår detta. Sådana luckor måste steg för\r\nsteg fyllas igen. Ett sådant steg är t.ex. det skärpta\r\narbetsvillkoret, som nu skall behandlas av\r\nriksdagen. Med ett sådant blir det litet dyrare att\r\nfylla denna typ av notor.</pre><pre>Jag förutsätter också att Arbetsmarknadsverket\r\nsom tillsynsmyndighet noga studerar det här.\r\nSjälvfallet kommer också jag att följa upp saken.\r\nOm detta blir något genomgående, som man börjar\r\nmed i ganska unga år, strider det mot alla principer.</pre><pre>Anf. 33  CLAUS ZAAR (nyd):</pre><pre>Herr talman! Nu kommer vi in på\r\ntrygghetssystemet. Vad som nu har diskuterats är\r\natt problemen skulle flyttas över till\r\nsocialbidragssystemen om vi genomförde en\r\nförändring snabbt. Det är en mycket svår avvägning\r\natt bestämma hur man skall göra.</pre><pre>I det här fallet, när företaget går bra, skall företaget\r\nta ansvar och inte göra så här över huvud taget. Vi\r\nmåste väl kunna få till stånd en moral, en etik i\r\nföretagen, som innebär att man inte skall utnyttja\r\nde statliga förmånerna till bristningsgränsen. Det\r\nmåste finnas en anständig gräns för utnyttjandet.</pre><pre>Jag är inte övertygad om att detta är det enda\r\nföretaget. Jag är mycket orolig för att det kan\r\nsprida sig.</pre><pre>Överläggningen var härmed avslutad.</pre><pre>8 §  Svar på fråga 1993/94:73 om butikerna i\r\nglesbygd</pre><pre>Anf. 34  Arbetsmarknadsminister BÖRJE\r\nHÖRNLUND (c):</pre><pre>Herr talman! Bengt Hurtig har frågat mig om jag\r\navser att ta några initiativ för att förhindra att ännu\r\nfler lanthandlare försvinner i glesbygden. Han\r\nhänvisar bl.a. till Tipstjänsts planer på att dra in\r\ntipsombud i glesbygd.</pre><pre>Vid en frågedebatt här i kammaren mellan Inga-\r\nBritt Johansson och mig för en månad sedan,\r\ndiskuterade vi de olika hot mot\r\ndagligvaruförsörjningen som föreligger och då bl.a.\r\nTipstjänsts planer.</pre><pre>Mitt svar innebar att jag utgår ifrån att\r\növerläggningar mellan Konsumentverket och\r\nTipstjänst utmynnar i att konsekvenserna för\r\nglesbygdsbutikerna beaktas på ett ansvarsfullt sätt.\r\nJag sade också att den för Tipstjänst ansvarige\r\nministern Bo Lundgren och jag själv noga skall\r\nfölja frågan.</pre><pre>Jag vill därutöver säga att den aktuella\r\nTipstjänstfrågan bara är ett av många problem som\r\nglesbygdsbutikerna har att hantera. Möjligheten att\r\nfå leveranser till butiken, ersättningsnivån för\r\nombudskap osv. är andra problem. För Bengt\r\nHurtigs information vill jag nämna att jag inbjudit\r\nrepresentanter för såväl grossistsidan som\r\nombudssidan till två separata träffar den närmaste\r\ntiden. Jag avser då att informera mig om nuläget\r\noch eventuella förändringar som förestår. Givetvis\r\nkommer jag då att betona vikten av att\r\nglesbygdsbutikerna på olika sätt ges en ansvarsfull\r\nbehandling. Jag kan slutligen också lova Bengt\r\nHurtig att glesbygdsfrågorna kommer att ägnas stor\r\nvikt i den kommande regionalpolitiska\r\npropositionen, och då är givetvis tryggandet av\r\nvaruförsörjningen i glesbygd en viktig del.</pre><pre>Bengt Hurtig, som framställt frågan, anmält att han\r\nvar förhindrad att närvara vid sammanträdet,\r\nmedgav tredje vice talmannen att Karl-Erik\r\nPersson i stället fick delta i överläggningen.</pre><pre>Anf. 35  KARL-ERIK PERSSON (v):</pre><pre>Herr talman! Jag får tacka\r\narbetsmarknadsministern för svaret på Bengt\r\nHurtigs fråga.</pre><pre>Jag vet att arbetsmarknadsministern är och förblir\r\nen vän av glesbygden och glesbygdsbutikerna. Jag\r\nhoppas innerligt att man tar detta i beaktande när\r\nTipstjänst nu går över till det s.k. on-line-systemet.\r\nDet kostar glesbygdsbutikerna tiotusentals kronor\r\natt införa systemet. Samtidigt lämnar vi\r\nregionalpolitiskt stöd till vissa glesbygdsbutiker för\r\natt de skall få vara kvar. Det är ju litet snett. Vi\r\nlämnar stöd för att de skall bedriva varuhandel;\r\nfinns det inga varor, finns det ingen affär.</pre><pre>Om Tipstjänst effektiviserar sin verksamhet\r\nundandrar man samtidigt glesbygdsbutikerna deras\r\nmöjligheter att vara kvar. Ny teknik kan inte få\r\ninnebära pålagor på tiotusentals kronor på\r\nglesbygdsbutikerna.</pre><pre>Det är inte heller någon bra miljöpolitik att tvinga\r\nmänniskor att åka kanske tiotusentals mil. Spel och\r\ndobbel -- och därmed framför allt Tipstjänsts\r\nverksamhet -- är trots allt viktigt för många\r\nmänniskor i detta land, även för glesbygdsborna.\r\nOm Tipstjänst lägger ner den här verksamheten\r\ninnebär det, trots att butikerna får glesbygdsstöd,\r\natt människor åker till en större centralort där de\r\nhar möjlighet att lämna in sina tipslappar.</pre><pre>Överläggningen var härmed avslutad.</pre><pre>9 §  Svar på fråga 1993/94:97 om\r\nsysselsättningen i Vetlanda kommun</pre><pre>Anf. 36  Arbetsmarknadsminister BÖRJE\r\nHÖRNLUND (c):</pre><pre>Herr talman! Catarina Rönnung har frågat mig om\r\nregeringen avser att stödja etableringen av den s.k.\r\nmarknads- och medieakademin i Vetlanda.</pre><pre>Bakgrunden till frågan är att regeringen mottagit\r\nansökningar om stöd till vad man kallar en\r\nmarknadsoch medieakademi dels från Vetlanda\r\nkommun, dels från Länsstyrelsen i Jönköpings län.</pre><pre>Regeringen har remitterat ansökningarna till\r\nNUTEK för yttrande. Regeringen kommer inte att\r\nta ställning till ansökningarna förrän detta yttrande\r\nföreligger, och jag kan därför i dagsläget inte\r\nkommentera frågan närmare.</pre><pre>Anf. 37  CATARINA RÖNNUNG (s):</pre><pre>Herr talman! Jag ber att få tacka för svaret.</pre><pre>Den ansökan om regionalpolitiska medel om 3\r\nmiljoner till Vetlanda kommun som länsstyrelsen\r\ningivit till departementet har nu remitterats till\r\nNUTEK. Jag kan bara hoppas att detta för frågan\r\nframåt i positiv riktning. Eftersom kommunens\r\nrepresentanter uppvaktade ministern redan i våras,\r\nutgår jag ifrån att denna ansökan tas upp till\r\nrealbehandling så snabbt som möjligt.</pre><pre>En dramatisk omsvängning av\r\nutkomstförutsättningarna har ägt rum i vår\r\nkommun. Tidigare var den själva hjärtpunkten i en\r\nblomstrande trähusindustri. Nu är den oerhört hårt\r\ndrabbad, dels av lågkonjunkturen, dels av den\r\ndrastiska nedskärning av räntesubventionerna som\r\nregeringen drivit igenom.</pre><pre>Prognosen för byggandet är dyster. Därför behöver\r\nnäringslivet en injektion av nyföretagande för att\r\nlångsiktiga och strukturella problem inte skall lägga\r\nsin förlamande hand över kommunen.</pre><pre>Kommun, länsstyrelse, arbetsförmedling och det\r\nlokala näringslivet står bakom den marknads- och\r\nmedieakademi som nu kommit i gång med sin\r\nverksamhet. Länsstyrelsen och vi alla är av den\r\nuppfattningen att projektet drivs med stor kraft och\r\nsakkunskap. Samarbete har inletts med gymnasiet,\r\noch sonderingar har gjorts med högskolevärlden.</pre><pre>Akademin tillhandahåller kvalificerade\r\nmarknadsförings- och säljutbildningar,\r\nspecialsydda kurser med spetsutbildningar, där\r\navancerad dator- och videoteknik används för\r\ngrafisk produktion. Film- och videoproduktion\r\nm.m. erbjuds. Den 22 november startar en kurs\r\nmed 48 deltagare.</pre><pre>Kort sagt: Detta är ett angeläget projekt, unikt i\r\nSverige för sin bredd och mångfald i utbildningen,\r\ntill nytta för näringslivet och för min kommun. Jag\r\nhoppas därför på ett positivt besked i sinom tid.</pre><pre>Överläggningen var härmed avslutad.</pre><pre>10 §  Svar på fråga 1993/94:100 om avreglering\r\nav elmarknaden</pre><pre>Anf. 38  Arbetsmarknadsminister BÖRJE\r\nHÖRNLUND (c):</pre><pre>Herr talman! Elvy Söderström har frågat mig om\r\njag inom ramen för den pågående parlamentariska\r\nberedningen kommer att göra en analys av de\r\nregionalpolitiska konsekvenserna av en avreglerad\r\nelmarknad.</pre><pre>Låt mig först konstatera att avregleringsfrågorna är\r\nviktiga i ett regionalpolitiskt perspektiv. En\r\nutgångspunkt för arbetet är att förändringarna skall\r\nutformas på ett sådant sätt att viktiga\r\nsamhällsintressen, t.ex. att bevara eller skapa\r\nförutsättningar för utveckling i alla regioner,\r\nbeaktas. Arbetsmarknadsdepartementet\r\nsamordnar de regionalpolitiska frågorna i samråd\r\nmed berörda departement. Inom\r\nNäringsdepartementet genomförs nu en analys av\r\nbl.a. de regionalpolitiska konsekvenserna av en\r\navreglering av elmarknaden. Regeringen kommer\r\natt presentera sina överväganden i en proposition i\r\nvår.</pre><pre>När det sedan gäller arbetet i den regionalpolitiska\r\nreferensgruppen kommer det i första hand att\r\ninriktas på att ge information om det\r\nunderlagsmaterial som tagits fram och de\r\nsynpunkter som kommer fram i den pågående\r\nremissomgången. Jag tycker att det är angeläget att\r\nvi sedan kan ha en öppen debatt i gruppen om vilka\r\nslutsatser som kan dras från det framtagna\r\nmaterialet.</pre><pre>Anf. 39  ELVY SÖDERSTRÖM (s):</pre><pre>Herr talman! Jag tackar arbetsmarknadsministern,\r\ntillika den regionalpolitiskt ansvarige i regeringen,\r\nför svaret. Men jag måste få komplettera med\r\nytterligare frågor. Jag är inte riktigt klar över vad\r\nsvaret innebär.</pre><pre>Arbetsmarknadsministern och jag delar\r\nnaturligtvis uppfattningen att det är av stor\r\nregionalpolitisk vikt att det finns tillgång till säker,\r\nbra och billig energi för alla i hela landet som\r\nbehöver energi. Vad menar\r\narbetsmarknadsministern med att den\r\nregionalpolitiska referensgruppen har som främsta\r\nuppgift att ge information om underlagsmaterialet?\r\nJag måste få veta: Information till vem? Jag hoppas\r\natt referensgruppen i första hand skall ge\r\ninformation till regeringen, så att regeringen kan ha\r\ndenna information som underlag när den tar fram\r\nsina propositioner.</pre><pre>Jag vill också veta vad arbetsmarknadsministern\r\nmenar med detta om den öppna debatten i\r\ngruppen. Jag håller med om att det är viktigt med\r\nen öppen debatt, därför att jag har många frågor\r\nnär det gäller denna avreglering. Men vilken grupp\r\nsyftar arbetsmarknadsministern på i sitt svar?</pre><pre>Flera än jag har ställt sig frågan: Hur kommer den\r\nframtida kostnadsbilden för investeringar i\r\nglesbygd att se ut när det gäller tillgången på\r\nelström? Kommer de vattenkraftsproducerande\r\nområdena, som samtidigt utgör glesbygd, att få\r\nbetala högre elpriser i framtiden än de mer\r\ntätbefolkade områdena? Jag skulle kunna ställa en\r\nlång rad frågor som jag och många med mig tycker\r\natt det är viktigt att få svar på innan det fattas något\r\nbeslut om avreglering av elmarknaden.</pre><pre>Anf. 40  Arbetsmarknadsminister BÖRJE\r\nHÖRNLUND (c):</pre><pre>Herr talman! Så sent som förra veckan hade jag ett\r\npersonligt sammanträffande med Vattenfalls\r\nledning, då jag ställde en mängd frågor. Jag förde\r\nockså en diskussion med Vattenfall -- det är ju en\r\nstor aktör, men inte den enda. Det är\r\nNäringsdepartementet som har den stora\r\nsakkunskapen på det här området, och man har\r\ntagit på sig att göra den regionalpolitiska analysen.\r\nDet arbetet kommer jag naturligtvis mycket noga\r\natt följa.</pre><pre>När det gäller den parlamentariska gruppen, har\r\ndet tagits fram ett mycket omfattande material\r\ninför propositionsarbetet. Det rör sig om ett tiotal\r\ndokument. När jag talar om en öppen debatt efter\r\ndet att sakfrågorna har diskuterats, avser jag att\r\nden skall hållas inom den parlamentariska gruppen\r\noch utgöra ett underlag inför den proposition som\r\nskall tas fram.</pre><pre>Anf. 41  ELVY SÖDERSTRÖM (s):</pre><pre>Herr talman! Då blev det något klarare vad\r\narbetsmarknadsministern menade. Men trots allt\r\nkänner jag oro inför den proposition som kan\r\nkomma om avreglering av elmarknaden. Denna\r\noro hyser jag, därför att andra företrädare för\r\nregeringen så tydligt har uttalat sin vilja att\r\navreglera elmarknaden. Ibland har jag haft en\r\nkänsla av att det får gå hur fort som helst, utan att\r\nman beaktar de regionalpolitiska konsekvenserna.\r\nDet är viktigt att alla gör sitt bästa, så att de inte\r\nblir de konsekvenser som alla är oroliga för.</pre><pre>Överläggningen var härmed avslutad.</pre><pre>11 §  Svar på fråga 1993/94:118 om\r\nföretagshälsovården</pre><pre>Anf. 42  Arbetsmarknadsminister BÖRJE\r\nHÖRNLUND (c):</pre><pre>Herr talman! Barbro Westerholm har frågat mig\r\nhur länge vi skall vänta på parternas förhandlingar\r\nom företagshälsovården.</pre><pre>Under vårriksdagen informerade jag riksdagen om\r\nen aviserad proposition om företagshälsovård. Jag\r\nmeddelade att jag ville avvakta resultatet av\r\npågående förhandlingar mellan arbetsmarknadens\r\nparter innan jag tar initiativ till ett förslag till\r\nriksdagen.</pre><pre>Inom den kommunala sektorn har parterna i en\r\nsärskild överenskommelse, träffad i maj 1993,\r\nredovisat ett gemensamt synsätt i fråga om\r\nkompetens inom arbetsmiljöoch\r\nrehabiliteringsområdet omfattande såväl resurser i\r\nlinjeorganisation som interna och externa\r\nexpertresurser. Inom den privata sektorn har\r\nträffats ett antal avtal och förhandlingar pågår inom\r\nytterligare ett antal avtalsområden.</pre><pre>Min principiella uppfattning i denna fråga, vilken\r\nockså delas av arbetsmarknadens parter, är att den\r\nlånga tradition som finns med olika samarbetsavtal\r\nmellan arbetsmarknadens parter inom detta\r\nområde bör fortsätta. Genom en avtalsreglering\r\nkan flexibla lösningar åstadkommas för t.ex.\r\nföretag i olika branscher samt med olika storlek och\r\nskiftande lokala förutsättningar.</pre><pre>Jag kan i dag konstatera att förhandlingar om nya\r\navtal om företagshälsovården fortfarande pågår\r\noch att detta tar längre tid än jag räknade med i\r\nvåras.</pre><pre>Jag vill därför ytterligare en tid avvakta resultatet\r\nav de pågående förhandlingarna innan jag tar\r\nställning till en eventuell lagstiftning på området.\r\nJag kommer samtidigt att uppmana parterna inom\r\nområden, som för närvarande inte är föremål för\r\nförhandlingar, att söka nå en lösning avtalsvägen.</pre><pre>Anf. 43  BARBRO WESTERHOLM (fp):</pre><pre>Herr talman! Jag får tacka\r\narbetsmarknadsministern för svaret. Det var ju\r\ninget glädjebud precis. Medan gräset gror dör kon,\r\nbrukar man säga.</pre><pre>Företagshälsovården genomgår nu stora\r\nförändringar. Statsbidraget har slopats, men det är\r\nnog inte det stora problemet. Problemet ligger i\r\navregleringen av företagshälsovården.\r\nFörutsättningen för en avreglering var ju att man\r\nskulle träffa ett avtal mellan stora delar av\r\narbetsmarknadens parter. Sådana avtal saknas nu\r\nför huvudparten av arbetsmarknaden. Det pågår\r\nförhandlingar, men det finns inget avtal. Parallellt\r\nkan vi nu se en nedrustning av företagshälsovården\r\ntill men för de arbetstagare som är i behov av\r\nföretagshälsovårdens insatser.</pre><pre>Till detta kommer att trots att företagsläkarna har\r\nen egen specialitet, har de ingen egen taxa. Detta är\r\nproblem både för Försäkringskassan, som behöver\r\nremittera patienter till företagsläkarna, och för\r\nhusläkarna, som också behöver tillgång till denna\r\nspecialistkompetens. Utan avtal och utan taxa blir\r\ndet ju problem med ersättningen för dem som\r\narbetar inom företagshälsovården. Utöver\r\nföljderna för de enskilda människorna kan detta på\r\nsikt leda till stor ekonomisk förlust för samhället\r\ngenom försämrade rehabiliteringsinsatser och ökad\r\nutslagning.</pre><pre>Det behövs snarast en reglering på detta område,\r\nså att de som arbetar inom företagshälsovården inte\r\nförsvinner därifrån. Jag vill avsluta med att fråga\r\narbetsmarknadsministern: Vilka garantier kan\r\nutfästas när det gäller framtiden för dem som\r\narbetar inom detta område?</pre><pre>Anf. 44  Arbetsmarknadsminister BÖRJE\r\nHÖRNLUND (c):</pre><pre>Herr talman! Jag har personligen talat med mycket\r\nledande företrädare för mycket stora viktiga\r\nområden, såväl på arbetsgivarsidan som på den\r\nfackliga sidan, om vikten av att de sätter sig ned och\r\nträffar ett avtal på detta angelägna område. Alla\r\nsom jag har talat med säger att området är mycket\r\nviktigt för företagen och för framtiden. Det är en\r\ngemensam syn som man har.</pre><pre>Det ligger en färdig proposition på departementet.\r\nMen när jag läser den, får jag en mycket stark\r\nkänsla av att det hela blir trubbigt i förhållande till\r\ndet fina som man kan uträtta om man sätter sig ned\r\noch diskuterar vars och ens specialområde.</pre><pre>På fredag och lördag skall jag på Arosmässan och\r\nträffa en hel del som har stor makt över detta. Då\r\nkommer jag att fortsätta dialogen, eftersom jag vill\r\nha ett avtal snabbt.</pre><pre>Anf. 45  BARBRO WESTERHOLM (fp):</pre><pre>Herr talman! Det är väldigt många som talar sig\r\nvarma för vikten av en god företagshälsovård.\r\nSverige har ju varit ett bland de ledande länderna i\r\nvärlden på det området. Men det är inte tillräckligt\r\nför att övertyga dem som arbetar inom\r\nföretagshälsovården om att de har en framtid och\r\natt de har en lön. Många av dessa är utbildade inom\r\nandra områden -- inom t.ex. husläkeriet har man en\r\nallmänmedicinsk utbildning. Risken är nu att vi\r\nmycket snabbt får en avtappning av personer inom\r\ndet här fältet.</pre><pre>Jag tror inte att vi kommer längre i den här\r\ndiskussionen. Jag hoppas naturligtvis att\r\nArosmässan leder till något positivt och konkret,\r\nför det brådskar.</pre><pre>Överläggningen var härmed avslutad.</pre><pre>12 §  Svar på fråga 1993/94:126 om\r\nsysselsättningen i Stockholms skärgård</pre><pre>Anf. 46  Arbetsmarknadsminister BÖRJE\r\nHÖRNLUND (c):</pre><pre>Herr talman! Sylvia Lindgren har frågat mig om jag\r\nämnar vidta några åtgärder för att öka antalet\r\narbetstillfällen i Stockholms skärgård. Hon\r\nhänvisar till hög arbetslöshet, svårigheter att\r\nupprätthålla servicen samt otillräckliga\r\nstödmöjligheter.</pre><pre>Vad gäller regionalpolitiskt stöd fastställer\r\nriksdagen vilka områden som skall ingå i\r\nstödområde 1 och 2 och har därmed också sagt var\r\nde långsiktiga problemen är svårast.</pre><pre>För övriga områden, t.ex. Stockholms skärgård,\r\nstår länsanslaget till länsstyrelsens förfogande för\r\nglesbygdsstöd och regional projektverksamhet.\r\nDet är länsstyrelsens ansvar att fördela länsanslaget\r\nså, att det främjar utsatta områden på bästa möjliga\r\nsätt. Jag kan notera att Länsstyrelsen i Stockholm\r\npå detta sätt medverkat till etableringar av Folksam\r\npå Möja och Taxi Stockholm på Ingmarsö.</pre><pre>Jag är givetvis medveten om de problem som\r\nskärgårdsbefolkningen, liksom andra\r\nglesbygdsboende, brottas med. Vad särskilt gäller\r\nskärgårdsfrågorna vill jag påminna om den\r\nsärskilda utredning som för närvarande kartlägger\r\nförutsättningarna för en levande skärgård.\r\nUtredningen skall bedöma behovet av och föreslå\r\nförändringar för att underlätta bosättning och\r\nföretagande i skärgårdsområdena.</pre><pre>Glesbygdsfrågorna i sin helhet kommer även att ges\r\nstor vikt i den kommande regionalpolitiska\r\npropositionen.</pre><pre>Slutligen vill jag säga att trots att Stockholm i dag\r\nupplever en förhållandevis hög arbetslöshet har\r\nregionen stora förutsättningar att efter en\r\nkonjunkturuppgång åter stå stark. Jag vill t.ex.\r\npeka på regionens differentierade näringsliv med\r\nett stort inslag av forskning och utveckling. Låt oss\r\ninte heller glömma bort att Stockholms skärgård,\r\ntrots många problem, har haft en mera gynnsam\r\nutveckling än många andra skärgårdar och\r\nglesbygder.</pre><pre>Anf. 47  SYLVIA LINDGREN (s):</pre><pre>Herr talman! Först vill jag tacka\r\narbetsmarknadsministern för svaret. Börje\r\nHörnlund har ju gjort sig känd som en\r\narbetsmarknadsminister som vill värna om\r\nglesbygden. Däremot är intresset för storstäderna\r\noch deras växande problem ljumt. Men nu är inte\r\nStockholmsregionen av enbart storstadskaraktär,\r\nutan här finns också ett utpräglat glesbygdsområde,\r\nsom mycket väl kan likställas med vissa skogslän i\r\nt.ex. inlandet.</pre><pre>Stockholms skärgård med sina 7 000 öar och skär är\r\nen ovärderlig tillgång. På goda grunder kan det\r\nhävdas att det nationella intresset av att bevara\r\nStockholms skärgård som levande bygd blir allt\r\nstarkare. Såväl ur säkerhets- som ur miljösynpunkt\r\nhar skärgården redan i dag stor betydelse.</pre><pre>Det finns således goda möjligheter för en\r\ndifferentierad arbetsmarknad, som kan locka också\r\nunga familjer att bosätta sig och verka i skärgården.\r\nAv skärgårdens 10 000 invånare bor 5 000 på öar\r\nutan fastlandsförbindelse. En positiv utveckling\r\nställer därför krav på ekonomiskt stöd och\r\nsamordnande av statliga insatser för en\r\ntillfredsställande samhällsservice.</pre><pre>Det är självklart, Börje Hörnlund, att man reagerar\r\nnär man i massmedierna läser att t.ex. Silja Line\r\nflyttar växeln till Kalix och att rederiet får 6\r\nmiljoner kronor av staten för detta. Ett företag i\r\nStockholm får alltså skattepengar för att etablera\r\nsig i annan ort i landet. Nu håller det inte längre\r\nmed att flytta från tätbebyggda storstadsområden\r\ntill glesbygd, Börje Hörnlund.</pre><pre>Bland de värst drabbade av arbetslösheten är\r\nkvinnorna i skärgården. De har en större\r\narbetslöshet än kvinnorna i landets stödområden.\r\nVad tänker arbetsmarknadsministern göra? Tror\r\ninte ministern att det finns glesbygd i\r\nstorstadsområdena eller, vilket är ännu värre och\r\nsom faktiskt svaret antyder, inte känner till\r\nförhållandena?</pre><pre>Anf. 48  Arbetsmarknadsminister BÖRJE\r\nHÖRNLUND (c):</pre><pre>Herr talman! Först och främst vill jag säga att\r\nStockholm får sin andel av samtliga medel som hör\r\ntill mitt ansvarsområde. Det är t.o.m. så att det inte\r\när jag som fördelar de stora beloppen, utan det är\r\nandra organ.</pre><pre>Sedan kan jag tala om för Sylvia Lindgren att jag\r\ni förra veckan i Bryssel talade inför ett stort antal\r\nbelgiska och svenska investerare. Det kommer att\r\nbetyda mycket mer för Stockholm än för andra\r\nregioner. Jag anser att det är så man bör arbeta och\r\ninte visa, som Sylvia Lindgren, en förfärlig\r\navundsjuka mot alla små orter ute i landet. Vissa av\r\ndem har sett halva ungdomskåren flytta till denna\r\nstad. Jag tycker att det är mycket illa av en\r\nsocialdemokrat att stå i talarstolen och visa denna\r\nattityd mot de riktigt glesa bygderna av vårt land.</pre><pre>Beslutet om Silja Lines flyttning är NUTEK:s. Jag\r\nhar inte haft anledning att studera det. Fullmakten\r\ntill NUTEK har också Silvia Lindgren som\r\nriksdagsledamot varit med att ge.</pre><pre>Sedan till erfarenheterna från mitt eget län. Vi har\r\nt.ex. från Umeå, som är en snabbt växande ort,\r\nlokaliserat ut delar av länsmyndigheter och\r\norganisationer till övriga delar av länet, som har det\r\nväsentligt sämre. Det finns rika möjligheter att\r\narbeta vidare med det inom denna region.</pre><pre>De här små sakerna som jag har nämnt är bra, men\r\ndet finns mycket mer att göra. Jag föreslår Sylvia\r\nLindgren, som har ett förflutet i Stockholms läns\r\nlandsting, att också arbeta med dessa frågor.</pre><pre>Anf. 49  SYLVIA LINDGREN (s):</pre><pre>Herr talman! Det handlar inte om avundsjuka. Det\r\nhandlar om att skapa förståelse för den glesbygd\r\nsom finns i skärgårdsområdena. Jag känner mycket\r\nväl till förhållandena när det gäller Folksam och\r\nTaxi Stockholms växel, som flyttades ut. Det\r\ngenomfördes inte minst på initiativ av\r\nSocialdemokraterna i landstinget.</pre><pre>Jag vet också att man haft idétävlingar för att\r\nkomma till rätta med problemen och för att se\r\nutvecklingsmöjligheter för skärgården. Jag vet att\r\nlandstinget och länsstyrelsen gjort en utredning om\r\nStockholms skärgård inför år 2000. Jag vet att det\r\npågår en utredning om kommunikationerna som\r\ngörs av en dansk kommunikationskonsult på direkt\r\nbegäran av skärgårdsbornas egna organisationer.</pre><pre>Alla dessa exempel visar på att det finns en vilja till\r\nutveckling och nytänkande bland skärgårdsborna.\r\nAllt är givetvis beroende på att fler tillfällen till\r\narbete skapas. Småföretagandet utgör en viktig del.\r\nMen får vi ingen del i det här, blir det naturligtvis\r\nsvårt.</pre><pre>Anf. 50  Arbetsmarknadsminister BÖRJE\r\nHÖRNLUND (c):</pre><pre>Herr talman! Dagens regeringspartier försökte\r\ngång på gång under förra valperioden att få\r\narbetsmarknadsutskottet att direkt beställa en\r\nskärgårdsutredning. Det visades inget intresse för\r\ndetta från dåtida regionalpolitiskt ansvarigt\r\nstatsråd. Den här regeringen har nu tillsatt en\r\nskärgårdsutredning, i syfte att uppnå goda resultat.\r\nJag hoppas att förslagen, när de kommer, kan tas\r\nemot positivt också av dem som inte tidigare var så\r\npositiva.</pre><pre>Jag hoppas verkligen att man inom den stora starka\r\nStockholmsregionen diskuterar den totala\r\nutvecklingen inom länet. Där menar jag att\r\nskärgården utgör en viktig del. Jag hoppas att inte\r\nbehöva höra prov på den avundsjuka som gång på\r\ngång kommer till uttryck. Det handlar om\r\nkommuner som har förlorat 30--50 % av sin\r\nfolkmängd och bara har gamlingar kvar.</pre><pre>Anf. 51  SYLVIA LINDGREN (s):</pre><pre>Herr talman! Det handlar inte om avundsjuka, utan\r\ndet gäller att försöka förklara att det finns problem\r\ni skärgården. Av Ljusterös 28 arbetssökanden är 26\r\nkvinnor. Av Ornös 24 arbetssökanden är 23\r\nkvinnor. På Rumnarö är 19 av 27 arbetslösa\r\nkvinnor, på Utö 15 av 16. Listan kan göras lång.\r\nDärför blir det ett problem om statligt\r\nlokaliseringsstöd blir avgörande för om verksamhet\r\netableras i annan glesbygd i stället för glesbygden\r\nStockholms skärgård, där förutsättningarna i flera\r\navseenden är likartade med förutsättningarna på\r\nmånga andra håll i landet. Det är detta, Börje\r\nHörnlund, som vi försöker skapa förståelse för. Jag\r\ntycker faktiskt att vi i storstäderna, inte minst i vår\r\nregion, saknar den.</pre><pre>Anf. 52  Arbetsmarknadsminister BÖRJE\r\nHÖRNLUND (c):</pre><pre>Herr talman! Jag har alltid mycket stor förståelse\r\nför kommuner och delar av län där serviceunderlag\r\noch annat är hotat, så ock för Stockholms skärgård.\r\nPå mitt departements initiativ träffas nu\r\nregelbundet företrädare för Länsstyrelsen i\r\nStockholm, NUTEK och departementet för att\r\ninformera varandra om pågående eventuella\r\nlokaliseringsobjekt, i syfte att det inte skall uppstå\r\nkonkurrensförhållanden. Om en verksamhet är på\r\nväg ut i skärgården skall det inte bjudas över, om\r\nman söker alternativa möjligheter. Jag kanske\r\nskulle ha berättat om detta initiativ tidigare i\r\ndebatten. Jag gör det nu, i alla fall.</pre><pre>Anf. 53  SYLVIA LINDGREN (s):</pre><pre>Herr talman! Alla initiativ mottages med\r\ntacksamhet, Börje Hörnlund. Tyvärr blev det bara\r\nFolksams etablering på Möja och taxiväxeln på\r\nIngmarsö. Därefter tog det stopp. Men det kan\r\nockså ha betydelse att vi fick en lågkonjunktur. Det\r\nskall jag verkligen erkänna. Än viktigare är det då\r\natt vi inte glömmer bort skärgårdsbefolkningen.</pre><pre>Överläggningen var härmed avslutad.</pre><pre>13 §  Svar på fråga 1993/94:129 om\r\nföretagshälsovården</pre><pre>Anf. 54  Arbetsmarknadsminister BÖRJE\r\nHÖRNLUND (c):</pre><pre>Herr talman! Göte Jonsson har frågat mig vilka\r\nåtgärder jag avser att vidta för att utan dröjsmål\r\ngarantera företagshälsovårdens framtida roll\r\nutifrån det förändringsarbete som pågår inom\r\nhälso- och sjukvårdens område.</pre><pre>Företagshälsovårdens uppgift är att vara en resurs\r\nför arbetsgivare och arbetstagare i det\r\nförebyggande arbetsmiljöarbetet och i den\r\narbetsplatsinriktade rehabiliteringen.\r\nFöretagshälsovårdens verksamhet grundar sig i\r\nförsta hand på avtal mellan arbetsmarknadens\r\nparter.</pre><pre>Avtal om företagshälsovård finns sedan 1991 inom\r\ndet statliga området. På det kommunala området\r\nhar parterna i en särskild överenskommelse, träffad\r\ni maj 1993, redovisat ett gemensamt synsätt om\r\nkompetens inom arbetsmiljö- och\r\nrehabiliteringsområdet omfattande såväl resurser i\r\nlinjeorganisationen som särskilda expertresurser,\r\nbl.a. företagshälsovården. Inom den privata\r\nsektorn har träffats ett antal avtal, och\r\nförhandlingar pågår inom ytterligare ett antal\r\navtalsområden.</pre><pre>\r\nFöretagshälsovården är sålunda inte någon\r\nsjukvårdsorganisation, och det förändringsarbete\r\nsom pågår inom hälso- och sjukvårdens område\r\npåverkar inte direkt företagshälsovårdens\r\nmöjligheter att fullgöra sina uppgifter. Däremot\r\nkan företagshälsovårdens behov av kontakter med\r\nsjukvården i det enskilda fallet, t.ex. i samband\r\nmed rehabilitering, underlättas när den enskilde\r\ngenom ''husläkare'' får en fast kontakt i hälsooch\r\nsjukvården.</pre><pre>Jag vill samtidigt informera om att jag nyligen givit\r\nArbetsmiljöfonden i uppdrag att stödja\r\nutvecklingen av ett kvalitetssäkringssystem inom\r\nföretagshälsovården. Det finns ett intresse hos\r\nsåväl samhället som arbetsmarknadens parter att\r\nföretagshälsovården får en inriktning som\r\nkännetecknas av överblick och helhetssyn på\r\narbetsmiljö- och rehabiliteringsfrågorna.</pre><pre>Anf. 55  GÖTE JONSSON (m):</pre><pre>Herr talman! Jag tackar för svaret. Jag har också\r\nlyssnat på den diskussion som har förts här tidigare.\r\nJag skulle vilja ställa en direkt fråga till\r\narbetsmarknadsministern. Hur ser\r\narbetsmarknadsministern på den utredning som\r\nRiksförsäkringsverkets chef lämnade för ett antal\r\nmånader sedan? Där fanns klara tankegångar om\r\nhur företagshälsovården skulle kunna organiseras.\r\nI dag pågår ett förändringsarbete inom hälso- och\r\nsjukvården. Det har också skett en radikal\r\nförändring när det gäller företagshälsovården, så\r\ntill vida att statens engagemang har väsentligt\r\nminskat genom bl.a. statsbidragsförändringen.</pre><pre>Statsrådet säger att de beslut vi har fattat när de\r\ngäller hälso- och sjukvården inte direkt påverkar\r\nföretagshälsovården. Det finns ändå en klar\r\nindirekt påverkan. Låt mig nämna ett par exempel.\r\nVi har resonemanget om specialistläkartaxan, som\r\nutan tvivel kommer att påverka\r\nföretagshälsovården i gränslandet mellan de\r\nrehabiliterande uppgifterna och de direkta hälso-\r\noch sjukvårdsuppgifterna, som automatiskt\r\nkommer att hamna inom företagshälsovården. Det\r\nfinns ingen klar gränsdragning.</pre><pre>Det andra problemet gäller husläkarsystemet. Det\r\nberor på vilket avtalssystem som\r\nsjukvårdshuvudmännen, landstingen, väljer när\r\ndet gäller sådant som t.ex. kostnaderna för\r\nröntgenundersökningar, laboratorieverksamhet\r\nosv., där också företagshälsovården anlitar den\r\noffentliga sjukvårdshuvudmannen.\r\nFöretagshälsovården kan där komma i en mycket\r\nnegativ konkurrenssituation. Därför är det\r\nangeläget att man ser över företagshälsovårdens\r\nförutsättningar också med anledning av de\r\nförändringar som har skett inom hälso- och\r\nsjukvården.</pre><pre>Anf. 56  Arbetsmarknadsminister BÖRJE\r\nHÖRNLUND (c):</pre><pre>Herr talman! Jag har mycket noga studerat\r\nSchermans utredning. Huvudbudskapet är där att\r\nman upplever lagstiftning som en nödlösning eller\r\nandrahandslösning. Lösning nr 1 är avtal mellan\r\nparterna. Jag är uppriktigt sagt litet besviken över\r\natt parterna inte har kunnat snabba på detta mera.\r\nJag skall villigt erkänna att jag inte minst väntar på\r\nde stora inom verkstadsindustrin. Som jag ser det\r\när det viktigt att de kommer till skott.</pre><pre>I uppdraget till Arbetsmiljöfonden ligger att den\r\nexpertis som finns på detta område tillsammans\r\nmed representanter för arbetsgivare och\r\narbetstagare skall arbeta fram ett\r\nkvalitetssäkringssystem. Jag hoppas att man\r\ndärmed indirekt får en bred förankring, så att man\r\nkan arbeta vidare på bred front inom\r\nföretagshälsovården.</pre><pre>Anf. 57  GÖTE JONSSON (m):</pre><pre>Herr talman! Jag tror nog, liksom\r\narbetsmarknadsministern, att uppläggningen med\r\nArbetsmiljöfonden är en viktig del i detta\r\nsammanhang. Kvalitetssäkringen är viktig i\r\nföretagshälsovården lika väl som inom hälso- och\r\nsjukvården. Jag har ingen annan uppfattning på\r\nden punkten. Problemet är att många\r\nföretagsläkare och anställda i företagshälsovården i\r\ndag upplever en stor osäkerhet om hur framtiden\r\nkommer att bli.</pre><pre>Jag kan också dela arbetsmarknadsministerns\r\nuppfattning när det gäller trögheten inom ramen\r\nför avtalsslutande parters aktivitet på detta\r\nområde. Här har företagen fått ett ökat ansvar för\r\nt.ex. rehabilitering. Jag tror också att det finns\r\nanledning för arbetsmarknadsministern att se på de\r\nindirekta konsekvenserna av förändringarna i\r\nhälso- och sjukvården. Jag pekade på detta med\r\nhusläkarsystemet och specialistläkartaxorna. Jag\r\nskulle också vilja fråga: Har\r\narbetsmarknadsministern någon möjlighet att göra\r\nen bedömning av tidsramen när det gäller dels\r\navtalet, dels Arbetsmiljöfondens uppdrag?</pre><pre>Anf. 58  Arbetsmarknadsminister BÖRJE\r\nHÖRNLUND (c):</pre><pre>Herr talman! När avtal kan slutas, hur parterna tar\r\nsig fram, har jag litet svårt att bedöma. Jag försöker\r\ndock påverka dem. Jag har naturligtvis funderat.\r\nDet är lätt för mig personligen och regeringen att\r\nkomma ifrån detta genom att lägga fram ett\r\nlagförslag. Men då finns en oroande, tung känsla av\r\natt man åstadkommer den näst bästa lösningen.\r\nMen det är klart att jag inte kan avvakta parternas\r\narbete hur länge som helst.</pre><pre>Anf. 59  GÖTE JONSSON (m):</pre><pre>Herr talman! Jag tror att det är förståndigt.\r\nProblemet är att vi nu tappar oerhört mycket\r\nkompetens i företagshälsovården. Det blir svårt att\r\nåterställa om det går för länge innan de som arbetar\r\ni verksamheten får besked. Om beskedet kommer\r\nfrån regeringen, departementet, eller från\r\narbetsmarknadens parter kanske i och för sig är\r\nlikgiltigt. Det viktiga är att de som arbetar i\r\nverksamheten får ett besked när det gäller\r\ninriktningen i framtiden.</pre><pre>Många företagsläkare söker sig nu över till\r\nhusläkarverksamhet, därför att de är osäkra på\r\nföretagshälsovårdens framtida inriktning. Här tror\r\njag att framför allt de små företagen kan riskera att\r\ndrabbas.</pre><pre>Jag tackar arbetsmarknadsministern för svaret. Jag\r\nhoppas att vi så snabbt som möjligt, inom ramen för\r\nde vägar som arbetsmarknadsministern väljer, skall\r\nkunna få klarhet när det gäller verksamhetens\r\ninriktning i framtiden. Jag vill än en gång be\r\narbetsmarknadsministern lägga på minnet att det\r\nfinns ett klart indirekt samband mellan\r\nförändringarna i sjukvården och\r\nföretagshälsovårdens möjlighet att arbeta.</pre><pre>Överläggningen var härmed avslutad.</pre><pre>14 §  Svar på fråga 1993/94:131 om de\r\nfunktionshindrade och lönebidragen</pre><pre>Anf. 60  Arbetsmarknadsminister BÖRJE\r\nHÖRNLUND (c):</pre><pre>Herr talman! Ingvar Björk har frågat mig vilka\r\nåtgärder jag ämnar vidta för att förhindra\r\nutslagningen av funktionshindrade från\r\narbetsmarknaden.</pre><pre>Bakgrunden är att arbetsmarknadsverket\r\nomprövar och i vissa fall sänker befintliga\r\nlönebidrag för anställda i olika\r\nhandikapporganisationer. Ingvar Björk hänvisar\r\ntill att Handikappförbundens Samarbetsorgan i\r\nÖstergötlands län har varslat sex anställda därför\r\natt lönebidragen skulle minskas.</pre><pre>En åtgärd som regeringen har vidtagit är att tillföra\r\nförordningen om lönebidrag den bestämmelse som\r\nIngvar Björk själv citerar i sin fråga. Bestämmelsen\r\nhar sin grund i riksdagens godkännande av ett\r\nförslag i 1993 års kompletteringsproposition och\r\ninnebär att arbetsförmedlingen bör beakta om en\r\nminskning av bidraget kan medföra risk för att en\r\nanställd med lönebidrag sägs upp och blir arbetslös.</pre><pre>Det är således arbetsförmedlingens uppgift att göra\r\nde avvägningar som är lämpliga i det enskilda fallet.\r\nDet är också förmedlingen som känner den lokala\r\narbetsmarknaden, arbetsplatserna och de berörda\r\narbetstagarna, eftersom dessa har varit sökande på\r\nförmedlingen. Enligt min mening ger den nya\r\nbestämmelsen förmedlingen möjlighet att göra de\r\navvägningar som behövs.</pre><pre>Anf. 61  INGVAR BJÖRK (s):</pre><pre>Herr talman! Jag ber att få tacka Börje Hörnlund\r\nför svaret.</pre><pre>Med min fråga menar jag att jag befarar att det\r\nbefintliga lönebidraget sänks för de anställda inom\r\nolika handikapporganisationer. Det leder för det\r\nförsta till att antalet arbetslösa ökar, och dessa\r\narbetslösa kommer ej att få något annat arbete. För\r\ndet andra leder det till att\r\nhandikapporganisationernas styrka minskar. Båda\r\ndessa förhållanden är självfallet till stor brist i\r\nsamhället.</pre><pre>Börje Hörnlunds yttrande är, såvitt jag förstår,\r\noptimistiskt. Jag hoppas att jag tytt yttrandet rätt.\r\nDet står nämligen: ...''arbetsförmedlingen bör\r\nbeakta om en minskning av bidraget kan medföra\r\nrisk för att en anställd med lönebidrag sägs upp och\r\nblir arbetslös.'' Slutorden i yttrandet lyder vidare:\r\n''Enligt min mening ger den nya bestämmelsen\r\nförmedlingen möjlighet att göra de avvägningar\r\nsom behövs.''</pre><pre>Om det är så, kan jag inte tyda det så att\r\nhandikapporganisationerna skall säga upp sin\r\npersonal.</pre><pre>Anf. 62  Arbetsmarknadsminister BÖRJE\r\nHÖRNLUND (c):</pre><pre>Herr talman! Jag antar att Ingvar Björk har blivit\r\nunderättad om att Länsarbetsnämnden i\r\nLinköping, fredagen den 12 november, beslutat om\r\natt låta dessa sex anställda forsätta arbeta med 90-\r\nprocentigt lönebidrag.</pre><pre>Regeringen har också studerat\r\nArbetsmarknadsverkets senaste kvartalsrapport.\r\nDet genomsnittliga lönebidraget till statliga\r\nmyndigheter är 92 % av lönekostnaden. Till\r\nförsäkringskassorna är lönebidraget hela 94 %, och\r\ntill de allmännyttiga organisationerna är det\r\ngenomsnittliga bidraget 83,5 %.</pre><pre>För en annan grupp arbetsgivare, nämligen\r\nkommuner, landsting och affärsverk ligger\r\nlönebidragsandelen kring 40 %, och för de enskilda\r\nföretagen på 56 %.</pre><pre>Dessa siffror talar för att det inte skulle skett någon\r\nsänkning av de höga nivåerna. Men det går väl både\r\nupp och ner på sina ställen. I dag har\r\nArbetsmarknadsverket bra med medel vad gäller\r\nhandikappområdet. Som Ingvar Björk säkerligen\r\nförstår vill jag i den arbetsmarknad som råder inte\r\nha ut ytterligare handikappade, som redan har ett\r\njobb, på ordinarie arbetsmarknaden.</pre><pre>Anf. 63  INGVAR BJÖRK (s):</pre><pre>Herr talman! Det förstår jag mycket väl, Börje\r\nHörnlund. Dessa människor, som i så fall skulle\r\nmista sitt arbete, skulle gå ut i direkt arbetslöshet,\r\nen lång sådan. Det skulle troligen inte få något\r\nannat jobb. Därför måste man hålla dem som har\r\nsysselsättning kvar i sin sysselsättning.</pre><pre>Överläggningen var härmed avslutad.</pre><pre>15 §  Svar på fråga 1993/94:113 om studiestöd till\r\nkvinnor över 40 år</pre><pre>Anf. 64  Utbildningsminister PER UNCKEL\r\n(m):</pre><pre>Herr talman! Kristina Svensson har frågat mig om\r\njag avser att vidta några åtgärder för att underlätta\r\nför kvinnor över 40 år som behöver vidareutbilda\r\nsig.</pre><pre>Frågan om ett nytt studiestödssystem bereds för\r\nnärvarande inom regeringskansliet. Som ett led i\r\ndet arbetet har inom Utbildningsdepartementet\r\ntillsatts en särskild arbetsgrupp den s.k.\r\nStudiestödsberedningen med företrädare bl.a. för\r\nde fyra regeringspartierna. Beredningen har inom\r\nramen för sitt arbete presenterat en rapport Hur\r\nförändra dagens studiefinansieringssystem.\r\nRapporten redovisar en problemanalys om vilken\r\narbetsgruppen blivit enig.</pre><pre>I rapporten förs också en diskussion kring vilka\r\nlösningar på problemen som kan vara aktuella,\r\nutan att beredningen i den delen tagit närmare\r\nställning. Det gäller då även bl.a. de frågor om\r\nåldersgräns för rätt till studiemedel och antalet\r\nterminer under vilka den studerande kan få\r\nstudiemedel, vilka Kristina Svensson tar upp.\r\nRapporten presenterades på en utfrågning med\r\nföreträdare för myndigheter, organisationer och\r\nfria debattörer den 20 september 1993.</pre><pre>Arbetet med frågan fortsätter nu inom\r\nregeringskansliet. Några beslut i frågan om\r\nutformningen av ett nytt studiestödssystem har\r\nsåledes inte fattats. När så skett kommer de i vanlig\r\nordning att föreläggas riksdagen i en proposition.\r\nJag är därför inte beredd att nu i riksdagen\r\ndiskutera enskildheter i studiestödet. Den\r\ndiskussionen bör anstå till dess att propositionen\r\nföreligger klar.</pre><pre>Anf. 65  KRISTINA SVENSSON (s):</pre><pre>Herr talman! Jag tackar utbildningsministern för\r\nsvaret. Tyvärr tycker jag att svaret är mycket\r\nknapphändigt och intetsägande. Den enda\r\ninformation som jag kan utläsa av svaret är att en\r\nproposition i fråga om ett nytt studiestöd skall\r\nläggas på riksdagens bord.</pre><pre>Min första fråga blir då: När kommer denna\r\nproposition?</pre><pre>Hanteringen av den här rapporten har varit mycket\r\nbesynnerlig. Inget remissförfarande har\r\nförekommit. Det finns mycken kritik kring detta.</pre><pre>När jag ställde frågan till utbildningsministern\r\navsåg jag inte att föra en diskussion om\r\nenskildheter, utan jag avsåg att föra en principiell\r\ndiskussion. Det är nämligen av principiellt intresse\r\nhur utbildningsministern ställer sig till om\r\nstudiestödet skall vara tillgängligt för vuxna eller ej.\r\nMed vuxna avser jag här människor över 40 år,\r\neftersom det är dem som de debatterade förslagen\r\nberör.</pre><pre>Ganska nyligen kom en rapport om att den sociala\r\nsnedrekryteringen till högskolan alltjämt finns\r\nkvar. Skulle de här förslagen verkställas, betyder\r\ndet att man också befäster en social\r\nsnedrekrytering. Jag vill veta hur\r\nutbildningsministern ställer sig i den frågan.</pre><pre>Den finns mycket material som visar att den här\r\nfrågan i allra högsta grad berör kvinnor. I\r\nförhållande till män, är det en majoritet av kvinnor\r\növer 40 år som har studiestöd. Det är därför som\r\nmin fråga är formulerad som den är.</pre><pre>Anf. 66  Utbildningsminister PER UNCKEL\r\n(m):</pre><pre>Herr talman! Svaret på frågan om när en\r\nproposition förväntas föreläggas riksdagen är: Det\r\när min ambition att propositionen skall läggas på\r\nriksdagens bord i så god tid att den hinner\r\nslutbehandlas under detta riksdagsår.</pre><pre>Vad gäller remissbehandlingen förhåller det sig så --\r\nsom Kristina Svensson säkerligen väl känner till --\r\natt ett arbete inom ramen för översynen av\r\nstudiestödsfrågan, nämligen det som utförs av Jan\r\nBröms, har varit föremål för en mycket bred\r\nremissomgång.</pre><pre>Jag känner inte till huruvida det är en rimlig\r\nprocedur att mitt i ett pågående beredningsarbete\r\ninom regeringskansliet, på basis av ett redan\r\nremissbehandlat material, utsända frågan på ny\r\nremiss. I vart fall förefaller det mig vara en något\r\negendomlig arbetsmetod.</pre><pre>Kristina Svensson ställde också frågan om huruvida\r\nmin utgångspunkt är att studiestödet även skall\r\nutgå för dem som är över 40 år, ber jag, herr\r\ntalman, att få hänvisa till mitt svar. I mitt svar säger\r\njag att jag i dag icke är beredd att ingå i\r\nenskildheter om hur ett nytt studiestödssystem skall\r\nse ut. Däremot måste jag till Kristina Svensson\r\nändå säga att det, i en tid när staten lever med ett\r\nbudgetunderskott på mer än 200 miljarder kronor,\r\ninte riktigt är en situation där man lägger på och\r\nlägger på, för att tillmötesgå nya intressen. Man får\r\ni stället finna sig i att omfördela de resurser som\r\nredan är anslagna till respektive område. Det är\r\nockså Studiestödsberedningens utgångspunkt.</pre><pre>Huruvida den sociala snedrekryteringen kan tänkas\r\nbefästas med den typ av förslag som\r\nStudiestödsberedningen just nu diskuterar är jag\r\ninte alls lika tvärsäker som Kristina Svensson vad\r\ngäller resultatet.</pre><pre>Vad jag vet är -- och jag skall om en kort stund\r\ndiskutera frågan med Björn Samuelson i denna\r\nkammare -- att utjämningen av den sociala\r\nsnedrekryteringen till högre utbildning stoppades\r\nupp i och med att den universitets- och\r\nhögskolereform som nu tack och lov är avvecklad\r\ngenomfördes under 1970-talet. Jag är inte säker på\r\natt studiestödsfrågorna har den betydelse som\r\nKristina Svensson antyder.</pre><pre>Anf. 67  KRISTINA SVENSSON (s):</pre><pre>Herr talman! Det är många forskare som har\r\nuppfattningen att ett generöst studiestöd befrämjar\r\nen bred rekrytering till högskolan. Det finns många\r\nrapporter som styrker detta.</pre><pre>Svaret är att det kommer en särproposition under\r\nvåren i frågan. Denna rapport, som har arbetats\r\nfram på departementet, har orsakat mycket oro,\r\nframför allt bland vuxenstuderande. Jag får nästan\r\ndagligen brev som uttrycker denna oro. Det är\r\nfaktiskt en principiell fråga. Det handlar inte om\r\nenskildheter. Det handlar om vilken syn man har på\r\nvilka det är som skall kunna tillägna sig högre\r\nutbildning eller ej. Jag upprepar min fråga: Hur\r\nställer sig utbildningsministern till vuxna som vill\r\nfortsätta att läsa för att höja sin kompetens?</pre><pre>Det här handlar verkligen inte om att ''lägga på och\r\nlägga på'' för nya reformer. Det handlar om att ha\r\nkvar systemet.</pre><pre>Anf. 68  Utbildningsminister PER UNCKEL\r\n(m):</pre><pre>Herr talman! Jag vill i all anspråkslöshet hävda en\r\nmöjlig, hypotetisk och annorlunda tolkning av vad\r\ndet är som har förutsättningar att utjämna den\r\nsociala snedrekryteringen. Det är min övertygelse\r\natt mer makt till studenterna i meningen större\r\nvalmöjligheter än vad som tidigare har funnits\r\nfrämjar en jämnare social rekrytering. Än viktigare\r\när emellertid, herr talman, att man avlönar högre\r\nutbildning efter förtjänst. Det är en händelse som\r\nser ut som en tanke att den förvärrade sociala\r\nsnedrekryteringen inte bara sammanfaller med att\r\nhögskolan totalreglerades utan också med att\r\nlönerna för högre utbildade trycktes ned.</pre><pre>I fråga om hur stödet skall utgå i förhållande till\r\nålder, över och under 40 år, är jag inte övertygad\r\nom hur svaret skall se ut. Jag är inte övertygad om\r\natt det är riktigt att alltid låta äldre gå före yngre.\r\nJag tror att det är viktigt att tillse att den yngre\r\ngenerationen har fullgoda möjligheter att skaffa sig\r\nden kompetens de själva och vårt land behöver.</pre><pre>Anf. 69  KRISTINA SVENSSON (s):</pre><pre>Herr talman! Jag har inte tagit upp frågan i det\r\nperspektivet att äldre skall gå före yngre. Jag har\r\ntagit upp frågan för att jag vill veta hur\r\nutbildningsministern ser på att äldre skall ha samma\r\nmöjligheter till studiestöd som yngre.</pre><pre>Det är många faktorer som bidrar till den sociala\r\nsnedrekryteringen. Jag tycker att det är mycket\r\ntragiskt att vi inte har kunnat komma tillrätta med\r\ndetta. En av dessa faktorer är förvisso relaterade till\r\nstudiestödet. Ett generöst studiestöd befrämjar en\r\nallsidig social rekrytering.</pre><pre>Anf. 70  Utbildningsminister PER UNCKEL\r\n(m):</pre><pre>Herr talman! Jag är ledsen Kristina Svensson, men\r\nman måste ibland välja.</pre><pre>Regeringens utgångspunkt är att det inte finns mera\r\npengar med dagens budgetunderskott att lägga i\r\nstudiefinansieringssystemet.</pre><pre>Om man samtidigt hävdar att den sociala\r\nsnedrekryteringen är direkt beroende av\r\nstudiestödets storlek, måste detta -- om jag förstår\r\nKristina Svensson rätt -- ändå antyda att man bör\r\nsatsa mera på unga människors möjligheter att\r\nstudera. Det leder med naturnödvändighet till att\r\nandra grupper i så fall måste delvis finna sin\r\nfinansiering på annat sätt.</pre><pre>Herr talman! Jag och denna regering har inte tagit\r\nställning i denna fråga. Jag tycker att vi skall vara\r\närliga nog både gentemot oss själva, gentemot\r\nungdomarna och de äldre och inte gömma oss\r\nbakom avsaknaden av en valsituation -- som\r\nfaktiskt finns inför oss.</pre><pre>Anf. 71  KRISTINA SVENSSON (s):</pre><pre>Herr talman! Jag hoppas verkligen att\r\nutbildningsministern kommer att lyssna på och ta\r\ntill sig all den oro som finns bland vuxenstuderande\r\njust nu. Lyssna på de forskare som hävdar att\r\nstudiestödet är en av de faktorer som medverkar till\r\natt bredda rekryteringsunderlaget.</pre><pre>Jag blir väldigt bekymrad när jag hör den\r\ninställning som utbildningsministern redovisar. Jag\r\ntycker att det är mycket cynisk. I förlängningen är\r\nden kvinnofientlig. Majoriteten av dem som läser\r\nvidare i vuxen ålder är faktiskt kvinnor.</pre><pre>Anf. 72  Utbildningsminister PER UNCKEL\r\n(m):</pre><pre>Herr talman! Jag blir ännu mera bekymrad när jag\r\nser jultomten gå runt med 225 miljarder kronor i\r\nbudgetunderskottet.</pre><pre>Överläggningen var härmed avslutad.</pre><pre>16 §  Svar på fråga 1993/94:115 om högre\r\nkonstutbildning i södra Sverige</pre><pre>Anf. 73  Utbildningsminister PER UNCKEL\r\n(m):</pre><pre>Herr talman! Olle Schmidt har frågat mig om jag\r\när beredd att ge Lunds universitet rätt att utfärda\r\nkonstnärlig högskoleexamen i konst och design.</pre><pre>Lunds universitet har ansökt om rätten att utfärda\r\nkonstnärlig högskoleexamen i konst och design.\r\nAnsökan har remitterats till Kanslersämbetet där\r\nden nu är föremål för bedömning. Först när\r\nKanslersämbetet har gjort sin bedömning kommer\r\nregeringen att ta ställning till frågan om\r\nexamensrätt.</pre><pre>Anf. 74  OLLE SCHMIDT (fp):</pre><pre>Herr talman! Jag ber att få tacka\r\nutbildningsministern för svaret. Men jag hade\r\nkanske hoppats på att få ett positivt svar när nu\r\nministern ändå har begett sig till kammaren.</pre><pre>Den här frågan betyder mycket för Malmö--Lund-\r\nområdet och den södra regionen. Det vet\r\nministern. Vi har kämpat för denna fråga under en\r\nlång tid. Förutsättningarna är utomordentligt goda.\r\nDet vet också ministern. Konstlivet är rikt, och den\r\nallmänkulturella miljön är också gynnsam. Det\r\nbehövs en konsthögskola i Malmö och södra\r\nSverige. Det skulle komplettera Lunds universitets\r\növriga utbildningar inom design, arkitektur och\r\nkonstvetenskap på ett bra sätt och också\r\nkomplettera musik- och teaterhögskolorna i\r\nMalmö.</pre><pre>Redan i dag, som ministern också vet, finns de\r\nväletablerade Forum-skolorna där det bedrivs en\r\nbra utbildning inom den konstnärliga sidan.\r\nProblemet är att de skolorna bedrivs i\r\nfolkhögskoleform. Det skapar problem i fråga om\r\nstudiemedel. I dag går 60 elever där. De får en\r\nfemårig utbildning. De uppgifter jag har fått visar\r\natt bara hälften av eleverna har studiemedel i dag.\r\nDe får alltså jobba eller bedriva studier på deltid.\r\nSå kan det helt enkelt inte fortsätta.</pre><pre>Det är därför det är så viktigt att regeringen snabbt\r\nkommer med besked i fråga om\r\nexaminationsrätten. Nu har utbildningsministern\r\nmycket klokt och vist gett universiteten större\r\nfrihet. Nu tar bl.a. Lunds universitet till sig av\r\ndenna frihet, och nu vill man ha besked så fort som\r\nmöjligt. Annars riskeras kvaliteten på den\r\nkonstnärliga utbildningen i Malmö--Lund-området\r\ni södra Sverige.</pre><pre>T.o.m. kommunen, som har skral ekonomi i andra\r\navseenden, har sett till att den gamla folkskolan,\r\nMellersta förstadsskolan, skall byggas om till\r\nkonsthögskola. Den ligger i centrala Malmö. Nu\r\nväntar alltså alla på ett godkännande av regeringen.\r\nDet måste, enligt min uppfattning, ske före\r\ndecember månads utgång så att ombyggnaden blir\r\nklar och eleverna kan komma med i den vanliga\r\nintagningen i september nästa år. Det är därför\r\nfrågan brådskar.</pre><pre>Anf. 75  Utbildningsminister PER UNCKEL\r\n(m):</pre><pre>Herr talman! Låt mig först hålla med Olle Schmidt\r\nom den vitalitet som kulturengagemanget har i\r\nMalmö--Lund-regionen. Jag är på samma sätt\r\nimponerad över det engagemang som samma\r\nregion känner i att få till stånd en konstnärlig\r\nutbildning av hög kvalitet.</pre><pre>Ingen vore gladare än jag om jag direkt kunde säga\r\nhur en regeringsprövning i dag skulle utfalla. Jag\r\ntror att Olle Schmidt håller med mig om att det vore\r\nopassande att hur angeläget ärendet än känns bryta\r\nmot de regler som regering och riksdag har\r\nstipulerat för prövning av frågor av denna karaktär.\r\nJag kan däremot lova att jag utan vidare dröjsmål\r\nskall bedöma ärendet å regeringens vägnar så snart\r\njag har fått Kanslersämbetets bedömning på mitt\r\nbord.</pre><pre>Anf. 76  OLLE SCHMIDT (fp):</pre><pre>Herr talman! Det är självklart inte så att jag menar\r\natt utbildningsministern skall vara ofin eller agera\r\nopassande mot Sveriges riksdag. Men jag hade\r\ntänkt mig att utbildningsministern hade ett svar\r\nmed sig och att beredningen hade skett i\r\nvederbörlig ordning inom Kanslersämbetet. Det är\r\nviktigt att det kommer ett snabbt besked. Kan\r\nbeskedet komma före december månads utgång, så\r\natt det går att få in studerande till den ordinare\r\nintagningen i september nästa år?</pre><pre>Anf. 77  Utbildningsminister PER UNCKEL\r\n(m):</pre><pre>Herr talman! Jag beklagar att jag inte kan ge någon\r\nutfästelse. Jag kontrollerar inte själv hela den\r\nprocess som skall genomföras innan min\r\nbedömning skall ske. Däremot kan jag försäkra\r\nOlle Schmidt att jag inte kommer att ta lång tid på\r\nmig att göra den bedömning som ankommer på\r\nregeringen.</pre><pre>Anf. 78  OLLE SCHMIDT (fp):</pre><pre>Herr talman! Utbildningsministern har säkert god\r\nkontroll om utbildningsministern vill. Då kan det\r\ngå snabbt i de politiska korridorerna. Det vet både\r\nutbildningsminstern och jag. Jag tycker att jag får\r\nta detta svar till intäkt för att det kommer att bli ett\r\nsnabbt och positivt besked.</pre><pre>Jag tycker att det är bra att utbildningsministern har\r\nnoterat att vi visar framfötterna i södra Sverige. Jag\r\nhoppas att utbildningsministern också har noterat\r\natt t.o.m. den stora Stockholmsdraken Dagens\r\nNyheter har konstaterat att när det sker saker i\r\nkulturen i Sverige för närvarande så sker det i\r\nMalmö--Lund.</pre><pre>Man har t.o.m. sagt att Malmö skulle utgöra en\r\nkulturens smältdegel, och det tycker jag är bra. Jag\r\när stolt över att få bo i denna stad. Men den här\r\nsmältdegeln skulle bli ännu bättre, om vi fick en\r\nkonsthögskola, och det hoppas jag att\r\nutbildningsministern mycket snabbt kan bidra med.\r\nTack för svaret!</pre><pre>Överläggningen var härmed avslutad.</pre><pre>17 §  Svar på fråga 1993/94:127 om professuren\r\nom kvinnors hälsa</pre><pre>Anf. 79  Utbildningsminister PER UNCKEL\r\n(m):</pre><pre>Herr talman! Barbro Westerholm har frågat mig\r\nom en av de tre professurer som har inrättats till\r\nföljd av förslag i 1990 års forskningsproposition,\r\nnärmare bestämt den i medicinsk kvinnoforskning.\r\nI budgetpropositionen år 1991 förordade\r\nföredragande statsrådet att en professur i\r\nallmänmedicin, särskilt kvinnoforskning, förenad\r\nmed tjänst som överläkare, skulle inrättas vid\r\nUniversitetet i Linköping. Professuren har ännu\r\ninte tillsatts. Barbro Westerholm frågar nu om\r\nregeringen avser slopa kravet på att professuren\r\nskall förenas med överläkartjänst eller\r\ndistriktsläkartjänst.</pre><pre>Regeringen har den 21 oktober beslutat att\r\ntillsättningsförfarandet när det gäller denna\r\nprofessur skall avbrytas, eftersom det inte fanns\r\nnågon kvarvarande behörig sökande. Därmed blir\r\ntillsättningen av professuren en lokal fråga, med\r\ntanke på de nya regler som sedan den 1 juli gäller\r\nför inrättande och tillsättning av professurer.\r\nBeslutet innebär att det ankommer på\r\nUniversitetet i Linköping att besluta om tjänsten\r\nskall utlysas på nytt och avgöra om ämnesinnehållet\r\noch villkor i övrigt bör omprövas. En viktig\r\nbedömningsfråga är givetvis om en klinisk\r\nanknytning är nödvändig för tjänsten och i så fall i\r\nvilken form.</pre><pre>Det ankommer sålunda nu på Universitetet i\r\nLinköping att göra dessa bedömningar. I\r\nmedelsberäkningen för Universitetet i Linköping\r\nhar kostnaderna för en professur i medicinsk\r\nkvinnoforskning beaktats. Jag utgår från att dessa\r\nresurser kommer att utnyttjas i enlighet med de\r\nintentioner som redovisades i 1990 års proposition\r\nom forskning.</pre><pre>Anf. 80  BARBRO WESTERHOLM (fp):</pre><pre>Herr talman! Jag får tacka utbildningsministern för\r\nsvaret. Så gick det med det här som det går med så\r\nmycket annat när det gäller för kvinnor angelägna\r\nfrågor. Det var en professur som vi arbetade hårt\r\nför i riksdagen våren 1990 för att få till stånd, och\r\ndet var stor uppslutning inte minst bland riksdagens\r\nkvinnor för att få igenom beslutet. Och vi lyckades.</pre><pre>Sedan på något vis trollade man bort det hela\r\ngenom att utlysa tjänsten så snävt att det inte finns\r\nnågra sökande som uppfyller alla kompetenskrav.\r\nMan kunde ha räknat ut redan på förhand, om man\r\nhade sett sig om i detta land, som ju inte är så där\r\nhemskt stort och inte har så där väldigt många\r\nprofessorskompetenta forskare, att det skulle bli\r\nresultatet.</pre><pre>Nu då, när man avbrutit tillsättningen, har vi i\r\nriksdagen avhänt oss alla möjligheter att påverka\r\nhur tjänsten utlyses. Pengar finns avdelade, vad jag\r\nförstår av utbildningsministern, och nu står vi där.</pre><pre>Min fråga till utbildningsministern är: Hur kan man\r\nskriva i budgetpropositionen för att påminna om de\r\nintentioner som låg bakom den här professuren och\r\natt det faktiskt brådskar? Det finns forskare, men\r\nman får allt utlysa tjänsten litet bredare än förut,\r\nom de skall komma i fråga.</pre><pre>Anf. 81  Utbildningsminister PER UNCKEL\r\n(m):</pre><pre>Herr talman! Jag skall gärna i den kommande\r\nbudgetpropositionen understryka vad jag nu har\r\nsagt för att på detta sätt, om Linköpings universitet\r\nskulle ha glömt det, upplysa om att pengar faktiskt\r\nfinns anvisade för detta behov.</pre><pre>Barbro Westerholm sade: Så kunde det gå. Ja, det\r\ngjorde det. När man går tillbaka i hävderna, visar\r\ndet sig att felet uppenbarligen begicks av den gamla\r\nregeringen i 1991 års budgetproposition. Där\r\ngjordes, av en anledning som det i dag är svårt att\r\nklarlägga orsaken till, den ovillkorliga kopplingen\r\ntill den kliniska tjänstgöringen. I det läget försvann\r\nen lång rad potentiella sökande.</pre><pre>När den nuvarande regeringen så småningom fick\r\nin ärendet för slutgiltig bedömning, var läget som\r\ndet var. I den situationen tycker jag, herr talman,\r\natt det känns bättre, både formellt och reellt, att\r\nLinköpings universitet, som har att ta hand om\r\ntjänsten och ge den dess verkliga innehåll, nu får\r\nsvara för det fulla tillsättningsförfarandet.</pre><pre>Jag är för min del övertygad om att Linköpings\r\nuniversitet kommer att göra detta väl och att nya\r\nbehöriga kandidater kommer att anmäla sig, med\r\nen inriktning av tjänsten som står i rimlig\r\nproportion till de krav som vi nu har diskuterat.</pre><pre>Anf. 82  BARBRO WESTERHOLM (fp):</pre><pre>Herr talman! Jag tycker att det är viktigt, som\r\nutbildningsministern gör här, att redovisa\r\nhistorieskrivningen. Det var faktiskt den förra\r\nregeringen som gjorde klavertrampet.</pre><pre>Nu får vi försöka rätta till det efter bästa förmåga,\r\noch min förhoppning är att dagens\r\nriksdagsprotokoll når offentligheten och att\r\nLinköpings universitet känner ansvaret. Jag vet att\r\ndär finns ansvarskännande människor inom\r\njämställdhets- och kvinnohälsoområdet, så jag\r\nhoppas på en bred utlysning den här gången. Tack!</pre><pre>Överläggningen var härmed avslutad.</pre><pre>18 §  Svar på fråga 1993/94:143 om den\r\nträtekniska forskningen</pre><pre>Anf. 83  Utbildningsminister PER UNCKEL\r\n(m):</pre><pre>Herr talman! Bo Arvidson har frågat vilka åtgärder\r\nsom övervägs för att utan dröjsmål få i gång arbetet\r\ninom den trätekniska forskningen.</pre><pre>Regeringens förslag till program för träråvara och\r\nfibrer har som ett viktigt mål att bygga ut svensk\r\nindustris kunskap och kompetens, för att den vägen\r\nstärka en för landet viktig industrigrens utnyttjande\r\nav en stor naturresurs. Även inom detta område\r\nmåste Sverige konkurrera med ett högt\r\nkunskapsinnehåll. Forskning och utbildning är\r\nviktiga instrument i en omställning från\r\nbulkproduktion till mera prisokänsliga\r\nspecialprodukter. Jag vill alltså understryka\r\nlångsiktigheten i satsningen på forskning om\r\nträråvara.</pre><pre>Som svar på Bo Arvidsons direkta fråga kan jag ge\r\nen kort sammanfattning av vad som skett under de\r\ncirka fem månader som gått sedan riksdagen\r\ngodkände regeringens förslag. De närmast berörda\r\nstatliga organen -- SJFR, NUTEK och TFR -- har i\r\nsamverkan med industrin utarbetat program\r\noch/eller projektförslag. TFR, som är ett\r\nforskningsråd för grundvetenskaplig teknisk\r\nforskning, har för de närmaste två åren beviljat\r\nsammanlagt ca 11 miljoner kr för vad man\r\nbenämner ''teknisk grundforskning inom\r\nskogsteknik''. NUTEK har presenterat ett\r\nprogramförslag inom ramen för de 10 miljoner\r\nkronor som anvisades under\r\nNäringsdepartementet. Programmet innehåller tre\r\nhuvuddelar: 1) Papper, färg, tryck (4,5 mkr), 2)\r\nNya produkter ur förnyelsebara råvaror (1,0 mkr),\r\n3) Nordic Wood-programmet samt insatser inom\r\nområdet trä och miljö (4,5 mkr). Industrin har\r\nförklarat sig beredd att delta i matchande\r\nfinansiering av dessa program.</pre><pre>SJFR kommer inom denna månad att avlämna ett\r\nförslag till jordbruksministern om ett program för\r\nforskning om träfibrer. Detta program, som av\r\nstatliga resurser uppgår till 4,5 miljoner kronor,\r\ninkluderar innehållsligt även de nysatsningar som\r\nsker genom omprioritering av 5 miljoner kronor\r\ninom SLU:s anslagsram. Även om programmet i\r\ndag inte är slutförhandlat, finns det stora utsikter\r\natt få industriell medverkan och medfinansiering.\r\nSatsningen inom SJFR och SLU blir ett\r\nkomplement till och en fortsättning på det program\r\nför forskning om träkvalitet som SJFR och\r\nskogsnäringen gemensamt bedriver sedan några år.\r\nÄven NUTEK medverkar i\r\nträkvalitetsprogrammet.</pre><pre>Min slutsats är att de ansvariga statliga\r\nprogramorganen tagit sina uppgifter på stort allvar,\r\nsnabbt kommit fram med goda program och haft\r\ngoda kontakter i detta arbete, inte minst med\r\nnäringslivet. De ansatser man valt tyder på att\r\nforskningen kommer att få en god stabilitet och\r\nlångsiktig inriktning. De krav som bör ställas på\r\nnäringen är att man där tar till vara möjligheterna\r\natt utnyttja den kompetens som kommer att\r\nutvecklas i forskningsprogrammen, genom att i\r\nhögre grad anställa akademiskt utbildad\r\narbetskraft, inte minst forskarutbildade.</pre><pre>Som Bo Arvidson märker, har arbetet med att\r\nutveckla den trätekniska forskningen bedrivits med\r\nbetydande målmedvetenhet. Jag kan också redan\r\nnu avisera att regeringen i sin uppföljande\r\nforskningsproposition, våren 1994, återkommer till\r\nfrågan om kunskaps- och kompetensutveckling för\r\nsvensk industri, inklusive den träråvarubaserade\r\nindustrin.</pre><pre>Anf. 84  BO ARVIDSON (m):</pre><pre>Herr talman! Jag skall be att få tacka Per Unckel\r\nför det mycket utförliga svar som jag har fått.\r\nBakgrunden till min fråga är det besök som\r\nutbildningsutskottet gjorde i förra veckan, när vi\r\nträffade företrädare för en högskola norrut som\r\nbeskrev svårigheterna att få ett besked från de\r\nberörda organen om hur långt man har kommit.</pre><pre>Därför tycker jag att det är bra att vi har fått en\r\nbelysning av frågan. Vi är överens om målet, och vi\r\nvar när propositionen behandlades i riksdagen\r\nmycket nöjda med förslagen till program.\r\nUtbildningsutskottet har också ansett det vara\r\nmycket angeläget att programmen kommer till\r\nstånd utan dröjsmål och att snabbt finna\r\nändamålsenlig ansvarsfördelning.</pre><pre>Nu säger utbildningsministern att man snabbt har\r\nkommit fram med goda program, men jag vill ändå\r\nvara litet kritisk, inte mot utbildningsministern men\r\nmot att det har varit så dålig kommunikation, att de\r\nsom sysslar med sådan här forskning inte kunde få\r\nett besked för tre veckor sedan. På något sätt har\r\ndet brustit i det avseendet.</pre><pre></pre><pre>Jag tycker att de berörda organen kunde ha\r\nhanterat ärendet litet snabbare. Propositionen\r\nförelåg ändå i februari. Vi fattade beslut i juni. En\r\nlitet bättre framförhållning kanske hade varit\r\nönskvärd. Jag hoppas dock att detta skall kunna\r\nsnabbas upp.</pre><pre>Jag hoppas att utbildningsministern delar min\r\nuppfattning att man skall kunna vara ännu tydligare\r\noch ge besked snabbare. De här pengarna skall ju\r\nanvändas det här budgetåret. Jag vill fråga om\r\nutbildningsministern delar min uppfattning att man\r\nvid ett annat tillfälle kanske också skall se till att\r\närendet hanteras betydligt snabbare.</pre><pre>Som svar på en fråga som gäller kommande\r\nforskningsproposition säger utbildningsministern\r\natt man skall följa upp den. Är avsikten att man\r\nskall följa upp programmet för träteknisk forskning\r\neller är det någon annan uppläggning som är tänkt?</pre><pre>Anf. 85  Utbildningsminister PER UNCKEL\r\n(m):</pre><pre>Herr talman! Jag börjar med Bo Arvidsons sista\r\nfråga. Avsikten i den uppföljande\r\nforskningspropositionen är inte nödvändigtvis att\r\ngå in i varje enskilt program som vi redan har fattat\r\nbeslut om. Det ligger i treårsplaneringens natur att\r\nde bör ligga fast.</pre><pre>Däremot bedriver vi just nu inom framför allt\r\nUtbildningsdepartementet ett arbete kallat Agenda\r\n2 000, där vi analyserar kompetensfrågor i ett\r\nvidare perspektiv. Vi ser redan nu att det indirekt\r\nkommer att beröra flera vitala forskningsområden.</pre><pre>Får jag med anledning av Bo Arvidsons huvudkritik\r\nav hanteringen av denna fråga bara nämna att\r\nunder dessa fem månader har likväl tre\r\ndepartements myndigheter -- för det är tre\r\ndepartement som är inblandade i detta arbete --\r\nenligt min mening förmått att komma mycket långt\r\nmed att utveckla program som har en integrerad\r\nsyn på de olika departementsområdenas inverkan\r\npå forskningen om träråvaran.</pre><pre>Att informationen sedan uppenbarligen har brustit\r\nfrån dessa myndigheter ut till dem som skall\r\nanvända pengarna kan jag bara beklaga. Precis som\r\nnär Barbro Westerholm och jag för ett ögonblick\r\nsedan diskuterade kvinnoforskningen och\r\ninformationen till Linköpings universitet utgår jag\r\näven i detta hänseende från att berörda\r\nmyndigheter tar del av den diskussion vi just har\r\navhållit.</pre><pre>Anf. 86  BO ARVIDSON (m):</pre><pre>Herr talman! Jag vill tacka för den komplettering\r\nsom utbildningsministern gjorde. Jag hoppas att\r\nden här frågan har bidragit till att belysa ärendet\r\noch hur det har handlagts.</pre><pre>Överläggningen var härmed avslutad.</pre><pre>19 §  Svar på fråga 1993/94:151 om\r\nsamordningen mellan högskolorna</pre><pre>Anf. 87  Utbildningsminister PER UNCKEL\r\n(m):</pre><pre>Herr talman! Björn Samuelson har frågat mig om\r\nvilka åtgärder jag tänker vidta för att öka\r\nsamordningen mellan olika högskolor för att\r\nundvika problem när studenter byter studieort.</pre><pre>De förändringar som skett genom 1993 års\r\nuniversitets- och högskolereform innebär bl.a. en\r\nstörre frihet för universiteten och högskolorna att\r\nsjälva organisera sina utbildningar.\r\nCentralstyrningen har avvecklats.</pre><pre>Därmed har också studenternas frihet ökat.\r\nLinjesystemet har avskaffats. En enskild student\r\nkan själv välja vilka kurser som han eller hon vill\r\nläsa och sedan foga samman dessa till en examen\r\nenligt uppställda examenskrav. Det har blivit\r\nenklare för studenter att läsa en del av sin\r\nutbildning vid ett lärosäte och en annan del vid ett\r\nannat.</pre><pre>Vissa utbildningar anordnas efter beslut av\r\nuniversitet eller högskola som program där kurser\r\nfogas samman i en viss ordning. Självklart kan olika\r\nuniversitet och högskolor då välja olika\r\nkombinationsmöjligheter i uppläggen av dessa\r\nprogram. De kunskaper och färdigheter som\r\nstudenten skall ha tillägnat sig för att uppfylla\r\nkraven i examensordningen i\r\nhögskoleförordningen gäller emellertid för hela\r\nriket.</pre><pre>Jag är medveten om att det på vissa ställen har\r\ngjorts ganska restriktiva bedömningar när det\r\ngäller tillgodoräknande av studier från en annan\r\nort. Detta problem fanns även i det gamla systemet.\r\nDet är avgörande för universitetens och\r\nhögskolornas utveckling att studenterna kan röra\r\nsig mellan olika lärosäten såväl nationellt som\r\ninternationellt. Ökade variationer i\r\nutbildningsutbudet får inte innebära ökade hinder\r\nför rörlighet. Därför har reglerna om\r\ntillgodoräknande av studier från ett tidigare\r\nlärosäte behållits oförändrade i den nya\r\nhögskoleförordningen. Tillgodoräknandet skall ske\r\nefter en kvalitativ bedömning om att motsvarande,\r\nom än inte exakt lika, kunskaper har förvärvats.\r\nDet finns också möjligheter för studenter som anser\r\nsig felbedömda att överklaga ett beslut om\r\ntillgodoräknande av en kurs till\r\nÖverklagandenämnden.</pre><pre>I ett universitets- och högskolesystem där ökad\r\nkonkurrens om studenterna kommer att råda\r\nmellan de olika lärosätena håller jag det för\r\nsannolikt att universiteten och högskolorna\r\nkommer att vinnlägga sig om att även kunna\r\nattrahera studenter som tidigare studerat på andra\r\norter. Med nuvarande stora efterfrågan på\r\nutbildning förekommer det naturligtvis att det inte\r\nalltid finns plats för byte av högskola. Det är\r\nallmänt känt att vissa utbildningar på vissa orter är\r\nmer attraktiva än andra. Dessa har ofta litet\r\nbortfall. Tillgången till lediga platser under\r\nutbildningens gång blir därmed liten, medan\r\nefterfrågan på möjlighet att byta studieort kan vara\r\nstor.</pre><pre>Universiteten och högskolorna har sålunda ansvar\r\nför att, när plats finns för en student som vill byta\r\nstudieort, göra en kvalitativ bedömning av tidigare\r\nstudier och tillämpa ett generöst tillgodoräknande.\r\nDet resurstilldelningssystem som införts fr.o.m.\r\ndetta budgetår innehåller incitament för ett sådant\r\nbeteende från universitetens och högskolornas\r\nsida.</pre><pre>Anf. 88  BJÖRN SAMUELSON (v):</pre><pre>Herr talman! Jag ber att få tacka\r\nutbildningsministern för svaret.</pre><pre>Uppluckringen av linjesystemet har vi i\r\nVänsterpartiet jobbat för här i riksdagen i mer än\r\ntio år. Men det jag och mitt parti har arbetat mot är\r\natt det har skapats återvändsgränder i\r\nutbildningssystemet. De exempel och de rapporter\r\nsom jag har fått på sistone vittnar om att de finns\r\nkvar.</pre><pre>När högskolor profilerar sig i akt och mening att\r\nattrahera studenter till olika utbildningar kan det\r\nleda till att det ofrivilligt skapas återvändsgränder\r\nsom innebär att det blir svårare för den enskilde\r\nstudenten att byta studieort under pågående\r\nstudier. Det finns också en del knepiga\r\nbestämmelser runt vissa sociala villkor för\r\nstudenter, när det gäller resande och annat, som\r\nkan skapa de här inlåsningseffekterna. Jag tror att\r\ndet är mycket viktigt att vi försöker bygga bort alla\r\nsådana återvändsgränder, om nu studenterna skall\r\nfå en ökad frihet att välja olika orter för sina\r\nhögskolestudier.</pre><pre>Det ligger en annan aspekt i detta också. Om inte\r\nutbildningar kommer i fas kan jag tänka mig en\r\nform av centralstyrning -- oh, detta hemska ord.\r\nOm inte olika utbildningar kommer i fas leder det\r\ntill en minskad möjlighet till fler utbildningsplatser\r\nför olika delkurser inom ramen för ett program\r\neller en linjeutbildning. Vad vi behöver i dag är ju\r\nfler platser. Får vi färre platser genom dessa\r\ninlåsningseffekter är i alla fall vi från Vänsterpartiet\r\nberedda att lägga olika förslag här i riksdagen för\r\natt luckra upp onödiga förstenade strukturer inom\r\ndet svenska högskolesystemet.</pre><pre>Min fråga till utbildningsministern är: Avser\r\nutbildningsministern att följa upp den här frågan på\r\nnågot sätt?</pre><pre>Anf. 89  Utbildningsminister PER UNCKEL\r\n(m):</pre><pre>Herr talman! Svaret på den sista frågan är alldeles\r\notvetydigt ja. Regeringen har redan inom ramen\r\nför uppdraget till Resursberedningen fortsatt\r\narbetet med att se hur systemet faller ut i praktiken.\r\nDet kommer också senare att redovisas för\r\nriksdagen.</pre><pre>Jag avslöjar väl ingen nationalhemlighet om jag\r\nockså säger att regeringen just nu bereder frågan\r\nom ytterligare en utvärdering av systemet för att se\r\nhur olika högskolor utnyttjar den nya frihet de har\r\nfått. Inom ramen för dessa båda utvärderingar är\r\njag alldeles övertygad om att vi kommer att se både\r\npositiva och eventuellt negativa effekter av de\r\nförändringar som just nu pågår.</pre><pre>Jag delar Björn Samuelsons uppfattning att det är\r\nutomordentligt viktigt att universiteten och\r\nhögskolorna är generösa i bedömningen av\r\nkvalifikationer som studenterna har fått vid andra\r\nlärosäten. Jag understryker det jag sade i mitt svar,\r\nnämligen att det inte nödvändigtvis är så att\r\nkunskaperna måste vara precis lika. Men de skall\r\nvara av god kvalitet och i rimlig utsträckning passa\r\nin i den nya utbildningsinriktningen.</pre><pre>Om universiteten och högskolorna har detta som\r\nsin utgångspunkt är jag alldeles övertygad om att\r\nde, efter ett par inledande år när det nya systemet\r\nskall skaka på plats, finner former som väl främjar\r\nde syften som både Björn Samuelson och jag har.</pre><pre>Jag måste medge att jag emellertid inte riktigt\r\nförstår hur man skulle kunna både ha och äta kakan\r\ni meningen att upprätthålla den lokala friheten men\r\nändå centralstyra denna typ av frågor. Jag tror helt\r\nenkelt inte denna kombination är möjlig, varför jag\r\nutgår ifrån att universitet och högskolor löser\r\nfrågorna under eget ansvar.</pre><pre>Anf. 90  BJÖRN SAMUELSON (v):</pre><pre>Herr talman! Det finns vissa basala delar i\r\nutbildningar som meddelas på olika platser. Jag\r\nmenar att det är mycket viktigt att åtminstone de\r\nkommer i fas. Det är svårt att komma i fas när det\r\ngäller viss profilering som man kan ha inom olika\r\nprogram eller olika utbildningslinjer.</pre><pre>Det är här som vi i Vänsterpartiet menar att man\r\nskulle kunna vinna ekonomiskt och samtidigt få fler\r\nutbildningsplatser. Jag tycker inte att det är en\r\nfarlig centralstyrning om riksdagen eller regeringen\r\nsäger att det är önskvärt att högskolorna försöker\r\natt komma i fas ur dessa två aspekter och även när\r\ndet gäller möjligheten för den enskilde studenten\r\natt flytta på sig mellan olika högskoleorter i landet\r\nom det finns plats. Det var så tanken var.</pre><pre>Anf. 91  Utbildningsminister PER UNCKEL\r\n(m):</pre><pre>Herr talman! Det är möjligt att det är en fråga om\r\nskillnad i kynne mellan Björn Samuelson och mig,\r\nmen min utgångspunkt är att universiteten skall\r\nlösa detta. Vi har infört ett system för tilldelning av\r\nresurser som ger dem ett incitament att lösa detta.\r\nJag vill påminna om det som många numera vet,\r\nnämligen att vårt långsiktiga bekymmer i det\r\nsvenska universitetsväsendet inte är att vi har\r\nmånga studenter som står och knackar på porten,\r\nutan att vi sannolikt kommer att få\r\nrekryteringsproblem vad det lider. I det läget\r\nkommer universiteten att ha ett mycket stort\r\negenintresse i att gå studenterna till mötes.</pre><pre>Herr talman! Min utgångspunkt är alltså att låta de\r\nutvärderingar som jag nyss redovisade ha sin gång.\r\nJag utgår ifrån att universiteten känner ansvar för\r\nsina studenter.</pre><pre>Anf. 92  BJÖRN SAMUELSON (v):</pre><pre>Herr talman! Jag märker att utbildningsministern\r\noch jag drar åt samma håll i den här frågan. Det\r\nspelar ingen roll om vi har olika kynne, bara vi får\r\nrätt.</pre><pre>Överläggningen var härmed avslutad.</pre><pre>20 §  Svar på fråga 1993/94:152 om\r\nrekryteringen till högre studier</pre><pre>Anf. 93  Utbildningsminister PER UNCKEL\r\n(m):</pre><pre>Herr talman! Björn Samuelson har frågat vad\r\nutbildningsministern avser att göra för att bekämpa\r\nden sociala snedrekryteringen mot bakgrund av en\r\nnyligen framlagd utredning.</pre><pre>Jag utgår från att Björn Samuelson syftar på den\r\nutredning som letts av Robert Eriksson från\r\nsocialforskningsinstitutet, SOFI, vid Stockholms\r\nuniversitet och som avrapporterats i SOU 1993:85.</pre><pre>Utredningen har arbetat som ett forskningsprojekt\r\nmed omfattande kontakter både i utlandet och i\r\nSverige. Den startade ursprungligen på initiativ av\r\nden socialdemokratiska regeringen och har nu\r\navslutat sitt arbete.</pre><pre>Projektet har, i enlighet med direktiven, inte\r\navlämnat några förslag till åtgärder.</pre><pre>Utredningen redovisar emellertid ett antal kritiska\r\nslutsatser som måste upplevas som besvärande för\r\nden tidigare regeringen.</pre><pre>Fram till 1960-talet skedde, enligt rapporten, en\r\nminskning av den sociala snedrekryteringen i vårt\r\nland. Den upphörde emellertid under 1970- och 80-\r\ntalen. Det var samtidigt den tid då den\r\nsocialdemokratiska högskolepolitiken uppnådde\r\nett högstämt cresendo.</pre><pre>Förändringar i antagningssystemet till högre\r\nutbildning, regionala högskoleetableringar,\r\ninförandet av komvux och andra alternativa\r\nutbildningsvägar i anslutning till detta linjesystem\r\nhade inga positiva effekter för den sociala\r\nsnedrekryteringen om man får tro utredarna. 1975\r\nårs högskolebeslut, med uttalat syfte att avhjälpa\r\nden sociala snedrekryteringen, gav inte den\r\navsedda sociala effekten, men blev i andra\r\nhänseenden ett dyrköpt experiment i sådant som\r\nstaten inte klarar. Den empiriska verklighet som\r\nutredningens slutsatser härrör ifrån är nu i snabb\r\ntakt på väg att förändras.</pre><pre>Jag kan försäkra Björn Samuelson att regeringen\r\nser det som mycket viktigt, inte minst av\r\nrättviseskäl, att underlätta för barn från hem utan\r\nstudietradition att läsa vidare. Att mobilisera alla är\r\ndessutom viktigt för att klara en framtid som\r\nbehöver alltmer av kunskap och kompetens. Men\r\ndetta uppnås uppenbarligen inte via sådan\r\ncentralplanerad detaljstyrning som vi fick uppleva\r\nunder 1970- och 80-talen.</pre><pre>Förut gällde att kunna tala med myndigheter på\r\nmyndigheters språk. Med ökad valfrihet i skolan\r\noch fria universitet kommer i stället\r\nmyndigheternas makt att minska. Nu gäller t.ex. att\r\näven mindre välartikulerade föräldrar och\r\nungdomar kommer att behandlas som viktiga\r\nintressenter som det gäller att ta väl hand om på\r\nvarje nivå i utbildningssystemet.</pre><pre>Om centralstyrningen av utbildningssystemet varit\r\nen viktig orsak till att den sociala snedrekryteringen\r\nbestod och inte minskade under 1970- och 80-talen,\r\nvar den låga ekonomiska avkastningen på\r\nutbildningen en annan.</pre><pre>Under framför allt 1970-talet gjordes högre\r\nutbildning genom löne- och skattepolitiken allt\r\nmindre lönsam. Det finns starka skäl att tro att\r\ndetta, förutom alla andra negativa effekter, slagit\r\nsärskilt hårt mot intresset för studier hos sådana\r\ngrupper som i hemmet har en mindre uppfordrande\r\nstudietradition.</pre><pre>I ett globalt perspektiv kan vi förvänta oss en\r\nfortsatt hög rörlighet av ungdomar. Det är därvid\r\nglädjande att utredningen konstaterar att\r\ninvandrarna i vårt land har ett stort intresse för\r\nteoretiska studier i gymnasiet och för högre\r\nutbildning. Hos invandrarna finns det uppenbara\r\nambitioner för fortsatta studier som ofta bryter mot\r\ndet sociala arvet.</pre><pre>I fortsättningen kommer det också att finnas\r\nanledning att analysera hur benägenheten för\r\nsvenska ungdomar att söka sig utomlands för att\r\nstudera eller för att arbeta efter examen kommer\r\natt påverka intresset för högre utbildning i vårt\r\nland.</pre><pre>Inte sedan slutet av 1960-talet har således\r\nungdomarna i vårt land getts så goda möjligheter\r\nsom nu att välja friare och mindre obundet av sitt\r\nsociala arv. Ändå är vi bara i början av denna\r\nutveckling.</pre><pre>Anf. 94  BJÖRN SAMUELSON (v):</pre><pre>Herr talman! Jag ber att få tacka\r\nutbildningsministern för svaret. Detta är ju en fråga\r\nsom vi har debatterat i riksdagen och i olika\r\nutbildningspolitiska sammanhang i decennier. Det\r\när en lång debatt. Hittills har ingen regering tagit\r\nsig an frågan på ett samlat sätt. Av\r\nutbildningsministerns svar kan jag dra den\r\nslutsatsen att denna regering inte heller har tänkt\r\natt göra detta.</pre><pre>Jag läste med stort intresse den debattartikel som\r\nutbildningsministern har skrivit i dag i Svenska\r\nDagbladet. Där tyckte jag att han snuddade vid en\r\ndel åtgärder som borde kunna vidtas för att bryta\r\nden sociala snedrekryteringen.</pre><pre>Jag tror att vi måste börja mycket tidigt. Vi måste\r\nbörja i grundskolan, t.ex. genom att ge studie- och\r\nyrkesorientering en garanterad tid. Vi måste se till\r\natt vi har ett studiemedelssystem som inte sparkar\r\nut folk. Vi måste göra insatser i grundskolan för att\r\nfå ett mer undersökande arbetssätt. Vi måste se till\r\natt det finns god tillgång på bibliotek och böcker. Vi\r\nmåste få till en förändrad attityd i hela samhället\r\nnär det gäller vad utbildning egentligen är. Det skall\r\nvara lika viktigt och lika naturligt att begå\r\nutbildningsinsatser som att bygga hus och vårda\r\nmormor på servicehuset.</pre><pre>Vi måste se till att det finns en social trygghet\r\nkopplad till utbildningsverksamheten. Vi måste se\r\ntill att vi får en utbyggnad av högskolesystemet, inte\r\nminst vid de små och medelstora högskolorna. Det\r\ntror jag. Vi måste garantera någon form av\r\nåterkommande utbildning. Vi måste ge ökad\r\nkännedom inom både det privata och det offentliga\r\nnäringslivet om vad olika utbildningar faktiskt\r\ninnehåller. Där finns det jättestora brister i dag.</pre><pre>Vi måste ge ökade möjligheter för föräldrar att\r\ndelta både tidsmässigt och kompetensmässigt i sina\r\nbarns skolarbete. Vi måste få till stånd en\r\navgymnasiefiering av högskolan. Det har inte ens\r\nutbildningsministern lyckats med genom sina i och\r\nför sig långtgående reformer. Vi måste få\r\nincitament för högskolan själv att rekrytera från\r\nmindre kända sociala grupper. Är ministern beredd\r\natt vidta dessa åtgärder?</pre><pre>Anf. 95  Utbildningsminister PER UNCKEL\r\n(m):</pre><pre>Herr talman! Jag är inte beredd att på stående fot\r\nköpa alla Björn Samuelsons förslag, även om\r\nåtskilliga av dem är både kloka och insiktsfulla. Det\r\nfinns åtskilligt i den svenska skolan och den högre\r\nutbildningen som behöver förändras för att bereda\r\nfler engagemang och intresse för utbildning.</pre><pre>Låt mig ta fasta på en sak som Björn Samuelson\r\nsade och där jag tror att mycket kan göras, låt vara\r\npå ett icke-praktiskt men principiellt och filosofiskt\r\nviktigt plan. Det gäller detta med hur viktig vi anser\r\nutbildningen vara. Vilken kultur är det ett samhälle\r\npräglas av?</pre><pre>Olika samhällen har genom olika tider präglats av\r\nolika kulturer, olika signum på tider och olika\r\nsignum på samhällen. Om vi skulle kunna få det\r\nsvenska samhällets signum att bli det lärande\r\nsamhället, skulle det vara uppfordrande för dem\r\nsom har goda studievillkor hemifrån och inte minst\r\nför dem som har det litet trögare i starten.</pre><pre>Jag tror att vi kan finna breda kontaktytor långt\r\növer partigränserna på detta område. Vi må träta\r\nom åtskilligt, herr talman, när det gäller hur vårt\r\nsamhälle skall utvecklas, men det vore förvånande\r\nom vi hamnar i trätor om att det svenska samhället\r\nbehöver mer kunskap och kompetens från\r\nbokstavligt talat varje medarbetare.</pre><pre>Anf. 96  BJÖRN SAMUELSON (v):</pre><pre>Herr talman! Apropå detta med löner anser jag att\r\npengar inte är allt här i livet, som Per Unckel vet.\r\nJag tror att detta med attitydförändringen i\r\nsamhället till utbildning och studier är viktigt. Där\r\nverkar vi vara överens.</pre><pre>Det talas ofta om viktiga satsningar och\r\ninvesteringar i framtiden. Det är viktigt med\r\njärnvägar, vägar, bra telekommunikationer osv.\r\nMen det är nog så -- jag hoppas att allt fler kommer\r\natt omfattas av den tanke som mitt parti framfört --\r\natt den viktigaste strategiska infrastrukturella\r\ninvesteringen är utbildning och forskning.</pre><pre>Jag tror att det är viktigt, Per Unckel, att ta ett\r\nsamlat grepp när det gäller den sociala\r\nsnedrekryteringen, därför att vi behöver de\r\nmänniskor som i dag hamnar utanför. Näringslivet,\r\nbåde det privata och det offentliga, behöver dessa\r\nmänniskor. Den som inte inser det kan dra ett täcke\r\növer huvudet.</pre><pre>Anf. 97  Utbildningsminister PER UNCKEL\r\n(m):</pre><pre>Herr talman! Om jag får definiera detta med ett\r\nsamlat grepp så, att alla måste medverka för att\r\nmobilisera all kompetens som detta samhälle\r\ninnerst inne bär på, delar jag Börn Samuelsons\r\nuppfattning.</pre><pre>Jag är, och det vet Björn Samuelson från andra\r\ndebatter här i riksdagen, emellertid tveksam till\r\ntillsättningar av statliga utredningar som skall\r\nkomma med 28 förslag till åtgärder. Jag tror,\r\nuppriktigt sagt, att denna fråga är mycket viktigare\r\nän så. Den berör alla människor och alla\r\nverksamheter där, bokstavligen, var och en har att\r\nta ett ansvar.</pre><pre>Anf. 98  BJÖRN SAMUELSON (v):</pre><pre>Herr talman! Jag tror inte att det behövs fler\r\nutredningar här. Vad som behövs är grepp och\r\nhandling.</pre><pre>\r\nEn sak som också är viktig och som inte får bortses\r\nfrån i sammanhanget är, tror jag, att man ser till att\r\nden negativa utvecklingen på arbetsmarknaden\r\nbryts. Det gäller ju att få in fler människor i\r\ngemenskapen här i samhället samt att stoppa den\r\nsociala utslagningen, för annars klarar vi aldrig att\r\nmed hjälp av utbildningspolitiken -- hur eminent\r\ndenna än är och hur förfinade verktygen än är -- få\r\nmed fler människor i utbildning framöver.</pre><pre>Överläggningen var härmed avslutad.</pre><pre>21 §  Svar på fråga 1993/94:141 om Domän AB:s\r\nmarkområden med särskilda naturvärden</pre><pre>Anf. 99  Näringsminister PER WESTERBERG\r\n(m):</pre><pre>Herr talman! Stina Gustavsson har frågat mig om\r\nregeringen med anledning av det planerade\r\nsamgåendet mellan ASSI AB, NCB AB och\r\nDomän AB kommer att medverka till att\r\nmarkområden som redan i dag ägs av staten via\r\nDomän AB och som har specifika naturvärden\r\nundantas före samgåendet.</pre><pre>Riktlinjerna för de markområden med särskilda\r\nnaturvärden som ägs av Domän AB återfinns i\r\navtalet om bolagisering av Domänverket mellan\r\nsvenska staten och Domän AB av den 30 juni 1992\r\noch som i sin tur bygger på riksdagsbeslutet med\r\nanledning av regeringens proposition 1991/92:134\r\nom överföring av verksamheten vid Domänverket\r\ntill aktiebolagsform. Riktlinjerna innebär bl.a. att\r\nde mest värdefulla naturvårdsområdena ligger kvar\r\ni staten. Även mark med särskilda naturvärden som\r\nägs av Domän AB regleras i bolagiseringsavtalet.\r\nRiktlinjerna i bolagiseringsavtalet gäller även efter\r\ndet planerade samgåendet mellan de tre\r\nskogsbolagen.</pre><pre>Jag ser därför ingen anledning för regeringen att\r\nmedverka till att vissa markområden med specifika\r\nnaturvärden undantas före ett samgående då detta\r\nredan finns reglerat.</pre><pre>Anf. 100  STINA GUSTAVSSON (c):</pre><pre>Herr talman! Jag tackar näringsministern för\r\nsvaret.</pre><pre>I olika sammanhang har riksdagen behandlat\r\nfrågan om behovet av en ökning av naturreservat.\r\nNaturligt är då att staten i första hand -- jag tycker\r\nså -- använder sig av den mark som den själv äger,\r\nmark som har specifika naturvärden.</pre><pre>Av egen erfarenhet vet jag som ledamot sedan flera\r\når i länsstyrelsen i mitt län hur besvärligt det kan\r\nvara att gå in på enskild mark och lägga fast\r\nrestriktioner utifrån naturvårdens intressen i fråga\r\nom rätten till ersättning.</pre><pre>Därför kan man fråga sig vad det finns för skäl att\r\nt.ex. inte slå vakt om Visingsö, Omberg,\r\nskärgårdsöarna utanför Luleå eller den skogsmark\r\nsom betraktas som skyddsvärd och som ligger\r\nväster om odlingsgränsen. Vi har till och från hört\r\ntalas om sådana här exempel när det gäller mark\r\nsom ingår i Domän AB.</pre><pre>Eftersom näringsministern säger att detta är\r\nreglerat vid bolagsbildningen vill jag fråga: När kan\r\nvi förvänta oss att bl.a. de av mig nämnda\r\nobjekten -- eller åtminstone några av dem -- blir\r\nverklighet och får sitt rättmätiga skydd?</pre><pre>Anf. 101  Näringsminister PER\r\nWESTERBERG (m):</pre><pre>Herr talman! I samband med att Domänverket blev\r\naktiebolag gjordes det en utomordentligt\r\nomfattande genomgång av hela Domänverkets\r\ndåvarande fastighetsinnehav. Mycket stora delar av\r\ndet gamla Domänverket gick aldrig in i Domän AB,\r\nav naturvårdsskäl. Däri ingick alla naturreservaten,\r\nett antal mycket stora områden som var\r\nskyddsvärda från naturskyddssynvinkel. Därutöver\r\nundantogs stora områden även från kulturell\r\nsynvinkel, medan resterande andelar ansågs kunna\r\nbedriva en form av skogsbruk, även från\r\nkommersiell synvinkel.</pre><pre>Men det ansågs också att Domän AB, precis som\r\nalla andra skogsägare, har ett naturskyddsintresse\r\noch sina reservatbildningar för att bevara flora och\r\nfauna inom vissa bestämda områden. Det\r\nreglerades och prövades utomordentligt ingående\r\nunder mer än ett års tid. Man gick igenom fastighet\r\nför fastighet. Jag finner av det skälet ingen\r\nanledning att starta samma prövningsprocess ännu\r\nen gång.</pre><pre>Anf. 102  STINA GUSTAVSSON (c):</pre><pre>Herr talman! Jag för min del har inte riktigt samma\r\nuppfattning om Domän AB. Även om ministern\r\ninte vill gå in på enskilda fall kan jag som exempel\r\nta mitt eget län, Kronobergs län. Där ägde Domän\r\nen ö, Råön, i Ljungby kommun. Från naturskydds-\r\noch bevarandesynpunkt har Råön varit en mycket\r\nintressant ö. Domän har utbjudit ön till försäljning,\r\ntrots att naturvårdsorganisationer, länsstyrelsens\r\noch kommuners intressen varit mycket stora. Det\r\nhandlar alltså om en skyddsvärd naturmiljö. Tyvärr\r\nblev det försäljning.</pre><pre>Jag för min del tycker faktiskt att det, om bara\r\nviljan finns, borde vara ganska enkelt att undanta\r\nskyddsvärda områden.</pre><pre>Anf. 103  Näringsminister PER\r\nWESTERBERG (m):</pre><pre>Herr talman! Det finns alltid en konflikt när det\r\ngäller användning av mark. Det gäller allt, från att\r\nskapa naturvårdsskyddade områden till att skapa\r\nsysselsättning, inte minst i drabbade glesbygder\r\nmed stor arbetslöshet och där man kommersiellt vill\r\nanvända skogen för att bereda arbetskraften på\r\norten sysselsättning, och även till att kunna medge\r\nförsäljningar av mindre markstycken för att\r\ndärmed kunna komplettera befintliga jord- och\r\nskogsbruk med tilläggssysselsättning som är viktig\r\nför en levande landsbygd.</pre><pre>Denna avvägning har gjorts utomordentligt\r\nnoggrant -- fastighet för fastighet -- under ett års tid\r\noch avslutades för drygt ett år sedan. Jag finner\r\ninget skäl i dag att ånyo starta den processen.</pre><pre>Anf. 104  STINA GUSTAVSSON (c):</pre><pre>Herr talman! Jag håller med om att sysselsättningen\r\när viktig. Sysselsättning kan man naturligtvis skapa\r\npå olika sätt, och den består av olika saker. Jag\r\ntycker, och det är precis vad näringsministern sade,\r\natt det är viktigt att vi kan komplettera när det\r\ngäller de ägare som behöver ytterligare mark just\r\nför sin sysselsättning. Det är en av de uppgifter som\r\njag tycker att Domän AB framöver skall ta fasta på.\r\nDet är också min förhoppning att man gör det.</pre><pre>Till slut vill jag bara säga till näringsministern att\r\njag mycket noga kommer att följa utvecklingen just\r\nbeträffande de olika objekt som jag här har nämnt.</pre><pre>Överläggningen var härmed avslutad.</pre><pre>22 §  Svar på frågorna 1993/94:150 och 153 om\r\nprivatskolor</pre><pre>Anf. 105  Statsrådet BEATRICE ASK (m):</pre><pre>Herr talman! Björn Samuelson har frågat mig om\r\njag avser att vidta någon åtgärd för att dels\r\nklarlägga vad som avses med skäliga elevavgifter\r\nvid fristående skolor, dels förstärka tillsynen över\r\nfristående skolor genom att återinföra\r\nkommunernas skyldighet att utöva tillsyn över\r\nsådana skolor.</pre><pre>Jag besvarar frågorna i ett sammanhang.</pre><pre>Nej, jag är inte beredd att nu vidta några av de\r\nåtgärder som Björn Samuelson föreslår.\r\nAnledningen härtill är att riksdagen så sent som i\r\nmaj 1993 beslutat om vissa ändringar i 9 §\r\nskollagen.</pre><pre>Riksdagens beslut, som baseras på förslag i\r\npropositionen om Valfrihet i skolan (prop.\r\n1992/93:230), innebär dels att fristående skolor får\r\nta ut elevavgifter med hänsyn till de särskilda\r\nkostnader som skolan har, förutsatt att kostnaderna\r\nkan anses rimliga för verksamheten, dels att\r\nutbildningen vid fristående skolor enbart skall stå\r\nunder tillsyn av Statens skolverk.</pre><pre>Enligt bestämmelser i skollagen prövar Skolverket\r\närenden om godkännande av fristående\r\ngrundskolor. I samband med denna prövning skall\r\nSkolverket beakta avgiftens storlek. Om\r\nSkolverket anser att elevavgiften är för hög, skall\r\nSkolverket besluta att skolan inte har rätt till bidrag\r\nfrån elevens hemkommun. Skolverket skall\r\ndessutom i den kontinuerliga tillsynsverksamheten\r\nbeakta avgiften. Skolverket kan således förklara\r\nrätten till bidrag förverkad, om en fristående skola\r\nefter godkännandet beslutat ta ut för höga avgifter.\r\nSkolverkets beslut i dessa frågor kan överklagas hos\r\nkammarrätten.</pre><pre>Den 12 oktober 1993 besvarade jag en fråga av\r\nIngela Mårtensson om kontroll av att fristående\r\nskolor följer läroplaner. Jag framhöll då att ''tillsyn,\r\nuppföljning och kvalitetskontroll av skolor --\r\noavsett dessas ägandeform eller inriktning --\r\nfortfarande är en relativt ny företeelse i Sverige.\r\nDärför pågår det nu ett intensivt arbete inom\r\nSkolverket för att utveckla metoder och kriterier\r\nför verksamheten. Det arbetet är svårt, grannlaga\r\noch mycket viktigt. Regeringen fäster stor vikt vid\r\ndet, vilket vi också i olika sammanhang har\r\nframhållit''.</pre><pre>Jag avser således att noggrant följa utvecklingen\r\nvad gäller såväl elevavgifter som\r\ntillsynsverksamheten beträffande fristående skolor.</pre><pre>Anf. 106  BJÖRN SAMUELSON (v):</pre><pre>Herr talman! Jag ber att få tacka för svaren på mina\r\nfrågor. Jag var här i kammaren den 12 oktober och\r\nlyssnade på debatten om tillsynen av de fristående\r\nskolorna, men sedan dess har det kommit olika\r\nartiklar i riksmedierna, bl.a. i Dagens Nyheter, och\r\npå grund av detta tyckte jag att det fanns anledning\r\natt ställa den här frågan igen.</pre><pre>I massmedierna har man t.ex. tagit upp det faktum\r\natt man inom en fristående skola ifrågasätter\r\nutvecklingsläran, något som jag menar går stick i\r\nstäv med de nationella önskemålen att intressera\r\noch rekrytera fler ungdomar till naturvetenskapens\r\nfantastiska område.</pre><pre>Om det nu betalas ut kommunala medel över olika\r\nformer av bidrag till de här skolorna menar jag att\r\ndet är märkligt att kommunerna inte kan få ha ett\r\ntillsynsansvar, när man inom Skolverket säger att\r\nman inte klarar av att göra en sådan tillsyn mer än\r\nkanske vart tredje år.</pre><pre>Detta är bakgrunden till den ena av mina frågor.</pre><pre>När det gäller avgifterna till de olika fristående\r\nskolorna har jag i olika sammanhang bett statsrådet\r\natt uttrycka någon form av principnivå för vad som\r\när en skälig avgift. En avgift på 950 kr i månaden\r\npå grundskolenivå är enligt min uppfattning\r\nalldeles för mycket, särskilt mot bakgrund av det\r\nekonomiskt trängda läge som många människor i\r\ndag befinner sig i. Vi i Vänsterpartiet menar att\r\nvalfriheten i så fall slutar här, och vi efterlyser ett\r\nställningstagande från regeringens sida i de här\r\nfrågorna.</pre><pre>Anf. 107  Statsrådet BEATRICE ASK (m):</pre><pre>Herr talman! Det är naturligtvis, som Björn\r\nSamuelson påpekar, så att friskolorna och deras\r\nverksamhet debatteras i massmedierna. Man kan\r\ndär läsa om avgifter, innehåll och annat, och det\r\nfinns naturligtvis många gånger saker som man\r\nundrar över och funderar över.</pre><pre>Nu har alltså riksdagen på regeringens förslag\r\nbestämt att Skolverket skall ha ansvar för denna\r\nuppföljning och skall tillse att friskolor lever upp till\r\nde krav som riksdagen faktiskt har formulerat vad\r\ngäller både skälig avgift och undervisningens\r\ninnehåll. Då tycker jag att det är rimligt att\r\nSkolverket åtminstone får ett år, eller kanske\r\nt.o.m. två år, på sig för att utveckla arbetsformerna\r\noch ta det här ansvaret, innan vi i riksdagen uttalar\r\nbestämda uppfattningar om att Skolverket inte\r\nklarar av uppgiften.</pre><pre>Frågan om en skälig avgift är en sådan sak. Det\r\nframgår mycket tydligt av propositionen om\r\nvalfrihet i skolan vad vi menar med det uttrycket.\r\nFör sådan utbildning som förekommer i\r\nkommunala grundskolor bör man som regel inte ta\r\nut några avgifter alls, utan sådana avgifter skall vara\r\nmotiverade av särskilda kostnader för\r\nverksamheten. Det finns alltså ganska många\r\nexempel på och beskrivningar av vad vi menar.</pre><pre>Jag avstår därför från att här i talarstolen nämna ett\r\nexakt krontal. Jag tror nämligen inte att jag i den\r\nsumman kan inkludera allt det som man möjligen\r\nmåste ta hänsyn till, utan jag tror att det\r\nmödosamma arbete som Skolverket håller på med\r\när nödvändigt att gå igenom för att vi skall hitta en\r\nrimlig nivå.</pre><pre>Vad gäller tillsynen av skolorna är det naturligtvis\r\nså att kommunerna fortfarande har ett visst\r\nansvar -- det är många som glömmer det. Det gäller\r\nbrand, hälsovård och mycket annat som\r\nkommunerna normalt har ansvar för att granska.\r\nNär det däremot gäller huruvida friskolorna lever\r\nupp till läroplan, skollag och annat har vi från\r\nmajoritetens sida tyckt att det är rimligt att de som\r\nbestämmer om man skall godkänna en skola också\r\nprövar om skolan lever upp till de krav som ställs.\r\nDet är skälet till att Skolverket har denna uppgift.</pre><pre>Anf. 108  BJÖRN SAMUELSON (v):</pre><pre>Herr talman! Vänsterpartiet och Moderata\r\nsamlingspartiet skiljer sig åt i den här frågan. Inom\r\nVänsterpartiet tycker vi att grundskoleutbildningen\r\nskall vara fri, och vi är också beredda att lagstifta i\r\nden frågan.</pre><pre>Via medierna har jag fått uppgiften -- om den nu är\r\nriktig -- att kostnaden skulle ligga på 950 kr i\r\nmånaden. Det är 200 kr mer än barnbidraget, och\r\ndet tycker jag är en alldeles för hög kostnad, om\r\nman nu skall behöva betala en kostnad för att\r\ngenomgå grundskolestudier. Det är lagfäst att man\r\nskall gå i grundskolan, det är en plikt, och då tycker\r\njag att vi i utbyte kan ge vissa rättigheter.</pre><pre>När det gäller kontrollen och uppföljningen av\r\nverksamheten i de här skolorna ser jag som enda\r\nmöjlighet framöver -- om man nu inte vill ge\r\nkommunerna möjlighet att gå in och kontrollera\r\nhur deras egna medel faktiskt används, som de kan\r\ngöra när det gäller de egna skolorna -- att bygga ut\r\nSkolverkets regionala organisation. Men inom\r\nVänsterpartiet är vi inte alldeles övertygade om att\r\ndet är rätt väg att gå.</pre><pre>Anf. 109  Statsrådet BEATRICE ASK (m):</pre><pre>Herr talman! Jag tror att den avgift som Björn\r\nSamuelson har tagit upp i sin fråga, och som sägs\r\ngälla för scientologerna, kan vara rimlig utifrån den\r\nredovisning som Skolverket ger. Däremot är det\r\ninte intressant att endast diskutera avgiftens\r\nstorlek, utan man måste också bedöma om avgiften\r\nstår i rimlig proportion till sådant som eleverna får\r\noch som de normalt inte skulle få i en kommunal\r\ngrundskola, t.ex. om avgiften möjligen inkluderar\r\nfritidsverksamhet eller någonting annat. Jag har\r\ndess värre inte kunnat få uppgifter om detta på den\r\nganska korta tid som vi har på oss för att skriva svar\r\npå de här frågorna.</pre><pre>Jag vill också vända mig emot en formulering som\r\nBjörn Samuelson använde. Han sade att det är\r\nrimligt att kommunerna får utöva tillsynen,\r\neftersom det handlar om kommunernas pengar.\r\nNja, det kan vi ju diskutera. Det är så att alla elever\r\ningår i underlaget utifrån vilket vi ger kommunerna\r\nstatsbidrag, och det är därför snarast elevernas\r\npengar som det handlar om.</pre><pre>Anf. 110  BJÖRN SAMUELSON (v):</pre><pre>Herr talman! Det är väldigt intressant att statsrådet\r\npåpekar att det inte skulle vara kommunernas\r\npengar. Då kanske vi framöver kan föra en\r\ndiskussion om ifall vi inte kan återinföra någon\r\nform av sektorsbidrag till skolan. Jag tror att vi förr\r\neller senare hamnar där.</pre><pre>Beatrice Ask har med viss elegans sagt att det\r\ntidigare var plånbokens tjocklek som avgjorde var\r\nolika föräldrar kunde låta sina barn gå i skola. Nu\r\när vi tillbaka i den situationen, och effekten av detta\r\nblir ju inte mindre genom att statsrådet säger att det\r\nberor på vad eleverna får för pengarna. Om jag vill\r\nha mycket åt mina barn och har litet pengar, så får\r\njag inte mycket, eftersom jag inte har de pengarna.\r\nSå blir det ju om avgiften skall kunna sättas\r\nberoende på vad eleverna skall få. Avgiften blir på\r\ndet sättet rimlig för skolan, men är den rimlig för\r\nmig? Jag menar att avgiften skall vara rimlig för alla\r\nföräldrar som har grundskolebarn, och jag tycker\r\ninte att en elevavgift på nästan 1 000 kr i månaden\r\npå grundskolan är rimligt.</pre><pre>Anf. 111  Statsrådet BEATRICE ASK (m):</pre><pre>Herr talman! Det är inte fråga om att avgiften skall\r\nvara rimlig i förhållande till föräldrarnas\r\nplånböcker, utan den skall vara rimlig i förhållande\r\ntill vad som ges utöver vad som normalt\r\nförekommer i en grundskola. Men den skall också\r\nvara skälig, och den får icke ha segregerande effekt.\r\nDet finns tre delar i definitionen av hurdan vi anser\r\natt avgiften skall vara.</pre><pre>Det är också viktigt att ha klart för sig att den\r\nreform vi har genomfört har inneburit att flertalet\r\nfristående skolor icke längre tar ut några avgifter.\r\nAv de 59 skolor som den 1 juni i år tog ut avgifter\r\nkan man för 31 skolor räkna ut en snittavgift på\r\n5 000 kr per elev och år, dvs. 2 500 kr per termin.\r\nJag tror inte att det är för mycket begärt.</pre><pre>Jag vill emellertid som jag tidigare påpekat inte gå\r\nin på krontalet, utan det handlar om att skolorna\r\nskall leva upp till de tre kriterier som gäller för\r\navgifternas storlek. Vi har också lyckats se till att\r\nfler klarar av att välja en fristående skola, även om\r\ndessa tar ut avgifter. Avgifterna har nämligen\r\nsjunkit.</pre><pre>Anf. 112  BJÖRN SAMUELSON (v):</pre><pre>Herr talman! Jo, Beatrice Ask, krontalet har en\r\nsegregerande effekt. Det har det. Folk har det\r\ndåligt ställt i dag. Många har det alltför dåligt ställt.</pre><pre>Överläggningen var härmed avslutad.</pre><pre>Ajournering</pre><pre>På förslag av tredje vice talmannen beslöt\r\nkammaren kl. 16.39 att ajournera förhandlingarna\r\ntill kl. 18.00.</pre><pre>Återupptagna förhandlingar</pre><pre>Förhandlingarna återupptogs kl. 18.00.</pre><pre>23 §  Svar på fråga 1993/94:140 om den militära\r\ndykarutbildningen</pre><pre>Anf. 113  Försvarsminister ANDERS BJÖRCK\r\n(m):</pre><pre>Herr talman! Yvonne Sandberg-Fries har frågat\r\nmig om jag, mot bakgrund av Marinens\r\nekonomiska problem, är beredd att medverka till\r\natt all dykarutbildning åter centraliseras dit där\r\nresurserna finns.</pre><pre>Jag förmodar att Yvonne Sandberg-Fries ställer\r\nfrågan med anledning av Marinens beslut om\r\norganisationen av försvarets dykutbildning,\r\ngrundat på en utredning som kallas Dyk-93, och\r\nden uppmärksamhet som frågan har fått i\r\nmassmedierna i Blekinge.</pre><pre>Hur Marinen skall organisera sin dykutbildning är\r\nen fråga som det i första hand ankommer på\r\nmyndigheten att hantera. Jag tycker därför inte att\r\ndet nu finns något skäl för mig att agera i frågan.\r\nJag anser alltså att det här är en fråga som Chefen\r\nför marinen bör få hantera självständigt.</pre><pre>Anf. 114  YVONNE SANDBERG-FRIES\r\n(s):</pre><pre>Herr talman! Jag skall be att få tacka\r\nförsvarsministern för svaret på min fråga. Låt mig\r\nge en liten bakgrund till frågan.</pre><pre>Vid Marinens dykarskola i Karlskrona utbildas i\r\ndag ca 700 personer per år. Det är tio gånger fler än\r\npå alla andra dykarutbildningar tillsammans.\r\nFörutom dykare för Marinen utbildar man i dag\r\ndykare åt Flygvapnet, Kustbevakningen och\r\nRäddningstjänsten. Det finns ett samarbete med\r\nsjukvården, osv. För dessa utbildningsinsatser får\r\nMarinen naturligtvis betalt.</pre><pre>I Karlskrona finns resurserna: dyktank, dykläkare,\r\nkompetent personal, osv. Det är personal som ändå\r\nbehövs, eftersom all fri uppstigning måste\r\ngenomföras i Karlskrona. Detta betyder att det\r\nskulle vara möjligt att utan extra kostnader för\r\nFörsvaret utbilda Försvarets samtliga lättdykare,\r\ninklusive Marinens samtliga bärgningsdykare, i\r\nKarlskrona.</pre><pre>I dagens läge, med de ekonomiska problem som\r\nfinns inom Marinen, som jag vet att Anders Björck\r\när mycket väl bekant med, vore det ett erbjudande\r\natt fundera över. Trots detta föreslås i Dyk-93 att\r\nbärgningsdykarutbildningen skall föras över till\r\nBerga, och dessutom skall den civila utbildningen\r\nutföras på plats som Marinens dykchef bestämmer,\r\nsom det heter.</pre><pre>Jag har också noterat att personal från Karlskrona\r\nsom har femtio meter hem beordras att i stället\r\nfullfölja bärgningsdykarutbildningen femtio mil\r\nfrån hemmet, nämligen vid Berga. Detta kan inte\r\nheller vara särskilt god ekonomi. Dessutom\r\nföreslås i en bilaga till utredningen att en dyktank\r\nskall uppföras vid Berga till en kostnad av 10--15\r\nmiljoner kronor.</pre><pre>Detta kan väl ändå inte vara ekonomiskt rimligt i\r\ndessa tider, Anders Björck?</pre><pre>Anf. 115  Försvarsminister ANDERS BJÖRCK\r\n(m):</pre><pre>Herr talman! Jag bör rimligtvis som\r\nförsvarsminister inte blanda mig i hur\r\nmyndigheterna organiserar sin\r\nutbildningsverksamhet. Det blir mest rationellt om\r\nde själva får hantera dessa frågor. Hos dem finns\r\nrimligtvis den speciella erfarenhet som är\r\nnödvändig för att kunna göra bedömningar av det\r\nslag som Yvonne Sandberg-Fries här nämner.</pre><pre>Man kan naturligtvis alltid fråga sig hur långt\r\nregeringen och riksdagen skall gå när det gäller att\r\nstyra myndigheternas verksamhet. Jag brukar ofta\r\nfå påpekanden om att regering och riksdag bör\r\nhålla sig borta från denna typ av verksamhet.</pre><pre>Jag kan förstå att man i Blekinge värnar om sina\r\negna intressen. Jag tycker dock att frågan har fått\r\nlitet för stor proportion. Det är inte fråga om att\r\nnågon verksamhet skall försvinna från Sydkustens\r\nmarinkommando och hamna någon annanstans,\r\noch det är inte fråga om att någon annan ny\r\ntillkommande verksamhet skall hamna någon\r\nannanstans än i Karlskrona.</pre><pre>Det handlar i det stora hela om att den nuvarande\r\nutbildningsstrukturen läggs fast men att\r\nverksamhetens centrala ledning förändras en aning.\r\nJag tycker trots allt att det är rimligt att\r\nmyndigheten får hantera den här typen av\r\nutbildningsfrågor självständigt.</pre><pre>Anf. 116  YVONNE SANDBERG-FRIES\r\n(s):</pre><pre>Herr talman! Jag är rädd för att försvarsministern\r\nmöjligen är något felinformerad. Vad som sagts är\r\natt bärgningsdykarutbildningen helt och hållet skall\r\ngenomföras i Stockholm och på Berga. Det innebär\r\nde facto en förflyttning av utbildningsverksamhet\r\nfrån den plats där resurserna i dag finns utbyggda\r\noch klara till ett annat område, med de\r\nmedföljande kostnader som jag tidigare\r\nexemplifierade. Människor måste resa lång väg,\r\noch dessutom till en plats där kostnadsläget är\r\nbetydligt högre än i Karlskrona.</pre><pre>Ett minimikrav borde vara att Karlskrona\r\nåtminstone får utbilda sina egna bärgningsdykare\r\noch inte behöva skicka dem till Stockholm. Det är\r\ninte fråga om att enbart slå vakt om egna intressen,\r\näven om vi med tanke på de neddragningar som\r\nskett har stor anledning att slå vakt om varje\r\narbetstillfälle inom denna sektor. Det är fråga om\r\natt Marinen bör utnyttja de befintliga resurserna i\r\nenlighet med vad riksdagen har sagt.</pre><pre>Anf. 117  Försvarsminister ANDERS BJÖRCK\r\n(m):</pre><pre>Herr talman! Jag har självfallet försökt att sätta mig\r\nin i ärendet och tagit del av de olika uppfattningar\r\nsom finns. Som jag sade i mitt förra inlägg anser jag\r\natt frågan fått för stora proportioner. Det finns\r\nsynpunkter i detta ärende i olika riktningar när det\r\ngäller olika former av lokalisering.</pre><pre>Jag har naturligtvis förståelse för att man gärna ser\r\ndet hela utifrån de intressen man regionalt har att\r\nbevaka. Nu måste emellertid en sådan verksamhet\r\nsjälvfallet ha en långsiktig iriktning. Mot den\r\nbakgrunden är det rimligt att myndigheten i första\r\nhand får avgöra hur utbildningsverksamheten\r\ninriktas och bedrivs. Det kan icke vara rimligt att\r\nregeringen avgör den här typen av frågor.</pre><pre>Anf. 118  YVONNE SANDBERG-FRIES\r\n(s):</pre><pre>Herr talman! Det är möjligt att regeringen inte i\r\ndetalj skall avgöra den här typen av frågor. Jag\r\nförstår Anders Björcks synpunkter väl mot\r\nbakgrund av hans tidigare erfarenhet från bl.a.\r\nkonstitutionsutskottet.</pre><pre>Faktum kvarstår: Det går inte så bra för Marinen\r\natt finna ekonomiskt bra lösningar för sin\r\nverksamhet. Därom torde vi vara överens. Det är\r\ndärför rimligt att försvarsministern upprepar det\r\nsom riksdagen enhälligt har uttryckt, nämligen att\r\nbefintliga resurser inom Försvaret skall utnyttjas\r\nför att därmed nå bästa möjliga ekonomi. Så långt\r\nborde ändå försvarsministern kunna sträcka sig.</pre><pre>Bypolitik och särintressen tycks vara\r\nförekommande i alla delar av landet och inte enbart\r\ni det som kallas landsorten.</pre><pre>Anf. 119  Försvarsminister ANDERS BJÖRCK\r\n(m):</pre><pre>Herr talman! Jag kan försäkra att jag kommer att\r\nfölja ärendet mycket noga. Självfallet skall\r\nriksdagens beslut om god hushållning och ekonomi\r\nråda också i detta ärende. För övrigt har jag stor\r\nrespekt för fattade riksdagsbeslut, t.ex. när det\r\ngäller vissa inköp av materiel.</pre><pre>Jag hoppas att Yvonne Sandberg-Fries och jag är\r\nalldeles överens om att vi med kraft skall se till att\r\nfattade riksdagsbeslut genomförs.</pre><pre>Anf. 120  YVONNE SANDBERG-FRIES\r\n(s):</pre><pre>Herr talman! På den punkten kan jag hålla med\r\nAnders Björck. Besluten skall respekteras även om\r\nde råkar innehålla sådant som försvarsministern\r\neller jag kanske inte i alla delar håller med om.</pre><pre>Anders Björck sade att det i första hand inte är\r\nfråga om lokala eller regionala intressen, utan att\r\nlångsiktiga intressen skall vara avgörande. Det är\r\nnågonting märkligt i detta. Marinen försöker styra\r\növer utbildning till Stockholm, medan alla andra\r\nsamhällsintressenter i det här sammanhanget väljer\r\natt genomföra sin utbildning i Karlskrona.\r\nDessutom finns en hel del verksamheter på plats\r\ndär nere, t.ex. kustbevakningen. En förutsättning\r\nför den lokaliseringen var att man skulle samordna\r\noch samutnyttja tillsammans med marinen, vilket\r\nman också gör med dykutbildningen.\r\nAvslutningsvis vill jag inbjuda Anders Björck till\r\nett besök på Dykeriskolan i Karlskrona.</pre><pre>Anf. 121  Försvarsminister ANDERS BJÖRCK\r\n(m):</pre><pre>Herr talman! Tack. Får jag ändock för\r\nfullständighetens skull understryka att jag då och\r\ndå får höra att alltför mycket styrs från\r\nStorstockholmsområdet till Karlskrona på den\r\nmarina sidan. Jag är medveten om att det\r\nförekommer kritik i båda riktningarna.</pre><pre>Överläggningen var härmed avslutad.</pre><pre>24 §  Svar på fråga 1993/94:158 om medlemskap\r\ni IEPG</pre><pre>Anf. 122  Försvarsminister ANDERS BJÖRCK\r\n(m):</pre><pre>Herr talman! Ingela Mårtensson har frågat mig om\r\nregeringen gjort några ansträngningar för att\r\nSverige skall bli medlem i IEPG (The Independent\r\nEuropean Programme Group).</pre><pre>Låt mig först konstatera att Ingela Mårtensson och\r\njag har diskuterat denna organisation här i\r\nkammaren i mars 1992 mot bakgrund av vad\r\nregeringen hade anfört rörande samarbete på det\r\nförsvarsindustriella området i den då nyligen\r\nframlagda propositionen om totalförsvarets\r\nutveckling m.m. (prop. 1991/92:102).</pre><pre>Då erinrade jag om att denna fråga, till följd av de\r\ngenomgripande förändringar som skett i Europa\r\nsedan slutet av 1980-talet, också hade behandlats av\r\nden föregående regeringen i 1991 års\r\nförsvarsproposition (prop. 1990/91:102). Härvid\r\nkonstaterades att det finns särskild anledning att\r\növerväga svenska relationer till existerande\r\nsamarbetsorgan i Europa på det\r\nförsvarsindustriella området.</pre><pre>Försvarsutskottet delade regeringens bedömning\r\n(FöU 1990/91:8) att det från försvarspolitiska\r\nutgångspunkter är av vikt att sådana betingelser för\r\nutlandssamarbetet skapas att en livskraftig svensk\r\nförsvarsindustri kan bevaras inom sådana sektorer\r\ndär det även under rådande och framtida\r\nförhållanden kan bedömas förbli ett vitalt\r\nnationellt intresse att bibehålla kompetens.\r\nUtrikesnämnden har informerats i frågan.</pre><pre>Låt mig därefter få upplysa Ingela Mårtensson om\r\natt den s.k. IEPG-gruppen som bildades i mitten av\r\n1970-talet av de 13 europeiska NATO-länderna\r\nförutom Island, var helt fristående från NATO:s\r\norganisation. NATO har en egen organisation som\r\nfortsätter sitt arbete.</pre><pre>Jag säger var, eftersom gruppen, som utgör ett\r\nforum för europeiskt samarbete och forskning,\r\nutveckling och tillverkning för dessa länders\r\nanskaffning av försvarsmateriel, sedan våren 1993\r\nombildats till WEAG, Western European\r\nArmament Group inom ramen för WEU,\r\nVästeuropeiska unionen. Gruppens uppgifter är\r\noförändrade.</pre><pre>Kontakter sker fortlöpande på tjänstemannanivå\r\nmellan försvarets materielverk och berörda\r\ntjänstemannaorgan inom organisationen.\r\nFöreträdare för myndigheter och svensk\r\nförsvarsindustri har beretts tillfälle att delta i av\r\norganisationen genomförd utbildning. Frågan om\r\nmedlemskap i eller association till nämnda\r\norganisation är inte aktuell för närvarande.</pre><pre>Jag har uppfattningen att en fortsatt medverkan på\r\ndessa premisser har en bred parlamentarisk\r\nförankring.</pre><pre>Riksdagen kommer att kunna ta ställning till\r\nregeringens förslag och bedömningar i denna fråga.</pre><pre>Anf. 123  INGELA MÅRTENSSON (fp):</pre><pre>Herr talman! Jag skall be att få tacka\r\nförsvarsministern för ett intressant svar. Det fanns\r\nen hel del upplysningar i svaret som jag med\r\nintresse har tagit del av. Det finns dock några frågor\r\nsom jag vill ställa i anslutning till svaret.</pre><pre>Min första fråga gäller vilken typ av utbildning som\r\nföreträdare för myndigheter och svensk\r\nförsvarsindustri har deltagit i. I svaret sades att man\r\nhar ''beretts tillfälle''. Har man också deltagit? Vad\r\när det för typ av utbildning?</pre><pre>Försvarsministern sade också att det för\r\nnärvarande inte är aktuellt att ingå i gruppen\r\nWEAG som medlem. När bedömer\r\nförsvarsministern att det är aktuellt med en sådan\r\nansökan? Vad har Sverige för status i den här\r\ngruppen i dag? Vi har tydligen ett visst samarbete\r\nmed gruppen.</pre><pre>Det sades också att riksdagen skall ta ställning i de\r\nhär frågorna och göra bedömningar. Jag undrar när\r\nriksdagen kommer att föreläggas dessa frågor.</pre><pre>Avslutningsvis skulle jag också vilja fråga om\r\nSverige deltar i EUCLID, WEU:s militära\r\nforsknings- och utvecklingsprogram.</pre><pre>Anf. 124  Försvarsminister ANDERS BJÖRCK\r\n(m):</pre><pre>Herr talman! Jag kan inte gå in närmare på den\r\nutbildning som sker i de här sammanhangen. Jag\r\nskall naturligtvis gärna undersöka detta och även\r\nundersöka i vilken mån det förekommer sekretess\r\npå området. När eventuella sekretessfrågor är\r\nkontrollerade skall jag gärna återkomma till Ingela\r\nMårtensson.</pre><pre>Frågan om ett medlemskap är icke aktuellt i den\r\nefterföljare till IEPG som i dag finns inom\r\nVästeuropeiska unionens hägn. Det här hänger i\r\nhög grad samman med andra säkerhetspolitiska\r\nfrågor. När och om de kommer upp till ett\r\navgörande är det i dag ingen som vet.</pre><pre>Vi har ingen status i den här organisationen. Det\r\nhar förekommit, som jag sade, kontakter. Det har\r\nredovisats för riksdagen. Det har rått enighet om\r\ndetta. Som jag underströk har utrikesnämnden\r\nsjälvfallet informerats. Information har lämnats\r\nfrån regeringen, bl.a. i propositioner till riksdagen\r\nsom har behandlats av försvarsutskottet.</pre><pre>Anf. 125  INGELA MÅRTENSSON (fp):</pre><pre>Herr talman! Eftersom det inte är aktuellt för\r\nnärvarande att begära medlemskap, undrar jag om\r\ndet har någonting att göra med de förhandlingar\r\nsom Sverige nu bedriver med EG. Kommer dessa\r\nfrågor in även i det sammanhanget? Pågår det\r\nförhandlingar, t.ex. när det gäller\r\nsäkerhetspolitiken, om att det skulle kunna vara\r\naktuellt att ingå i WEAG-gruppen? Eller är dessa\r\nfrågor helt fristående?</pre><pre>Förekommer det att andra alliansfria stater, t.ex.\r\nÖsterrike och Finland, också deltar i utbildningen?\r\nDet här gäller ändock NATO-stater.</pre><pre>Anf. 126  Försvarsminister ANDERS BJÖRCK\r\n(m):</pre><pre>Herr talman! Nej, det är inte NATO-stater. Den\r\norganisation som Ingela Mårtensson frågar mig om\r\nexisterar inte formellt sedan våren 1993. Den har,\r\nsom jag sade i mitt frågesvar, bytt huvudman och\r\nhar numera Västeuropeiska unionen som\r\nhuvudman i det här sammanhanget.</pre><pre>Den här frågan har över huvud taget inget att göra\r\nmed våra förhandlingar med EG. Kontakterna med\r\nWEAG, som det numera heter, är av mycket\r\nbegränsad omfattning och karaktär.</pre><pre>Anf. 127  INGELA MÅRTENSSON (fp):</pre><pre>Herr talman! Även om det gäller WEU är det ändå\r\nfråga om NATO-stater. Jag tycker i alla fall att det\r\nhar en viss betydelse att det gäller stater som ingår\r\ni en försvarsallians. WEU:s tänkta koppling till EG\r\när också bekant.</pre><pre>Jag fick inget svar på min fråga när det gäller\r\nEUCLID. Har vi något samarbete med det\r\nforskningsprogrammet, som också tillhör WEU?</pre><pre>Anf. 128  Försvarsminister ANDERS BJÖRCK\r\n(m):</pre><pre>Herr talman! Jag känner inte till detta och kan\r\ndärför inte ge ett svar på frågan. De kontakter som\r\nsker med WEAG har faktiskt redovisats för\r\nriksdagen och föredragits i utrikesnämnden. Ingela\r\nMårtensson må gilla eller ogilla detta, men det här\r\när alltså någonting som riksdagen har ställt sig\r\nbakom. Jag har därför själv ingen anledning att i\r\ndag föreslå att dessa kontakter skall omprövas.</pre><pre>Som jag underströk är de av mycket, mycket\r\nbegränsad karaktär. Det är väl inte konstigt att man\r\nkan ha kontakter även med organisationer som\r\nman inte tillhör. Det förekommer i en lång rad\r\nsammanhang.</pre><pre>Anf. 129  INGELA MÅRTENSSON (fp):</pre><pre>Herr talman! Jag vill bara avsluta med att jag ser\r\nfram emot information om vilken typ av utbildning\r\ndet här gällde.</pre><pre>Överläggningen var härmed avslutad.</pre><pre>25 §  Svar på fråga 1993/94:45 om åsiktsfrihet\r\noch medborgarskap</pre><pre>Anf. 130  Socialminister BENGT\r\nWESTERBERG (fp):</pre><pre>Herr talman! Kenneth Attefors har frågat mig om\r\njag som medlem i regeringen ämnar verka för att\r\ndet skall införas en lag som berövar vissa svenskar\r\nderas svenska medborgarskap på grund av deras\r\nåsikter.</pre><pre>Svaret är nej!</pre><pre>Anf. 131  KENNETH ATTEFORS (nyd):</pre><pre>Herr talman! Tack för svaret!</pre><pre>Efter det att jag hade ställt denna fråga fick jag veta\r\natt ministern faktiskt hade bett om ursäkt för\r\nuttalandet i Expressen. Det tackar jag för. Jag\r\nvisste inte om det. Vi i vårt parti kanske också\r\nborde lära oss att be om ursäkt för vissa tokiga\r\nuttalanden. Jag tar i alla fall lärdom av detta.</pre><pre>Jag skulle bara vilja följa upp detta litet grand. I er\r\npartitidning Nu får Per-Olof Aronsson ett gott råd,\r\nalldeles gratis. Vi kommer nämligen att bilda en\r\nnomineringskommitté som kommer att utse\r\nriksdagsledamöterna. På ledarsidan i er tidning står\r\ndet: ''Per-Olof Aronsson, högt ansedd\r\nGrängeschef, leder arbetet.</pre><pre>Låt oss ge Aronsson ett gott råd, kostnadsfritt:</pre><pre>Gör något annat. För Din egen skull.''</pre><pre>På ungefär samma sätt har man stressat Börje\r\nSalming. I Expressen skrivs det att man inte skall\r\nköpa hans kalsonger bara för att han är\r\nnydemokrat. Jag undrar om det är på den nivån vi\r\nskall fortsätta debatten.</pre><pre>Det finns även ett uttalande i Expressen. Någon\r\nskriver: ''Ian och hans äckliga följe''.</pre><pre>Tycker ministern att vi skall sluta kalla varandra\r\nsådana saker?</pre><pre>Överläggningen var härmed avslutad.</pre><pre>26 §  Svar på fråga 1993/94:119 om EES-avtalet\r\noch alkoholmonopolet</pre><pre>Anf. 132  Socialminister BENGT\r\nWESTERBERG (fp):</pre><pre>Herr talman! Sten Andersson i Malmö har frågat\r\nmig om jag avser att vidta några åtgärder med\r\nanledning av EES-avtalets ikraftträdande och dess\r\neffekter på Systembolagets monopol.</pre><pre>Systembolaget har enligt svensk lag ensamrätt att\r\nbedriva detaljhandel med alkoholhaltiga drycker.\r\nDetta gäller även efter det att EES-avtalet trätt i\r\nkraft. Det kommer således inte att vara tillåtet att\r\nsälja vin och starköl i detaljhandeln den 1 januari\r\n1994.</pre><pre>Den som bryter mot dessa bestämmelser ställs till\r\nsvars enligt svensk lag.</pre><pre>De uppgifter som under den senaste tiden har\r\nförekommit i massmedia om att det kommer att bli\r\nfritt fram att sälja vin och öl i livsmedelshandeln\r\nefter den 1 januari är således felaktiga. EES-avtalet\r\nkräver inte att statliga handelsmonopol avskaffas,\r\nbara att de är anpassade så att ingen diskriminering\r\nmellan olika producenter förekommer.\r\nSystembolaget har under det senaste året vidtagit\r\nen rad åtgärder för att säkerställa detta. De\r\nåtgärder som har bedömts som nödvändiga med\r\nanledning av EES-avtalet är alltså enligt min\r\nmening redan vidtagna.</pre><pre>Anf. 133  STEN ANDERSSON i Malmö\r\n(m):</pre><pre>Herr talman! Jag tackar för svaret.</pre><pre>Jag vill först be om ursäkt om den här frågan inte\r\när relevant. Om detta från början är felaktigt är det\r\nsynd att jag har tagit statsrådets tid i anspråk. Men\r\ndessa uppgifter har faktiskt förekommit i medierna.\r\nDet är människor som borde kunna dessa frågor\r\nsom har uttalat sig. De har länge varit i farten i\r\ndebatten. De har stött tankarna på att\r\nlivsmedelshandlare efter den 1 januari 1994 skall\r\nkunna sälja vin och sprit i detaljhandeln.</pre><pre>Det har sagts att detta inte kan avgöras i en svensk\r\ndomstol utan måste gå till en domstol som tolkar\r\nEES-avtalet. Statsrådet säger nu att detta är fel och\r\natt det inte kan bli så. Därför har jag ingen\r\nföljdfråga. Jag ber att få komma tillbaka om det\r\nvisar sig att statsrådet har fel.</pre><pre>Överläggningen var härmed avslutad.</pre><pre>27 §  Svar på fråga 1993/94:128 om amning och\r\npappaledighet</pre><pre>Anf. 134  Socialminister BENGT\r\nWESTERBERG (fp):</pre><pre>Herr talman! Margareta Israelsson har frågat mig\r\nvilka åtgärder jag avser att vidta för att de mammor\r\nsom fortsätter att amma sedan barnet fyllt sex\r\nmånader inte skall bestraffas ekonomiskt för detta.</pre><pre>Margareta Israelsson har ställt frågan mot\r\nbakgrund av de olika förslag till åtgärder för att öka\r\npappornas uttag av föräldrapenning som har\r\npresenterats under den senaste tiden.</pre><pre>Låt mig först klargöra att det är min och\r\nregeringens uppfattning att amning är viktig och att\r\nmammor bör uppmuntras att amma sina barn.\r\nExempelvis har regeringen på mitt förslag tillsatt en\r\nkommitté med anledning av WHO:s och Unicefs\r\ngemensamma initiativ i syfte att skydda, stöjda och\r\nfrämja amning. Kommittén har nyligen avlämnat\r\nsitt slutbetänkande med förslag till åtgärder för en\r\nsvensk amningsstrategi.</pre><pre>När det gäller de förslag som åsyftas i frågan har en\r\narbetsgrupp inom Socialdepartementet tillsatts för\r\natt göra en översyn av vissa frågor inom\r\nföräldraförsäkringen. I uppdraget har bl.a. ingått\r\natt belysa tänkbara metoder att uppmuntra fäder\r\natt i större utsträckning utnyttja\r\nföräldraledigheten. Arbetsgruppen har i en\r\ndelrapport, som överlämnades till mig den 1\r\nnovember 1993, redovisat två metoder för att öka\r\nfädernas uttag av föräldrapenning.</pre><pre>Den ena metoden innebär en begräsning av rätten\r\nför en förälder att överlåta föräldrapenningdagar\r\ntill förmån för den andra föräldern. Arbetsgruppen\r\nföreslår att antalet dagar som inte skall få överlåtas\r\nbegränsas till 30.</pre><pre>Enligt den andra metoden införs differentierade\r\nersättningsnivåer i föräldrapenningssystemet på så\r\nsätt att ersättningen blir lägre än 90 % av den\r\nsjukpenninggrundande inkomsten i det fall en\r\nförälder överlåter egna dagar till den andra\r\nföräldern.</pre><pre>Arbetsgruppen har i fråga om båda förslagen pekat\r\npå möjligheten att dela föräldrapenningdagarna\r\nlika mellan föräldrarna i stället för att som nu\r\nförbehålla vardera föräldern 90 dagar.</pre><pre>Varken jag eller regeringen har tagit ställning till\r\narbetsgruppens förslag. Rapporten skall nu i vanlig\r\nordning beredas. Frågan om möjligheterna för\r\nkvinnor att amma sina barn kommer självfallet att\r\nbeaktas i det fortsatta beredningsarbetet.</pre><pre>Anf. 135  MARGARETA ISRAELSSON\r\n(s):</pre><pre>Herr talman! Jag är litet besviken på\r\nsocialministerns svar.</pre><pre>Jag har själv suttit med i den här kommittén för\r\namningens främjande. Där talade vi -- precis som\r\nman gör i Innocentideklarationen, som bygger på\r\nWHO:s och Unicefs arbete -- om att staterna skall\r\nstifta lagar som skyddar förvärvsarbetande\r\nkvinnors rätt till amning.</pre><pre>Kommittén skriver i sitt betänkande. ''I Sverige\r\ngaranteras alla kvinnor en lång föräldraledighet,\r\nvilket ger flertalet mammor reella möjligheter att\r\nvälja amning som uppfödningsmetod. Viktigt är att\r\npappan tar ut sin del av föräldraledigheten, men att\r\ndetta sker på ett sådant sätt att det ej har en negativ\r\ninverkan på mammans möjligheter att fortsätta\r\namningen. En eventuell kvotering av\r\nföräldraledigheten får ej genomföras på så vis att\r\ndet ur amningssynpunkt uppfattas som negativt, då\r\nförslaget i praktiken kan försvåra för mammorna\r\natt amma en adekvat period.''</pre><pre>Nu har jag av den presskonferens som hölls i\r\nsamband med att arbetsgruppen inom\r\nSocialdepartementet presenterade sina förslag\r\nkring pappornas uttag förstått att socialministern\r\ntycker att en adekvat period är sex månader. I ett\r\nuttalande vid presskonferensen säger han: ''Om\r\nmammor vill vara hemma och amma längre än sex\r\nmånader förlorar familjen pengar på detta, men det\r\ntror jag ändå är ett rimligt pris som mamman är\r\nberedd att betala''.</pre><pre>Vad är detta? Skall kvinnorna betala för att få\r\namma sina barn? Är det detta som regeringen\r\nmenar med en amningsfrämjande attityd?</pre><pre>Jag tycker också att det är oerhört betydelsefullt att\r\npappan tar del i fostran av barnen, att han är med\r\noch stöder amning. Men jag räknade inte med att\r\nfå ett svar från Bengt Westerberg att det är\r\nkvinnorna som skall betala för detta.</pre><pre>Anf. 136  Socialminister BENGT\r\nWESTERBERG (fp):</pre><pre>Herr talman! För det första har ingen föreslagit att\r\nman skall minska föräldraförsäkringstiden. De tolv\r\nmånader som finns i dag finns också kvar i alla de\r\nförslag som har diskuterats.</pre><pre>För det andra finns det inget förslag om kvotering\r\nsom handlar om att föräldrarna skall ha sex\r\nmånader vardera. Det enda förslag som handlar om\r\nkvotering är förslaget om att en pappamånad skall\r\ninföras. Det är ett förslag som jag hoppas att\r\nMargareta Israelsson kan stödja.</pre><pre>För det tredje finns det partier, även\r\nSocialdemokraterna, som har antytt att de är\r\nberedda att gå ner till 80 % ersättning för alla tolv\r\nmånaderna. Faktum är att även det förslag som\r\narbetsgruppen har lagt fram -- som vi inte har tagit\r\nställning till -- innebär en totalt högre ersättning,\r\näven för den som skulle välja att vara hemma alla\r\ntolv månader, än förslaget om tolv månader med\r\n80 %. Det är väl ingen som har kommit på tanken\r\natt tala om att det skulle vara diskriminerande eller\r\nsämre för mammorna.</pre><pre>Det gäller att hitta modeller för att uppmuntra\r\npappor att ta ett större ansvar utan att det hindrar\r\natt de mammor som vill kan vara hemma. Det\r\ntycker jag är den rimliga utgångspunkten. Den\r\nhoppas jag att vi kan vara överens om.</pre><pre>Anf. 137  MARGARETA ISRAELSSON\r\n(s):</pre><pre>Herr talman! Nu har vi talat mycket om pappor. Jag\r\nvill föra tillbaka diskussionen till de mammor som\r\nskall betala för detta amningsfrämjande. Min fråga\r\ngällde hur statsrådet ville uppmuntra amning.</pre><pre>Den ena utredningsgruppen säger att familjen, om\r\ndet blir ett alternativ som innebär en lägre\r\nersättning efter sex månader, får betala för att den\r\nväljer att amma -- precis som socialministern sade\r\nvid den här presskonferensen. När man jobbar kan\r\nman inte gå hem vissa perioder för att amma. Så ser\r\ndet inte ut på arbetsmarknaden i dag.</pre><pre>Det är detta jag kritiserar. Skall vi diskutera\r\npappauttag, kan vi göra det också, men det mycket\r\nsvåra problem som ministern nämner i sitt svar --\r\noch som också vi tar upp i vårt betänkande -- är det\r\nproblem som uppstår om man sätter en gräns vid\r\nsex månader.</pre><pre>Anf. 138  Socialminister BENGT\r\nWESTERBERG (fp):</pre><pre>Herr talman! Som jag nämnde har varken\r\nregeringen eller jag själv tagit ställning till vilket av\r\ndessa förslag som vi skall förespråka. För egen del\r\noch för Folkpartiets del kan jag säga att vi tycker att\r\nen pappamånad är det bästa förslaget. Tyvärr har vi\r\ninte fått stöd av Socialdemokraterna på den\r\npunkten heller, men vi kommer inte att ge upp för\r\nden skull, utan vi kommer att fortsätta att driva\r\ndenna fråga.</pre><pre>Men det intressanta, om man ser på arbetsgruppens\r\nandra förslag om en differentierad ersättning, är att\r\nställa detta mot det förslag som också\r\nSocialdemokraterna tycks vara beredda att\r\nacceptera, nämligen en sänkning av ersättning till\r\n80 % i hela föräldraförsäkringen. Då innebär ju\r\nändå förslaget med 90 % såsom norm och där även\r\nden mamma som väljer att stanna hemma i tolv\r\nmånader får 90 % i sex månader och 80 % i sex\r\nmånader ett bättre alternativ ekonomiskt sett --\r\neller hur?</pre><pre>Anf. 139  MARGARETA ISRAELSSON\r\n(s):</pre><pre>Herr talman! Fortfarande talar vi om papporna.\r\nÄven om man från Folkpartiets sida förordar en\r\nkvoterad månad, som vi gärna kan diskutera i en\r\nfrågestund som handlar om det, tycker jag att det\r\när beklagligt om samma socialminister som\r\ntillsätter en kommitté, som skall utreda hur vi skall\r\nuppmuntra kvinnor att amma sina barn längre för\r\natt ge barnen bättre hälsa och överlevnadsskydd,\r\nockså sett i ett globalt perspektivt, gör ett sådant\r\nuttalande som att familjen, om man vill amma mer\r\nän sex månader, säkert är beredd att betala ett\r\nhögre pris för detta.</pre><pre>Anf. 140  Socialminister BENGT\r\nWESTERBERG (fp):</pre><pre>Herr talman! Faktum kvarstår. Om man får 90 % i\r\nsex månader och 80 % i sex månader, dvs. i\r\ngenomsnitt 85 %, blir det ekonomiska utfallet\r\nbättre än om man får 80 % i tolv månader, ett\r\nförslag som jag förstår att Margareta Israelsson är\r\nberedd att tillstyrka.</pre><pre>Anf. 141  MARGARETA ISRAELSSON\r\n(s):</pre><pre>Herr talman! Oavsett vad Socialdemokraterna\r\nsäger eller inte säger eller vad socialministern\r\nantyder att vi säger är det en åsikt från Folkpartiets\r\nsida som är alldeles klar, nämligen att det är helt\r\nokej att få 90 % under sex månader. Men om man\r\nsedan såsom kvinna väljer att amma sitt barn, är det\r\nriktigt att man får sänkt ersättning. Med den\r\nargumentation som Bengt Westerberg för borde det\r\nvara riktigt att fortsätta med 90 %.</pre><pre>Anf. 142  Socialminister BENGT\r\nWESTERBERG (fp):</pre><pre>Herr talman! Om Margareta Israelsson ställer\r\nfrågan till mig såsom partiledare, har jag redan givit\r\nbesked. Folkpartiets landsmöte har ställt sig bakom\r\nförslaget om en pappamånad. Men det innebär\r\nnaturligtvis att den mamma som vill amma i mer än\r\nelva månader och vill utnyttja även den tolfte\r\nmånaden inte får betalt för denna tolfte månad.\r\nDen mamma som vill amma mer än tolv månader --\r\noch det finns också sådana -- får inte heller betalt\r\nmed den föräldraförsäkring som Margareta\r\nIsraelsson tycker att vi skall slå vakt om, för övrigt\r\nen uppfattning som jag delar. Vi kan inte ha en\r\nförsäkring som slår vakt om amning hur länge som\r\nhelst. Det viktiga är de första sex månaderna.\r\nSedan vill många fortsätta att amma ytterligare.\r\nÄven det skall vi uppmuntra på olika sätt, men det\r\när inte självklart att det skall innebära en särskild\r\nstimulans i föräldraförsäkringen.</pre><pre>Anf. 143  MARGARETA ISRAELSSON\r\n(s):</pre><pre>Herr talman! När vi tillsatte den amningsfrämjande\r\ngruppen sade vi -- vilket också statistiken i Sverige\r\nvisar -- att de flesta mammor redan i dag ammar\r\nfyra till sex månader. Amningsfrämjandet skulle\r\nvara att söka utöka amningstiden. Nu tolkar jag\r\nministerns svar som att detta inte är så viktigt.</pre><pre>Anf. 144  Socialminister BENGT\r\nWESTERBERG (fp):</pre><pre>Herr talman! Jo, självklart är det viktigt. Men som\r\nMargareta Israelsson säger ammar de flesta\r\nmammor fyra till sex månader. Men det gäller\r\nframför allt att få ännu flera att göra det. Det finns\r\ntyvärr fortfarande mammor som avbryter\r\namningen tidigare. Det allra viktigaste är trots allt\r\natt få dessa att amma längre.</pre><pre>Överläggningen var härmed avslutad.</pre><pre>28 §  Svar på fråga 1993/94:144 om förslaget om\r\nvårdnadsbidrag</pre><pre>Anf. 145  Socialminister BENGT\r\nWESTERBERG (fp):</pre><pre>Herr talman! Birgitta Dahl har frågat mig om\r\nförslaget om vårdnadsbidrag kommer att bli\r\nföremål för normal beredning.</pre><pre>Ytterst få politiska frågor i Sverige har varit så\r\ngrundligt diskuterade som vårdnadsbidraget.</pre><pre>Vid konstruktionen av reglerna för bidraget finns\r\nemellertid ett antal tekniska problem som måste\r\nlösas. I det syftet har en arbetsgrupp utarbetat en\r\npromemoria: Vårdnadsbidrag m.m. Teknisk\r\nutformning och konsekvenser.</pre><pre>Den 2 respektive 4 november genomförde\r\nSocialdepartementet utfrågningar med dels ett\r\nantal organisationer, dels ett antal myndigheter för\r\natt få synpunkter på de föreslagna tekniska\r\nlösningarna. Jag har erfarit att ett stort antal\r\nvärdefulla synpunkter framfördes. En\r\nsammanställning av synpunkterna kommer att\r\ngöras inom Socialdepartementet.</pre><pre>Regeringens avsikt är nu att så snart som möjligt\r\nförelägga riksdagen en proposition i frågan.</pre><pre>Anf. 146  BIRGITTA DAHL (s):</pre><pre>Herr talman! Socialministern har rätt i påpekandet\r\natt detta är en av de mest diskuterade frågorna.\r\nMen det betyder inte att det förslag som nu är\r\naktuellt är tillfredsställande utrett.</pre><pre>Vårdnadsbidraget har under mycket lång tid varit\r\nmotförslag till den framsynta radikala\r\nfamiljepolitik som har gjort att vi har blivit ett\r\nföregångsland både när det gäller barns\r\nlevnadsvillkor och när det gäller jämställdhet. När\r\nregeringen nu skall lägga fram ett förslag om\r\nvårdnadsbidrag, innebär detta för det första ett\r\nmycket allvarligt principiellt trendbrott. För det\r\nandra kommer detta förslag, om det genomförs, att\r\npåverka människors levnadsvillkor och\r\nlagstiftningen på avgörande sätt i olika avseenden.</pre><pre>Detta förslag är inte resultatet av något\r\nutredningsarbete utan av en uppgörelse i slutna\r\nrum som ingen har insyn i. Det har utretts av en\r\narbetsgrupp inom departementet. Normalt borde\r\nen sådan här fråga bli föremål för ett brett\r\nremissförfarande, även om den hade föregåtts av\r\nett riktigt utredningsarbete. Så är inte meningen.\r\nDet har jag fått klart för mig av socialministerns\r\nsvar. Hearingar är ingen acceptabel ersättning för\r\nett riktigt remissarbete och ett riktigt\r\nberedningsarbete.</pre><pre>Socialministern säger att värdefulla synpunkter har\r\nframförts. Men enligt vad jag har erfarit är det en\r\nförödande kritik som har framförts vid dessa\r\nhearingar. Jag frågar: Tar regeringen intryck av den\r\nkritiken?</pre><pre>Socialministern förklarar även att regeringens\r\navsikt är att så snart som möjligt förelägga\r\nriksdagen en proposition. Jag frågar\r\nsocialministern: Kommer regeringen att\r\nframhärda, även om det redan nu vid riksdagens\r\nbehandling av propositionen om en\r\nbarnomsorgslag skulle visa sig att det finns en\r\nmajoritet i riksdagen mot ett sådant förslag?</pre><pre>Anf. 147  Socialminister BENGT\r\nWESTERBERG (fp):</pre><pre>Herr talman! Birgitta Dahl har frågat mig om\r\närendet har remitterats eller på annat sätt varit\r\nföremål för normal beredning. Jag förmodar att\r\nBirgitta Dahl då syftar på någon form av hearing.\r\nDet är nämligen ett ganska vanligt\r\nberedningsförfarande och var så också under den\r\ntidigare socialdemokratiska regeringen -- i den mån\r\nden över huvud taget beredde ärenden. Det finns\r\nju exempel på att den inte ens gjorde det, t.ex.\r\nsjukförsäkringsreformen 1991.</pre><pre>De synpunkter som framkom vid hearingen\r\nkommer att sammanställas av dem som deltog i\r\nhearingen. Jag har ännu inte någon inblick i\r\ndetaljsynpunkterna. Men självklart kommer\r\nregeringen att gå igenom synpunkterna. I vilken\r\nutsträckning de kommer att påverka det slutliga\r\nförslaget kan jag i dag inte svara på.</pre><pre>Anf. 148  BIRGITTA DAHL (s):</pre><pre>Herr talman! Jag lade märke till att socialministern\r\ninte svarade på min fråga om regeringen tänker\r\nframhärda med förslaget, även om det redan i höst\r\nvisar sig att det finns en bastant majoritet i\r\nriksdagen mot det.</pre><pre>Jag var minister i nio år. Jag förelade riksdagen\r\nmånga förslag. Det kan finnas undantagsfall, då\r\nman måste nöja sig med en begränsad beredning.\r\nDå måste det finns särskilda skäl. På denna punkt\r\när det inte bråttom. Jag tycker -- och det har jag\r\nsagt förut -- att denna fråga kunde föreläggas\r\nväljarna. Varför skall man, två och en halv månad\r\nföre nästa val, tvinga igenom ett lagförslag, som det\r\nfanns en majoritet emot i förra valet. Låt det hela\r\nvila. Låt väljarna avgöra. Då känner jag mig säker\r\npå att vi inte får något vårdnadsbidrag.</pre><pre>Anf. 149  Socialminister BENGT\r\nWESTERBERG (fp):</pre><pre>Herr talman! Jag delar uppfattningen att en hearing\r\nsåsom alternativ till ett vanligt remissförfarande\r\nskall användas bara i undantagsfall. Jag kan berätta\r\nför Birgitta Dahl att detta är det enda undantag som\r\nvi gör inom Socialdepartementet under denna\r\nmandatperiod.</pre><pre>Birgitta Dahl sade att det inte är bråttom. Den\r\nuppfattningen delar inte regeringen. Ambitionen är\r\natt förslaget skall läggas fram så att det kan\r\ngenomföras den 1 juli 1994. Då är det bråttom.\r\nSedan är det uppenbart att väljarna tog ställning till\r\ndenna fråga i valet 1991. Regeringspartierna gick\r\nredan då fram och talade om att vi skulle\r\ngenomföra ett vårdnadsbidrag. Det framgick också\r\nav den första regeringsförklaringen. Så vi fullföljer\r\nbara redan givna vallöften med detta förslag.</pre><pre>Anf. 150  BIRGITTA DAHL (s):</pre><pre>Herr talman! Det måste göra ont inuti Bengt\r\nWesterberg när han säger så. Bengt Westerberg vill\r\nju gärna framstå som en ledande företrädare för\r\njämställdhetspolitiken. De väljare som röstade\r\nförra valet uppfattade inte Folkpartiet som ett parti\r\nsom skulle göra gemensam sak med kds och\r\nCentern för att genomföra vårdnadsbidrag. Jag\r\ntycker att det är bedrövligt att ni skall tvingas till\r\ndetta.</pre><pre>Den utredningsgrupp som fick arbeta efter den\r\nköpslagan Folkpartiet hade gjort för att undvika --\r\nsom Bengt Westerberg själv har påpekat -- att\r\nregeringen skulle spricka, har fått ta itu med en lång\r\nrad väldigt knepiga frågor. De frågorna kräver en\r\nhelt annan och mer seriös beredning än den ni\r\ntvingats till på grund av den politiska köpslagan ni\r\nhar inlåtit er i.</pre><pre>Tycker inte Bengt Westerberg att familjepolitiken\r\nförtjänar en mer seriös bedömning?</pre><pre>Anf. 151  Socialminister BENGT\r\nWESTERBERG (fp):</pre><pre>Herr talman! Familjepolitiken och\r\njämställdhetspolitiken förtjänar förvisso en seriös\r\nbedömning. Det utredningsbetänkande vi har lagt\r\nfram och den hearing vi har genomfört har\r\ningenting med bristande seriositet att göra. Det\r\nfinns många viktiga frågor -- också från den tid när\r\nBirgitta Dahl satt i regeringen -- där man klarat av\r\natt hämta in remissynpunkter genom denna typ av\r\nhearing.</pre><pre>Det finns mycket annat som är viktigt för\r\njämställdhetspolitiken. När jag försöker att driva\r\nen progressiv jämställdhetspolitik försöker jag bl.a.\r\natt torgföra åtgärder som skulle uppmuntra pappor\r\natt ta större ansvar i hemmen. Där har jag tyvärr\r\nerfarit att Birgitta Dahl mycket lättsinnigt avfärdar\r\nde konkreta förslag som jag har framfört. Det\r\nbeklagar jag djupt. Jag tycker att det på ett ganska\r\ntydligt sätt avslöjar var Birgitta Dahl står i denna\r\ndebatt.</pre><pre>Anf. 152  BIRGITTA DAHL (s):</pre><pre>Herr talman! Vårdnadsbidraget skall ta 6 miljarder\r\nkronor från andra insatser som kunde genomföras\r\npå familjepolitikens område. Det kommer att\r\nverka starkt återhållande på jämställdheten. Det\r\nkommer, som det också står i\r\ndepartementspromemorian, att förändra många\r\nfamiljers levnadsvillkor.</pre><pre>Det framgår mycket tydligt att de enda som tjänar\r\npå vårdnadsbidraget är familjer där en förälder --\r\nvanligtvis mannen -- har mycket hög inkomst och\r\ndär den andra -- vanligtvis kvinnan -- inte arbetar.\r\nFör alla andra familjer kommer vårdnadsbidraget\r\natt verka i fel riktning när det handlar om\r\njämställdhet och också när det handlar om barnets\r\nbästa.</pre><pre>Anf. 153  Socialminister BENGT\r\nWESTERBERG (fp):</pre><pre>Herr talman! Påståendet att inga andra familjer än\r\ndem där den ena parten har mycket hög inkomst\r\ngynnas är naturligtvis felaktigt. För alla de familjer\r\ndär kvinnan i dag väljer att stanna hemma under\r\nlängre tid än ett år är det självfallet en fördel att få\r\nett vårdnadsbidrag.</pre><pre>Man kan ha andra synpunkter på det, men denna\r\neffekt av vårdnadsbidraget är ändå ostridig. Det\r\nhandlar i mycket hög grad om familjer som tillhör\r\nLO-grupperna. Därför finns det också ett\r\nbetydande stöd hos de grupperna för ett sådant här\r\nförslag.</pre><pre>Nettokostnaderna för förslaget är inga 6 miljarder\r\nutan ungefär 2 miljarder.</pre><pre>Överläggningen var härmed avslutad.</pre><pre>29 §  Svar på fråga 1993/94:104 om\r\nfolkrörelsernas engagemang i\r\nflyktingmottagandet</pre><pre>Anf. 154  Kulturminister BIRGIT FRIGGEBO\r\n(fp):</pre><pre>Herr talman! Inge Carlsson har frågat mig vilka\r\nåtgärder regeringen är beredd att vidta för att värna\r\nom föreningslivets och folkrörelsernas engagemang\r\ninom flyktingmottagandet.</pre><pre>Inge Carlssons fråga har ställts mot bakgrund av\r\nuppgift om att en folkrörelsedriven förläggning för\r\nasylsökande, AB Flyktingmottagning i Finspång,\r\nnu hotas av nedläggning.</pre><pre>Invandrarverket hade dock då frågan ställdes\r\nförnyat sitt avtal med AB Flyktingmottagning så att\r\navtalstiden nu löper t.o.m. den sista juni 1994.</pre><pre>Regeringen anser att de frivilliga organisationernas\r\noch de enskilda människornas engagemang i\r\nmottagandet av asylsökande och flyktingar är av\r\nmycket stort värde. De olika aktiviteter som\r\nfrivilliga krafter anordnar för asylsökande bidrar\r\nväsentligt till att göra förläggningsvistelsen\r\nmeningsfull. Genom de här insatserna skapas även\r\nett nätverk mellan asylsökande och svenskar eller\r\nlandsmän som redan är bosatta i Sverige. Frivilliga\r\norganisationers verksamhet utgör också en grund\r\nför att skapa en opinion och förståelse för\r\nförhållanden och händelser som sker i vår omvärld\r\nsom gör att människor känner sig tvingade att\r\nlämna sina hemländer.</pre><pre>I juni månad i år gick jag ut med en vädjan till de\r\nfrivilliga organisationerna att intensifiera arbetet\r\nför att stödja och hjälpa asylsökande och flyktingar\r\npå slussar och förläggningar och i kommuner. Jag\r\nhar fått ett mycket positivt svar på denna vädjan.</pre><pre>I den proposition om mottagandet av asylsökande\r\noch flyktingar som regeringen inom kort avser att\r\nlägga på riksdagens bord behandlas frågan om\r\nfrivilliga organisationers medverkan i mottagandet\r\nav asylsökande och flyktingar. I propositionen\r\nföreslås också att förläggningar skall kunna drivas\r\npå entreprenad. Det innebär att bl.a.\r\norganisationer föreslås kunna svara för den totala\r\ndriften av en förläggning. Inte minst den\r\nbasorganisation som Invandrarverket bedömer\r\nnödvändig bör bli föremål för upphandling genom\r\nanbudsförfarande och kunna drivas av frivilliga\r\norganisationer eller andra entreprenörer.</pre><pre>Sverige står nu inför en stor utmaning när vi skall\r\nta emot närmare 40 000 bosnier i våra kommuner,\r\noch här kan de frivilliga organisationerna spela en\r\nbetydelsefull roll. Så sent som i dag har jag deltagit\r\ni en konferens till vilken ett hundratal frivilliga\r\norganisationer inbjudits för att diskutera den här\r\nfrågan.</pre><pre>Anf. 155  INGE CARLSSON (s):</pre><pre>Herr talman! Jag ber att få tacka kulturminister\r\nBirgit Friggebo för svaret på min fråga.</pre><pre>Under våren 1992 arbetades det intensivt för att\r\nhitta ett alternativ till en kommunalt driven\r\nflyktingförläggning. Initiativet togs av Finspångs\r\nkommun. Sommaren 1992 bildades ett\r\nflyktingbolag i Finspång. Ägare till detta blev sex\r\nfolkrörelseorganisationer -- var och en med olika\r\nkunskapsinriktningar och möjligheter att vara en\r\nresurs för de flyktingar som placerades i Finspång.\r\nOrganisationernas olika roller i samhället blev\r\ngrunden för en hög kvalitet på verksamheten i det\r\nkonkreta arbetet i flyktingarnas vardag.</pre><pre>De organisationer som ingick i bolaget är alla\r\nideella föreningar: ABF, Vuxenskolan,\r\nHyresgästföreningen, Baptistförsamlingen,\r\nMissionsförsamlingen och Pingstförsamlingen. Jag\r\nvill påstå att det är en bra organisationsform som\r\nmed kunnig personal med stor delaktighet tar hand\r\nom ca 300 asylsökande.</pre><pre>För en tid sedan kom beskedet att detta\r\nfolkrörelsedrivna flyktingmottagande skulle\r\nupphöra från Statens invandrarverk. Nu blev det\r\ninte så, vilket kulturministern också sade.\r\nKontraktet förlängdes till den 30 juni nästa år.</pre><pre>Jag är medveten om att vi skall och måste lägga ned\r\nen hel del anläggningar, men jag anser att den enda\r\nanläggning i Sverige som drivs av sex\r\nfolkrörelseorganisationer skall vara kvar i ett\r\nlängre perspektiv.</pre><pre>Jag tolkar kulturministerns svar som att vi i enlighet\r\nmed den kommande propositionens inriktning har\r\nstora möjligheter att fortsätta den föreningsägda\r\nflyktingmottagningen i Finspång. Jag hoppas att jag\r\ngör rätt tolkning. Jag undrar också när\r\npropositionen kommer.</pre><pre>Anf. 156  Kulturminister BIRGIT FRIGGEBO\r\n(fp):</pre><pre>Herr talman! Jag kan inte säga exakt vilket datum\r\npropositionen kommer, men det rör sig om några\r\nveckor.</pre><pre>I propositionen finns som sagt var dessa frågor\r\nmycket väl penetrerade. Det har ju varit ett av\r\nsyftena med propositionen att möjliggöra både för\r\nprivata alternativ och för föreningslivet och\r\norganisationerna att bedriva\r\nflyktingmottagningsverksamhet. Jag kan säga --\r\nnaturligtvis utan att lova något -- att det finns stor\r\nsannolikhet för att en förläggning av den typ som\r\nfinns i Finspång skall kunna leva vidare.\r\nUpphandlingar skall ske av Invandrarverket.\r\nFörutsättningen är naturligtvis att verksamheten\r\nbedrivs kostnadseffektivt och är av god kvalitet.</pre><pre>Anf. 157  INGE CARLSSON (s):</pre><pre>Herr talman! Jag ber att få tacka för det positiva\r\nsvaret från kulturministern.</pre><pre>Överläggningen var härmed avslutad.</pre><pre>30 §  Svar på fråga 1993/94:122 om konststölden\r\npå Moderna museet</pre><pre>Anf. 158  Kulturminister BIRGIT FRIGGEBO\r\n(fp):</pre><pre>Herr talman! Åke Gustavsson har frågat mig om\r\nvilka åtgärder jag ämnar vidta så att konst och\r\nandra föremål på de statliga museerna förvaras\r\nunder betryggande former.</pre><pre>Som Åke Gustavsson vet har frågan om bevakning\r\nav museerna varit föremål för diskussion och\r\nbehandling under en följd av år, och vi är många\r\nsom i olika roller har deltagit i den debatten.</pre><pre>Under min tid som kulturminister har regeringen\r\nt.ex. kraftigt sänkt de mycket höga sparkrav som\r\nden socialdemokratiska regeringen lagt på Statens\r\nkonstmuseer. Detta har möjliggjort för\r\nkonstmuseerna att fortsatt hålla samlingarna\r\ntillgängliga för allmänheten och samtidigt i stor\r\nutsträckning kunna sköta bevakningen på en rimlig\r\nnivå.</pre><pre>Vad gäller kuppen mot Moderna museet har jag\r\ngenom museiledningen låtit mig informeras om vad\r\nsom skett och vilka åtgärder som vidtagits i\r\nsamband härmed.</pre><pre>Kulturrådet har på regeringens uppdrag tagit\r\ninitiativ till en samordning av de centrala\r\nmuseernas upphandling av bevakningstjänster.\r\nDetta arbete borde leda till sänkta kostnader, vilket\r\ninnebär att de medel som finns kommer att kunna\r\nutnyttjas mer effektivt.</pre><pre>I Museiutredningens uppgifter ingår även att\r\nbehandla frågor som innebär en effektivare\r\nanvändning av de totala resurserna på\r\nmuseiområdet. Säkerheten är naturligtvis en aspekt\r\nav denna helhet.</pre><pre>Åke Gustavsson har i ett annat sammanhang\r\nefterlyst åtgärder från regeringen med anledning av\r\nriksdagens förslag om utökat användande av\r\nvapenfria värnpliktiga vid bevakningen av museer.\r\nJag kan upplysa Åke Gustavsson om att denna\r\nfråga, som enligt vad jag inhämtat från\r\nprofessionellt museihåll rymmer en hel del\r\nproblematik, nu ingår som en del i beredningen av\r\nden s.k. Pliktutredningen i Försvarsdepartementet.</pre><pre>Ett av de starkaste skälen till att jag drivit på i\r\nfrågan om att snabbt bygga ett nytt modernt\r\nmuseum är att vi måste förbättra museets\r\nmöjligheter att förvara konstföremålen. Jag tänker\r\ndå inte bara på rena säkerhetsfrågor utan även på\r\natt ett nytt museum med bättre förvaringsklimat\r\nkommer att på ett helt annat sätt garantera\r\nsamlingarnas livslängd.</pre><pre>Anf. 159  ÅKE GUSTAVSSON (s):</pre><pre>Herr talman! Jag ber att få tacka kulturministern\r\nför svaret som dess värre är märkligt i några\r\navseenden.</pre><pre>För det första: Trots en skrivelse till kulturministern\r\nfrån ledningen för Statens konstmuseer den 23\r\noktober 1991, där man kraftigt underströk den från\r\nsäkerhetssynpunkt allvarliga och besvärliga\r\nsituationen, har man inte klarat av att hålla\r\nbevakningen på en rimlig nivå. Detta har\r\nkulturministern varit väl medveten om.</pre><pre>För det andra: I torsdags sade kulturministern att\r\nfrågan om att använda värnpliktiga i bevakningen\r\ningått i Pliktutredningen. Det hänvisas i dag till ett\r\nregeringsbeslut från den 22 september 1992. Men\r\nregeringen har fattat detta beslut. Dock har detta\r\nbeslut aldrig effektuerats. Detta är mycket\r\nanmärkningsvärt. Det för Pliktutredningen\r\navsedda exemplaret av skrivelsen ligger kvar i\r\ndepartementets arkiv. Enligt Pliktutredningens\r\nkansli har regeringsbeslutet inte registrerats som\r\ninkommet till utredningen, och den kan\r\nföljaktligen inte heller återfinnas i utredningens\r\narkivmaterial. Detta menar jag är en allvarlig\r\nblunder av regeringen. Vem som inom regeringen\r\nskall bära detta ansvar skall jag inte här uttala mig\r\nom.</pre><pre>För det tredje: Kulturministern har också sagt att\r\nKulturrådet skulle ha tagit tillbaka pengar som\r\ntidigare hade utlovats för säkerhetsåtgärder. Står\r\nkulturministern fast vid det så sent som i torsdags\r\ngjorda påståendet?</pre><pre>För det fjärde: Museiutredningen har inte i sina\r\ndirektiv något specifikt uttalat krav att se över\r\nbevakningen. Jag tror att det vore på sin plats,\r\nkulturministern, att det blev ett tilläggsdirektiv på\r\nden punkten.</pre><pre>Enligt min mening är det nu nödvändigt att snabbt\r\ndels skärpa bevakningen, dels utreda varför det\r\nkunde gå så snett. Jag hade hoppats att\r\nkulturministern skulle meddela detta i dag. Nu\r\nverkar det tyvärr inte bli fallet, såvida inte\r\nkulturministern tar chansen att i repliken göra\r\ndetta.</pre><pre>Anf. 160  Kulturminister BIRGIT FRIGGEBO\r\n(fp):</pre><pre>Herr talman! När jag tillträdde som kulturminister\r\nvar det riktigt att diskutera bevakningsfrågorna.\r\nVid museerna var de oerhört bekymrade över en\r\nåterbetalning av någon gammal skuld för\r\nbevakningskostnader som de tidigare hade haft och\r\nsom den socialdemokratiska regeringen hade ålagt\r\nmuseerna.</pre><pre>Denna diskussion ledde fram till att jag lade fram\r\nett förslag som godtogs av riksdagen, nämligen att\r\navskriva ungefär hälften av skulden. Det blev en\r\nkraftfull reaktion på det brev och på de\r\ndiskussioner som Åke Gustavsson nämnde i sitt\r\nanförande.</pre><pre>Beträffande frågan om de värnpliktiga, som inte\r\nhanteras av mitt departement, står det i svaret att\r\nuppdraget från riksdagen ingår som en del i\r\nberedningen av den s.k. Pliktutredningen i\r\nFörsvarsdepartementet. Detta betyder att\r\nriksdagens uppdrag nu bereds i samband med att\r\nPliktutredningen behandlas i\r\nFörsvarsdepartementet. Men jag är naturligtvis\r\ninte den bästa på att exakt beskriva hur detta går\r\ntill.</pre><pre>Sedan tog Åke Gustavsson upp frågan om\r\nKulturrådet och en uppgift som har synts i pressen.\r\nDet har nämligen påståtts att Statens konstmuseer\r\nförst hade fått pengar och att Kulturrådet sedan tog\r\ntillbaka dem. Denna uppgift är felaktig.</pre><pre>Herr talman! Jag ber faktiskt om ursäkt för att jag\r\nfrån riksdagens talarstol vid frågestunden i torsdags\r\nförde den uppgiften vidare.</pre><pre>Det viktiga är nu att vi inriktar oss på en effektivare\r\nverksamhet vid museerna, och där har\r\nMuseiutredningen en mycket viktig uppgift.</pre><pre>Anf. 161  ÅKE GUSTAVSSON (s):</pre><pre>Herr talman! Jag noterar att kulturministern nu ber\r\nkammaren om ursäkt för denna felaktiga uppgift.\r\nJag utgår från att kulturministern också kommer att\r\nframföra sin ursäkt till ledningen för Kulturrådet,\r\neftersom det riktades en allvarlig anklagelse mot\r\nKulturrådet.</pre><pre>Regeringen beslöt den 24 september 1992 att den\r\nriksdagsskrivelse som gjordes i anledning av att vi\r\nville att Pliktutredningen skulle se över denna fråga\r\nskulle överlämnas till utredningen. Det allvarliga är\r\natt detta sedan inte har skett. Handlingen finns över\r\nhuvud taget inte registrerad som överlämnad till\r\nutredningen. Jag anklagar nu inte kulturministern\r\nsom personligt ansvarig för detta. Det är ju, som\r\nsagt var, ett annat departement som har detta\r\nansvar.</pre><pre>En annan punkt som kulturministern inte berörde\r\när vad som nu skall hända framöver. Jag menar att\r\ndet är nödvändigt att skärpa bevakningen, och det\r\när nödvändigt att utreda varför det kunde gå så\r\nsnett. Vad avser kulturministern att göra i dessa\r\navseenden?</pre><pre>Anf. 162  Kulurminister BIRGIT FRIGGEBO\r\n(fp):</pre><pre>Herr talman! Jag rekommenderar Åke Gustavsson\r\natt till försvarsministern ställa frågan om hur\r\nhandläggning av ärenden går till i\r\nFörsvarsdepartementet.</pre><pre>Vad kommer att hända nu? Ja, jag har faktiskt tagit\r\nupp det i mitt svar och jag berörde det också i mitt\r\nsenaste anförande. Vi har en museiutredning som\r\nhar mycket vida direktiv om ett bättre samarbete\r\nmellan museerna och en effektivare användning av\r\nresurserna. Bl.a. kan man ha gemensam\r\nupphandling när det gäller bevakning, en\r\ngemensam organisation osv. Detta\r\nutredningsuppdrag skall så småningom redovisas.</pre><pre>Det skall nu byggas ett nytt modernt museum. Vi\r\nhar nu sett till att detta uppdrag blir realitet.\r\nDessutom skall Moderna museet under\r\nbyggnadstiden flytta till andra lokaler. Jag har\r\nförsäkrat mig om att säkerhetssystemen där\r\nkommer att vara väsentligt mycket bättre än vid\r\nnuvarande Moderna museet.</pre><pre>Anf. 163  ÅKE GUSTAVSSON (s):</pre><pre>Herr talman! För det första är jag glad över att\r\nriksdagen gick emot regeringspartierna och ställde\r\nsig bakom ett uttalande om att en snabb\r\nprojektering av ett nytt modernt museum skulle\r\nske. Annars hade vi fått vänta ännu längre.</pre><pre>För det andra konstaterar jag att kulturministern\r\nnu säger att detta inte är hennes ansvar.\r\nKonstitutionellt är regeringen monolitisk, hela\r\nregeringen har ansvar för ett handlande. I torsdags\r\nbesvarade kulturministern glatt och villigt alla\r\nfrågor som gällde Pliktutredningen. Men nu är det\r\nen fråga för försvarsministern. Då får jag väl\r\nanledning att återkomma till denna punkt.</pre><pre>Slutligen ser jag inte att regeringen nu med kraft vill\r\nta tag i frågan om bevakningen och diskutera hur\r\nstölden kunde ske. Jag är övertygad om att denna\r\nprövning kommer att ske i ett annat sammanhang.</pre><pre>Anf. 164  Kulturminister BIRGIT FRIGGEBO\r\n(fp):</pre><pre>Herr talman! Jag tycker att Åke Gustavsson skall\r\nsänka tonen litet grand, därför att de\r\nbevakningssystem som finns på våra museer har\r\ninte tillkommit under de senaste två åren. Det var\r\nett mycket stort bråk om bevakningskostnaderna\r\nunder den socialdemokratiska regeringstiden.\r\nMuseerna fick övertrasseringar av sina\r\ndriftsbudgetar, vilket inte dåvarande regering\r\navskrev. I stället sade man till museerna: Det här\r\nskall ni betala tillbaka. Vad jag fick överta var krav\r\nfrån museerna om att de gamla\r\nbevakningsskulderna skulle avskrivas, vilket\r\nnuvarande regering till stor del gjorde. Detta har\r\nlättat trycket för museerna att dels sköta sina\r\nmuseala verksamheter, dels att ha en hög\r\nbevakningsnivå.</pre><pre>Åke Gustavsson kan säga att riksdagen gör\r\nuttalanden och projekteringar och annat, men man\r\nskickar aldrig med några pengar utan detta har\r\nregeringen fått fixa till. Nu kommer projekteringen\r\nav det nya moderna museum i gång.</pre><pre>Anf. 165  ÅKE GUSTAVSSON (s):</pre><pre>Herr talman! Tonläget skall vi väl inte diskutera i\r\ndet här sammanhanget. Jag frågar vilka åtgärder\r\nden nuvarande regeringen har vidtagit. Den\r\nsocialdemokratiska regeringen kanske inte gjorde\r\ntillräckligt -- det vill jag inte diskutera här -- men nu\r\när det kulturministern som skall stå till svars inför\r\nriksdagen när det gäller vilka åtgärder denna\r\nregering har vidtagit. Jag hänvisade till en skrivelse\r\nfrån den 23 oktober 1991, och det är tyvärr\r\nuppenbart att det som där krävdes, dvs. en\r\nbevakning på rimlig nivå, inte har kunnat fullföljas.\r\nDet är det som är det allvarligaste.</pre><pre>Trots att det nu är tredje eller fjärde gången jag\r\nupprepar frågorna, som är så viktiga för riksdagen,\r\nverkar kulturministern inte vara intresserad av att\r\nsvara. Vilka åtgärder kommer regeringen att vidta\r\nför att utreda varför det kom att gå så snett? Vilka\r\nåtgärder avser regeringen att vidta för att snabbt\r\nskärpa bevakningen vid de statliga museerna?</pre><pre>Kulturministern tycker att detta är en fråga som\r\nriksdagen inte har anledning att syssla med. Jag\r\ndelar inte den uppfattningen.</pre><pre>Överläggningen var härmed avslutad.</pre><pre>31 §  Svar på fråga 1993/94:125 om asylsökandes\r\nhälsotillstånd</pre><pre>Anf. 166  Kulturminister BIRGIT FRIGGEBO\r\n(fp):</pre><pre>Herr talman! Åke Carnerö har frågat mig vad jag\r\navser att vidta för åtgärder för att bringa klarhet om\r\nasylsökandes hälsotillstånd.</pre><pre>Relativt ofta åberopas läkarintyg i\r\nutlänningsärenden som en grund för att få\r\nuppehållstillstånd. Det är också omvittnat att\r\nmånga asylsökande mår dåligt under ärendets\r\nbehandling. Orsakerna kan vara flera. Det kan\r\nt.ex. bero på upplevelser i hemlandet, väntan och\r\nsysslolöshet i avvaktan på beslut i det egna ärendet.\r\nSjälvfallet beaktar de som har att fatta beslut vad\r\nsom framkommer genom intygen. För att rätt\r\nkunna värdera innehållet i läkarintyg har\r\nhandläggande myndighet tillgång till ett antal\r\nförtroendeläkare, var och en med\r\nspecialistkompetens inom ett visst område och till\r\nvilka svårbedömbara läkarintyg kan remitteras.\r\nDet ankommer sedan på handläggande myndighet\r\natt värdera innehållet i läkarintyg och de eventuella\r\nyttranden som en förtroendeläkare har avgett. När\r\nett ärende avgörs är det dock en samlad bedömning\r\nav alla omständigheter i ärendet som är avgörande.\r\nI de fall läkarintyg åberopas handlar det oftast om\r\natt styrka att den asylsökandes liv eller hälsa skulle\r\nvara i fara om avvisning från Sverige sker. Ibland\r\nbedöms denna risk finnas, och den sökande får\r\nuppehållstillstånd på humanitära grunder.</pre><pre>Regeringen har tillkallat två särskilda utredare för\r\natt utvärdera praxis i asylärenden. Av särskilt\r\nintresse är här utvecklingen när det gäller\r\nbedömningen av humanitära skäl.</pre><pre>Anf. 167  ÅKE CARNERÖ (kds):</pre><pre>Herr talman! Jag vill tacka statsrådet Friggebo för\r\nsvaret.</pre><pre>Bakgrunden till min fråga är ett fall där en familj\r\nhar flytt till Sverige. Det var man, hustru och en 13-\r\nårig dotter som kom hit i september 1991. De har\r\nnu vistats här i två år och talar god svenska. Via\r\nläkarintyg kan man följa tillståndet för hustrun i\r\nfamiljen. Trots kraftig krisreaktion, ett allvarligt\r\nmenat självmordsförsök och total vägran att inta\r\nmat och dryck står tidigare utvisningsbeslut fast.</pre><pre>Min fråga blir därför: Anser statsrådet att bättre\r\nkontakter mellan den asylsökande och\r\nInvandrarverkets förtroendeläkare bör ske, utifrån\r\nvad jag nu har sagt?</pre><pre>Anf. 168  Kulturminister BIRGIT FRIGGEBO\r\n(fp):</pre><pre>Herr talman! Förtroendeläkarna skall i första hand\r\nvärdera det som kommer fram i läkarintyg. Det kan\r\nvara så att handläggande tjänsteman inte särskilt\r\nväl känner till olika typer av sjukdomar, och då\r\nmåste denne ha en hjälp till sitt förfogande för att\r\ntolka läkarintyget. Det är en fråga om rättssäkerhet\r\nför den som söker asyl.</pre><pre>Det finns en möjlighet för förtroendeläkaren att\r\nträffa den asylsökande om det verkligen behövs.\r\nMen grundregeln i förtroendeläkarsystemet -- det\r\ngäller även inom andra områden än\r\nInvandrarverkets arbetsområde -- är att det är den\r\nbehandlande läkaren som träffar sin patient. En\r\nutomstående förtroendeläkare skall inte lägga sig i\r\ndenna relation. Det sker ganska sällan att\r\nförtroendeläkaren träffar den asylsökande, men\r\ndet finns alltså en sådan möjlighet om det verkligen\r\nbehövs i ärendet.</pre><pre>Anf. 169  ÅKE CARNERÖ (kds):</pre><pre>Herr talman! Invandrarverket handlägger varje år\r\nett stort antal utvisningsärenden, och jag förstår att\r\nmånga ärenden kan bli enbart nummer för den\r\nenskilde handläggaren. Anser statsrådet därför att\r\ndet är önskvärt att resurser tilldelas så att en\r\ntjänsteman från Invandrarverket eller\r\nförtroendeläkaren kan träffa den asylsökande före\r\nbeslutet?</pre><pre>Anf. 170  Kulturminister BIRGIT FRIGGEBO\r\n(fp):</pre><pre>Herr talman! Jag tror att Åke Carnerö har en\r\nfelaktig uppfattning om de handläggande\r\ntjänstemännen på våra myndigheter. Jag har träffat\r\nmånga mycket ambitiösa handläggare, och jag tror\r\natt de lägger ner mycket arbete och känner sympati\r\nför de asylsökande.</pre><pre>Nu var frågan om förtroendeläkarna skulle träffa i\r\nstort sett alla asylsökande som lämnar in läkarintyg.\r\nDet skulle betyda att det behövdes nästan en\r\nfördubbling av antalet tjänstemän på tillståndssidan\r\noch dessutom läkare. Detta bedömar jag som helt\r\nobehövligt och orimligt. Däremot är det\r\nnaturligtvis viktigt att förtroendeläkarna är\r\nobservanta på vad som sägs i läkarintyg från olika\r\nläkare.</pre><pre>Anf. 171  ÅKE CARNERÖ (kds):</pre><pre>Herr talman! Jag förstår naturligtvis att det är\r\nmycket svårt för handläggarna och att de gör ett\r\nfantastiskt arbete. Det var inte så det jag sade\r\nskulle tolkas.</pre><pre>I det fall som jag har i åtanke och kort har redovisat\r\nkan man läsa att kvinnan i fråga endast vädjar om\r\natt få stanna i Sverige tills situationen hemma har\r\nstabiliserats. Enligt den läkare som hon träffar är\r\nhon utsatt för intensiv och inhuman psykisk press.\r\nInvandrarverkets förtroendeläkare menar att\r\nhennes tillstånd i sig ej utgör hinder mot beslutad\r\nverkställighet.</pre><pre>Därför skulle jag vilja fråga: Vad väger tyngst, en\r\nchefsläkares utlåtande eller en förtroendeläkares\r\nutlåtande?</pre><pre>Anf. 172  Kulturminister BIRGIT FRIGGEBO\r\n(fp):</pre><pre>Herr talman! Jag kan alltså inte gå in och\r\nkommentera enskildheter i läkares utlåtanden av\r\nolika slag -- jag har inte den kompetensen.</pre><pre>Åke Carnerö frågade vad som väger tyngst. Ytterst\r\när det verket som fattar beslut, och man väger då in\r\nbåde läkarintyg, förtroendeläkarens utlåtande och\r\nandra omständigheter i ärendet. Det går inte att\r\ngöra en sådan avvägning som Åke Carnerö frågar\r\nefter. Det finns alltså många omständigheter i ett\r\nfall som man skall ta hänsyn till.</pre><pre>Det finns dock en gräns, nämligen när det är fara\r\nför liv eller hälsa. Det är ingen rättighet, men då får\r\nmyndigheten ge uppehållstillstånd. Det sker också\r\ni ganska stor omfattning.</pre><pre>Anf. 173  ÅKE CARNERÖ (kds):</pre><pre>Herr talman! Vi kan naturligtvis som enskilda\r\nmänniskor tolka läkarintyg olika, och i sådana här\r\närenden är det mycket viktigt att vi behandlar\r\ntrasiga människor värdigt. Jag tror att statsrådet\r\noch jag är helt överens om att vi försöker göra det\r\nså långt det är möjligt.</pre><pre>Jag har i statsrådets svar noterat att regeringen har\r\ntillkallat två särskilda utredare, som skall titta på\r\nbedömningen av humanitära skäl. Min sista fråga är\r\ndå: Betyder det att utredarna skall titta just på\r\nbedömningen av läkarintyg?</pre><pre>Anf. 174  Kulturminister BIRGIT FRIGGEBO\r\n(fp):</pre><pre>Herr talman! Det är fråga om en utvärdering av\r\nasylpraxis över huvud taget. Frågan om humanitära\r\nskäl blir naturligtvis ganska viktig, eftersom den\r\nmöjligen kan variera över tiden. Kritiker har\r\npåstått det -- jag vet inte om det är sant. För att få\r\nmer kunskap om detta, svart på vitt, har vi alltså\r\nbeslutat om den särskilda utvärderingen av\r\nasylpraxis som sådan.</pre><pre>Överläggningen var härmed avslutad.</pre><pre>\r\n32 §  Svar på fråga 1993/94:133 av Lars Biörck\r\nom fördelningsprinciper vid kommunplacering av\r\nflyktingar</pre><pre>Anf. 175  Kulturminister BIRGIT FRIGGEBO\r\n(fp):</pre><pre>Herr talman! Lars Biörck har, mot bakgrund av det\r\nstora antal bosnier som beviljats permanent\r\nuppehållstillstånd, frågat mig vilka\r\nfördelningsprinciper regeringen är beredd att\r\növerväga utöver den strikt proportionella i de\r\nförhandlingar med kommunerna som skall föras\r\navseende utplacering av flyktingar.</pre><pre>Flyktingar och andra utlänningar som har fått\r\nuppehållstillstånd i Sverige har en självklar rätt att\r\nbosätta sig var de vill i landet. För att underlätta\r\nflyktingarnas bosättning i landet träffar emellertid\r\nInvandrarverket överenskommelser med\r\nkommunerna om att de förbinder sig att ta emot\r\nflyktingar och svara för deras introduktion i det\r\nsvenska samhället. Jag vill i detta sammanhang\r\npåpeka att det är Statens invandrarverk och inte\r\nregeringen som har denna uppgift.</pre><pre>Lars Biörcks utgångspunkt om en strikt\r\nproportionell fördelning vid utplacering av\r\nflyktingar är helt felaktig. Invandrarverket har i sin\r\ninstruktion till regionkontoren för\r\növerenskommelser med kommunerna om\r\nflyktingmottagande angett att regionkontoren\r\nsärskilt skall beakta att vissa invandrartäta\r\nstorstadskommuner i regel har en stor inflyttning av\r\nflyktingar som tidigare tagits emot i en annan\r\nkommun, s.k. sekundärinflyttande.</pre><pre>Regeringen har i en proposition till riksdagen\r\nföreslagit att det bör införas ett särskilt\r\nstimulansbidrag till kommuner som träffar\r\növerenskommelser med Statens invandrarverk om\r\nett kraftigt utökat flyktingmottagande.\r\nStimulansbidrag skall också kunna ges till\r\nkommuner som redan nu har ett stort mottagande\r\nav flyktingar men som ändå ökar detta. I\r\npropositionen anges dessutom att\r\nstimulansbidraget bör konstrueras så, att särskild\r\nhänsyn tas till den relativt höga\r\nsekundärinflyttningen till storstadsregionerna.</pre><pre>Anf. 176  LARS BIÖRCK (m):</pre><pre>Herr talman! Jag får tacka kulturministern för\r\nsvaret.</pre><pre>Grundbulten i den här frågan är kanske om\r\nhuruvida Invandrarverkets instruktioner till\r\nregionerna verkligen har gått fram. Enligt det\r\nunderlag som jag har tagit del av förstår jag fullt och\r\nfast att man arbetar efter en ren proportionell\r\nfördelning. Det är ju intressant att höra att\r\nkulturministern tycker att det inte skall vara så.\r\nDetta är naturligtvis ett mycket stort problem med\r\ntanke på det stora antalet bosnier som nu gör att\r\nkommunmottagningen måste mångdubblas på kort\r\ntid. Det är förstås en ekonomisk fråga. Jag antar att\r\ndet är bekant för kulturministern att statliga bidrag\r\noch extra stimulansbidrag på sikt inte räcker till för\r\natt kommunerna skall kunna klara de ökade\r\nmerkostnaderna. Åtminstone gäller detta ett stort\r\nantal kommuner som redan i dag har oerhörda\r\nproblem med ett alltför stort invandrarinslag.</pre><pre>Jag kommer själv från Stockholms län, och det är\r\nkanske här som kommunerna till största delen har\r\ndetta problem. Jag undrar därför vad\r\nkulturministern egentligen kan göra i den här\r\nfrågan för att underlätta förhållandena för de\r\nkommuner som nu har problem av den här arten.</pre><pre>Anf. 177  Kulturminister BIRGIT FRIGGEBO\r\n(fp):</pre><pre>Herr talman! Lars Biörck tar upp två saker. När det\r\ngäller fördelningen och förhandlingen mellan\r\nInvandrarverket och kommunerna finns det en\r\ninstruktion från den 23 september 1993 utfärdad av\r\ngeneraldirektören, i vilken det sägs att man skall\r\nundvika placeringar som leder till\r\nsekundärflyttning innan introduktionsperioden är\r\ngenomförd. Man skall vidare beakta att vissa\r\ninvandrartäta storstadskommuner får en hög andel\r\nsekundärinflyttade. Man skall alltså ta viss hänsyn\r\ntill detta.</pre><pre>I fråga om ekonomin har nu Komrev, dvs.\r\nkommunernas revisionsbyrå, gjort en genomgång i\r\nsamarbete med regeringen och Kommunförbundet.\r\nDet visade sig att nio av tolv undersökta kommuner\r\nefter två år har mellan 20 % och 30 % kvar av sina\r\nintroduktionsersättningar. Däremot är det några\r\nstorstadskommuner som har bekymmer. Där går\r\npengarna åt snabbare, vilket bl.a. beror på\r\nsekundärinflyttningen. Det är en ojämn fördelning\r\nav bidragen till kommunerna mellan kommuner\r\nsom får primäravtalet och kommuner med\r\nsekundärinflyttning. Detta har tagits upp i den\r\nproposition som nu ligger för behandling i\r\nriksdagen. Vi har aviserat att det skall ske\r\nförändringar när det gäller bidragen till\r\nkommunerna. Beträffande det extra\r\nstimulansbidraget på 25 000 kr skall vi också ta\r\nhänsyn till detta.</pre><pre>Det här är ett uppmärksammat problem.\r\nRegeringen har sagt att vi måste göra någonting åt\r\ndetta, och det vet också storstadskommunerna om.</pre><pre>Anf. 178  LARS BIÖRCK (m):</pre><pre>Herr talman! Jag tycker mig förstå att\r\nkulturministern och jag är överens om att\r\nproblemet finns och att det är fel att vissa\r\nkommuner, som redan i dag har ett stort\r\ninvandrarinslag, skall drabbas proportionellt av\r\nextra mottagning.</pre><pre>Detta är kanske inte bara en ekonomisk fråga, även\r\nom ekonomin är en viktig del i det hela. Jag\r\nföreställer mig att det är de kommuner som har de\r\nstora invandrarinslagen som också har de största\r\nekonomiska problemen. Det är glädjande att höra\r\natt det kommer sådana förslag som kan lätta\r\nåtminstone på den bördan.</pre><pre>En annan aspekt på den här frågan är mer\r\nallmänmänsklig. Jag antar att kulturministern inte\r\ntycker att det är lämpligt att vissa kommuner i\r\nSverige får en så hög andel invandrare att invånarna\r\ni övrigt inte riktigt känner igen sin hemkommun.</pre><pre>Överläggningen var härmed avslutad.</pre><pre>33 §  Svar på fråga 1993/94:148 om\r\nUtlänningsnämndens reserapport om Ryssland och\r\nUkraina</pre><pre>Anf. 179  Kulturminister BIRGIT FRIGGEBO\r\n(fp):</pre><pre>Herr talman! Widar Andersson har frågat mig om\r\nvilka åtgärder jag kommer att vidta för att häva\r\nhemligstämpeln av Utlänningsnämndens rapport\r\nfrån den studieresa man genomförde till Ryssland\r\noch Ukraina i maj 1993 med syfte att studera den\r\njudiska befolkningens aktuella situation i dessa\r\nländer.</pre><pre>Såväl Invandrarverket som Utlänningsnämnden\r\nvidtar var och en för sig olika åtgärder för att skaffa\r\nsig ett så gott beslutsunderlag som möjligt.\r\nSjälvfallet åligger det myndigheterna själva att\r\nbestämma hur detta skall göras.</pre><pre>Utlänningsnämnden har beslutat att hemligstämpla\r\nsin reserapport med hänvisning till att den\r\ninnehåller uppgifter som rör annan stat,\r\nmellanfolklig organisation och medborgare i annan\r\nstat. Vid ett eventuellt röjande kan uppgifter i\r\nrapporten skada Sveriges mellanfolkliga\r\nförbindelser och även orsaka skada för\r\norganisationer och enskilda. Det finns möjlighet att\r\növerklaga ett sådant beslut i förvaltningsdomstol\r\nför den som så önskar och på detta sätt kan man få\r\nhemligstämplingen lagligt prövad.</pre><pre>Svaret är att jag varken kan eller får vidta någon\r\nåtgärd med anledning av en myndighets beslut om\r\nsekretess.</pre><pre>Andre vice talmannen konstaterade att\r\nfrågeställaren inte var närvarande i kammaren och\r\nförklarade överläggningen avslutad.</pre><pre>34 §  Svar på frågorna 1993/94:74, 82, 85, 137,\r\n138 och 139 om Njakafjäll</pre><pre>Anf. 180  Miljöminister OLOF JOHANSSON\r\n(c):</pre><pre>Herr talman! Gudrun Schyman har frågat mig om\r\nregeringen kommer att stoppa skövlingen av det\r\nunika Njakafjället i enlighet med texterna i\r\npropositionen om biologisk mångfald.</pre><pre>Sigge Godin har frågat mig om jag avser att vidta\r\nåtgärder för att rädda skogsområdet vid Njakafjäll\r\noch därmed värna den biologiska mångfalden.</pre><pre>Ulf Björklund har frågat mig vilka åtgärder jag\r\nämnar vidta för att lösa den akuta konflikten mellan\r\nskogsbruksintressen och naturvårdsintressen vid\r\nNjakafjäll.</pre><pre>John Andersson har med hänvisning till vad som\r\nsägs i regeringsförklaringen om äganderätten frågat\r\nstatsministern vad regeringen avser att göra med\r\nanledning av vad som drabbat 900 delägare i\r\nVilhelmina allmänning. John Andersson har vidare\r\nfrågat arbetsmarknadsministern om vilka åtgärder\r\nhan är beredd att vidta med anledning av de\r\nrestriktioner som fortlöpande drabbar Norrlands\r\ninland och dess befolkning. John Andersson har\r\nockså bett mig redovisa skälen till att jag tagit\r\ninitiativ för att göra det möjligt för staten att\r\nförvärva ett område vid Njakafjäll.</pre><pre>Jag besvarar frågorna i ett sammanhang.</pre><pre>Njakafjällsområdet omfattar totalt 14 000 hektar,\r\nvarav 8 000 hektar är produktiv skogsmark.\r\nOmrådet ingick i den s.k. urskogsinventering som\r\nNaturvårdsverket och Skogsstyrelsen gjorde för\r\ncirka tio år sedan. Den del av området som har\r\ntagits upp i urskogsinventeringen är på 2 600\r\nhektar, varav 2 000 hektar är barrskog.\r\nNjakafjällsområdet har höga skyddsvärden men\r\nåsattes inte högsta bevarandevärde.</pre><pre>Det avverkningstillstånd som markägaren fick i\r\nmars 1992 omfattar sammanlagt 120 hektar. De\r\nligger utanför området för fjällnära skog. I den\r\nplanering som har föregått tillståndet har hänsyn\r\ntagits till behovet av att skydda nyckelbiotoper,\r\nkantzoner, spridningskorridorer,\r\nsumpskogsområden och grova träd. Vidare skall\r\navverkningsformerna varieras och de enskilda\r\navverkningsytorna begränsas.</pre><pre>I närheten av Njakafjäll ligger Blaikfjället, som har\r\nförordnats som naturreservat. Beslutet har\r\növerklagats till regeringen, och ärendet bereds i\r\nMiljö- och naturresursdepartementet. Blaikfjället\r\nomfattar ca 35 000 hektar och har åsatts högsta\r\nvärde i urskogsinventeringen.</pre><pre>Den svenska naturvårds- och skogspolitiken\r\ninnebär bl.a. att vi skall kunna utnyttja våra skogar\r\nsamtidigt som den biologiska mångfalden bevaras.\r\nNaturvårdsintressena skall tillgodoses på flera sätt,\r\nallt ifrån hänsynstagande i det praktiska\r\nskogsarbetet till totalskydd i form av naturreservat\r\noch nationalparker.</pre><pre>Jag är naturligtvis också medveten om att det råder\r\nett besvärligt sysselsättningsläge i området och att\r\nskogsnäringen har stor betydelse, såväl från\r\nsysselsättningssynpunkt som från regionalpolitisk\r\nutgångspunkt.</pre><pre>Stora områden i Norrlands inland omfattas av\r\nskydd enligt naturvårdslagen. I Vilhelmina\r\nkommun omfattas ca 100 000 hektar av\r\nförordnande om naturreservat. Ungefär\r\nmotsvarande areal har avsatts av det numera\r\nombildade Domänverket som s.k. domänreservat.</pre><pre>Det finns således flera legitima intressen i området\r\nsom står mot varandra. De samlade problemen i det\r\naktuella området gör det enligt min mening\r\nlämpligt att undersöka förutsättningarna för\r\nmarkbyte i syfte att tillgodose såväl\r\nnaturvårdsintressen som sysselsättningsintressen i\r\nVilhelmina kommun. Syftet är att undersöka\r\nmöjligheterna att erbjuda ersättning i form av\r\nmarkbyte för att åstadkomma en långsiktig lösning\r\nsom uppfyller högt ställda krav på rättssäkerhet för\r\nde enskilda skogsägarna både vid Blaikfjället och\r\nvid Njakafjäll. Då skulle ett bevarande av\r\nskyddsvärda områden kunna bli möjligt på rimliga\r\nvillkor.</pre><pre>Som svar på frågorna vill jag sammanfattningsvis\r\nmeddela att jag har tagit initiativ till att undersöka\r\nförutsättningarna för ett markbyte som kan\r\ntillgodose såväl naturvårds- som\r\nsysselsättningsintressen i området. Syftet är att\r\nåstadkomma en för naturvården rimlig skyddsnivå\r\nsamtidigt som markägarna kan erbjudas ersättning\r\ni form av markbyte. Det är av största vikt att detta\r\nsker i samförstånd med de berörda markägarna.</pre><pre>Då Gudrun Schyman och Ulf Björklund, som\r\nframställt var sin fråga, anmält att de var\r\nförhindrade att närvara vid sammanträdet, medgav\r\nandre vice talmannen att Jan Jennehag respektive\r\nRose-Marie Frebran i stället fick delta i\r\növerläggningen.</pre><pre>Anf. 181  JAN JENNEHAG (v):</pre><pre>Herr talman! Jag tackar miljöministern för det\r\nutförliga svaret. Det finns onekligen en viss\r\nspännvidd i utgångspunkterna bland dem som har\r\nställt frågor om Njakafjäll. Det gör att det\r\nnaturligtvis var nödvändigt med ett utförligt svar.</pre><pre>Frågan är trots det obesvarad. Kommer regeringen\r\natt stoppa avverkningen? Nej, uppenbarligen inte.\r\nAvverkningstillstånd finns. Miljöministern har nu\r\ntagit initiativ till att undersöka frågan. Då frågar jag\r\nmig oroligt: Vad är det för typ av initiativ, när skall\r\nundersökningen vara avslutad och hur lång tid går\r\ndet mellan undersökning och en överenskommelse\r\nsom gör det möjligt att tillgodose både naturvårds-\r\noch sysselsättningsintressen? Här finns naturligtvis\r\nen konflikt. Det är grunden för hela frågan. Den\r\nkommer vi aldrig ifrån.</pre><pre>Från min utgångspunkt är det självklart att\r\nsamhället måste hålla markägarna skadeslösa. Det\r\när inte de som har handlat fel i det här läget. Det är\r\nsamhällets ansvar att se till att vi lever upp till de\r\ndeklarationer som vi har gjort, och regeringen bör\r\nockså leva upp till sina förslag som den presenterat\r\ni kammaren.</pre><pre>Därför kvarstår min fråga: När kan vi få ett besked\r\nom att Njakafjäll förblir orört?</pre><pre>\r\nAnf. 182  ROSE-MARIE FREBRAN (kds):</pre><pre>Herr talman! Jag vill tacka miljöministern för\r\nsvaret på Ulf Björklunds fråga. Bakgrunden till\r\nfrågan är att det här området, som är unikt i både\r\ninternationellt och nationellt perspektiv, delvis\r\nkalhuggs i dag. Det finns väldigt mycket kritik mot\r\ndet -- självfallet berättigad kritik. Samtliga miljö-\r\noch naturvårdsorganisationer i landet kritiserar\r\ndet, och inom skogsnäringen känner man sig\r\ntveksam inför en avverkning som kan rubba\r\nförtroendet för miljöengagemanget.</pre><pre>Det är mycket bra att miljöministern nu har tagit\r\ninitiativ till att pröva förutsättningarna för ett\r\nmarkbyte. Det är en lösning på problemet som bl.a.\r\nföreslogs av en kristdemokrat och en folkpartist i en\r\ndebattartikel i DN för en kort tid sedan. Att det har\r\nanammats av Miljödepartementet och regeringen\r\ntycker jag är mycket bra. Jag hälsar det med\r\ntillfredsställelse. Förhoppningen är att det skall\r\nleda till resultat.</pre><pre>När det gäller framtiden måste man ställa en fråga\r\nom beredskapen: Vad kan miljöministern tänka sig\r\natt göra för att vi skall ha en framtida beredskap när\r\nden här typen av ärenden dyker upp?</pre><pre>Anf. 183  SIGGE GODIN (fp):</pre><pre>Herr talman! Regeringen lade nyss fast strategin för\r\nbiologisk mångfald. I stort sett i samma andetag\r\nkom det upp att Njakafjäll skall avverkas. Det\r\nverkade väldigt orimligt att det skulle ske. Därför\r\när jag väldigt glad över det svar som miljöministern\r\nhär har lämnat. Det tycker jag ändå är positivt.</pre><pre>När vi är så många frågeställare skall jag bara kort\r\nnämna att Njakafjäll är ett av norra Sveriges\r\nviktigaste urskogsområden. Som i nästan alla\r\nsådana här frågor har även i det här fallet såväl\r\nbiologer som naturvårdsenhet vid länsstyrelse\r\nförordat att området skall bevaras. Min uppfattning\r\när att delar av avverkningsområdet faktiskt ligger\r\ninom det fjällnära skogsområdet -- miljöministern\r\npåstod att det inte gör det -- och skall också av det\r\nskälet bevaras.</pre><pre>Som det har sagts här är det markägarna som\r\nhamnar i skottgluggen. Det är inte dem som vi är\r\nute efter. De skall ha kompensation eller få\r\nersättning i form av markbyte. Det är väsentligt att\r\nfrågan löses. Det finns en stor opinion som tycker\r\natt det är viktigt att Sverige lever upp till sina\r\nåtaganden och verkligen avsätter till reservat de\r\narealer som behövs.</pre><pre>Jag skulle vilja ställa samma fråga som Jan\r\nJennehag: Förutsätter regeringen att det inte är\r\navverkning utan markbyte som skall ske?</pre><pre>Anf. 184  JOHN ANDERSSON (-):</pre><pre>Herr talman! Jag tackar för svaret. Jag hade ställt\r\ntre frågor. En fråga hade jag ställt jag till\r\nstatsministern angående äganderätten, som\r\nregeringen vill stärka. 900 delägare i Vilhelmina\r\nallmänning utsätts för rena maffiametoder. I går\r\nutlovades en belöning på 10 000 kr till den eller dem\r\nsom kan lämna upplysningar om vilka som köper\r\nvirket. Det är företag i inlandet som skall knäckas.</pre><pre>Den andra frågan hade jag ställt till\r\narbetsmarknadsministern om vad han avser att\r\ngöra när inlandet alltmer blir ett reservat.</pre><pre>Den tredje frågan hade jag ställt till miljöministern\r\nom vilka skäl som ligger bakom\r\nMiljödepartementets initiativ att köpa eller byta till\r\nsig marken när markägarna hotas av bojkott av\r\nallehanda rörelser.</pre><pre>Det här är stora och viktiga frågor för Norrlands\r\ninland. Jag har naturligtvis ingenting emot att\r\ndiskutera med Olof Johansson, men när man\r\nbuntar ihop tre frågor, med flera deltagare i\r\ndebatten, minimeras debattiden. Det visar på en\r\notrolig nonchalans från regeringens sida. Man\r\nkanske rent av kan tala om oförskämdhet. Det jag\r\ninte hinner diskutera nu får jag återkomma till\r\nsenare i någon form.</pre><pre>Här talas det om unika urskogar av dem som inte\r\nsatt sin fot där. Finns det ingen sans eller måtta?\r\nHär har enorma arealer avsatts till reservat. Här\r\nhar skogsägarna helt frivilligt och utan någon\r\nkostnad för samhället avsatt stora områden. När\r\nman så skall avverka 100 hektar kastar sig s.k.\r\nmiljöorganisationer över allmänningsdelägarna,\r\nsom sedan 1984 har satsat ett flertal miljoner för att\r\nta största möjliga naturhänsyn.</pre><pre>Man har alla nödvändiga tillstånd. Men här\r\nklampar regeringens eget Miljödepartement in som\r\nelefanten i glashuset i stället för att försvara och\r\nförklara den verksamhet som bedrivs! Finns det\r\nnågon rim och reson i allt detta?</pre><pre>Anf. 185  Miljöminister OLOF JOHANSSON\r\n(c):</pre><pre>Herr talman! Jag skall besvara frågorna i ordning.\r\nFörst till Jan Jennehag. Jag delar naturligtvis\r\nuppfattningen om spännvidden. Det är därför det\r\nkrävs konfliktlösning i en sådan här fråga.</pre><pre>Jag hör inte till dem som i första hand jagar upp sig.\r\nJag konstaterar bara att parterna måste nå\r\nvarandra, även om de har litet olika\r\nutgångspunkter -- miljöorganisationerna å den ena\r\nsidan och skogsägarna å den andra. Jag har därför\r\nutsett en utredningsperson som skall förhandla\r\nangående anskaffande av mark för att kunna\r\nåstadkomma markbyte.</pre><pre>Det är den konkreta åtgärden. Detta skall ske\r\nsnarast möjligt. Det sker inte på en enda gång.\r\nSedan kommer nästa steg. Det är att komma\r\növerens med de markägare som är intresserade att\r\nta del i detta. Markbyte kommer givetvis inte i fråga\r\nför sådan areal som har avverkats.</pre><pre>Detta är de allmänna förutsättningar som vi\r\nförsöker skapa. Bakgrunden till att vi måste agera\r\npå detta sätt är att det ligger på Naturvårdsverket\r\natt hantera dessa frågor. Jag har ingenting emot om\r\nriksdagen ändrar på detta så att jag i Miljö- och\r\nnaturresursdepartementet har pengar tillgängliga\r\noch befogenheter. Klassningen ligger hos\r\nNaturvårdsverket, och pengarna finns där. Jag\r\nägnar mig inte åt ministerstyre. Jag frågar om det\r\nfinns möjlighet att omprioritera resurser inom\r\nNaturvårdsverket för att klara denna konflikt.</pre><pre>Jag har besökt området och invigt Marsfjällets\r\nnaturreservat, som ligger i närheten. Jag vet hur\r\nstämningen är. Jag uppskattade mycket de samtal\r\nsom jag hade med ledande personer i Vilhelmina\r\nkommun. Jag vill försöka lösa konflikten så långt\r\ndet är möjligt. Det är inte att klampa in, John\r\nAndersson.</pre><pre>Det vore mycket enklare för mig att lämna detta åt\r\nsidan och inte bry mig om det. Jag tycker inte att\r\nregeringen skall inta den passiva hållningen. Vi har\r\nnaturligtvis vissa resurser till vårt förfogande, även\r\nom de inte är outtömliga, för att försöka lösa detta\r\nproblem.</pre><pre>Jag har aldrig sagt att skogsägarna har betett sig på\r\nett felaktigt sätt. Rättsäkerheten skall respekteras.\r\nDetta handlar om frivillighet. Det är därför viktigt\r\natt vi i denna debatt medverkar till att sänka\r\ntonläget så att vi inte försvårar för parterna att nå\r\nvarandra.</pre><pre>Anf. 186  JAN JENNEHAG (v):</pre><pre>Herr talman! Jag tycker att miljöministern har visat\r\nett konstruktivt handlag. Vi får se vad det\r\nhandlaget ger för praktiskt resultat. Att en\r\nutredningsperson är tillsatt och arbetar snabbt\r\nbetyder inte att det råder moratorium, utan\r\navverkningar kan komma att äga rum.</pre><pre>Till en del förstår jag att regeringen möjligen inte\r\nhar befogenheter eller av andra skäl inte kan\r\nutnyttja sina möjligheter. Jag konstaterar att det\r\nfinns risk för skador, vilket kanske skulle ha\r\nundvikits om detta initiativ hade kommit tidigare.\r\nMen det skall vi inte träta om.</pre><pre>Miljöministern har i detta fall agerat utifrån\r\nMiljödepartementets intressen och också utifrån de\r\nmål som uttrycks i propositionen om biologisk\r\nmångfald. Vad gäller pengar får vi återkomma till\r\nden saken.</pre><pre>Anf. 187  SIGGE GODIN (fp):</pre><pre>Herr talman! Jag skall inte föra någon debatt med\r\nJohn Andersson. Det är inte därför jag är här.\r\nOckså jag har besökt detta område, och jag förstår\r\nmarkägarnas problem i denna fråga. Det är mycket\r\nviktigt att man tar hänsyn till dem så långt det är\r\nmöjligt.</pre><pre>Det jag har kritiserat den nuvarande och även den\r\ntidigare regeringen för är att man inte har någon\r\nframförhållning i dessa frågor. När det dyker upp\r\nett ärende är man mer eller mindre ställd. Jag delar\r\nmiljöministerns uppfattning. Kunde vi två här i\r\nkväll komma överens om att omprioritera pengar så\r\ntycker jag att vi skulle göra det.</pre><pre>Detta är en viktig fråga, och den måste lösas, som\r\nJan Jennehag säger, innan man åsamkar detta\r\nområde allför stor skada. Samtidigt måste\r\nmarkägarna snabbt få ett besked. De har brukat\r\ndenna mark i åratal. Det är viktigt att de får en\r\nrimlig utkomst.</pre><pre>Jag hoppas att utredaren tar kontakt, om han inte\r\nredan har gjort det, så att man åtminstone kan möta\r\nde markägare som är positiva till någon form av\r\nlösning. Vi får se hur långt vi kommer.</pre><pre>Anf. 188  JOHN ANDERSSON (-):</pre><pre>Herr talman! Jag efterlyser sans och måtta. Lyssna\r\nnu på siffrorna. Det är 100 hektar skog som skall\r\navverkas av en skog som är likadan 100 mil utefter\r\nfjällkedjan. I närheten ligger Marsfjällets reservat\r\nom 80 000 hektar varav 18 000 hektar produktiv\r\nskogsmark, samma som det här handlar om. Till\r\ndetta kommer Blaikfjällets naturreservat med\r\n33 000 hektar, varav 11 000 hektar utgör produktiv\r\nskogsmark.</pre><pre>Av allmänningens 13 000 hektar har man frivilligt\r\navsatt 5 000 hektar produktiv skogsmark utan en\r\nkronas kostnad för samhället. Nu jagas dessa\r\nmänniskor som brottslingar för att de utövar sin\r\nlagliga rätt att avverka 100 hektar! Är det någon\r\ngång man skall uppmana till att veta hut är det vid\r\nett sådant tillfälle!</pre><pre>Här utlovar man belöningar på 10 000 kronor för\r\natt få folk att upplysa var virket går för att knäcka\r\nde företag som köper virket! Nog måste det ändå\r\nfinnas någon rim och reson!</pre><pre>Anf. 189  ROSE-MARIE FREBRAN (kds):</pre><pre>Herr talman! När det gäller den beredskap vi bör\r\nha för framtiden måste målsättningen vara att\r\nskapa goda möjligheter att bevara och visa\r\ntillräcklig naturvårdshänsyn så att våra fyra stora\r\nrovdjur ges möjlighet att överleva: björn, varg, lo\r\noch järv.</pre><pre>Den fjällnära skogen i Sverige är den värdefullaste\r\noch mest orörda av taiga-ekosystemen i Europa.\r\nMan får gå till oländiga, okända områden i Canada\r\noch f.d. Sovjetunionen för att hitta något liknande.</pre><pre>Det behövs pengar. Jag vill här lämna ett tips. Det\r\nvore inte orimligt att tala med de stora\r\nskogsbolagen, inklusive de statliga, om de inte\r\nskulle kunna tänka sig att vara med och skjuta till\r\nnågra miljoner kronor för att klara dessa\r\nmarkbyten.</pre><pre>Anf. 190  Miljöminister OLOF JOHANSSON\r\n(c):</pre><pre>Herr talman! Jag vill starkt understryka att\r\nSkogsvårdsstyrelsen och aktuell sameby har gett\r\ntillstånd till avverkning under de förutsättningar\r\nsom gäller, med vissa undantag i de områden som\r\nbl.a. John Andersson har nämnt.</pre><pre>Jag är orolig för den här typen av bojkottaktioner.\r\nDe har en viss förmåga att sprida sig också\r\ninternationellt. Sverige är internationellt mycket\r\nobserverat när det gäller hur vi brukar vår skog. De\r\nkrafter som vill komma åt Sverige av\r\nkonkurrensskäl anklagar oss för monokulturer och\r\natt vi inte avsätter tillräckligt mycket i vår eget land\r\nför bevarande. Det är situationen. Detta utnyttjas\r\ntyvärr av en del organisationer.</pre><pre>Det är viktigt att man även av detta skäl sansar sig\r\ni diskussionen och försöker att hjälpa till att lösa\r\ndessa konflikter. Det innebär inte att man ensidigt\r\ntillgodoser någons intresse. Det kommer inte att\r\nvara möjligt. Däremot är det viktigt att man\r\nrespekterar människors rätt att ha sin försörjning i\r\ndetta område. Sanningen är att staten av\r\narbetsmarknadsskäl har bidragit till en del av dessa\r\narbetstillfällen. Det har sagts mig att det\r\nsammanlagt handlar om 300 000 kr. Det är\r\nsituationen.</pre><pre>När det gäller att återkomma till pengarna, talar jag\r\nmer om beredskapen att snabbt kunna agera. Den\r\nberedskapen uppfattar jag att jag inte har från\r\nbörjan, utan att det då gäller att arbeta med andra\r\ninstrument. Det är problemet.</pre><pre>Anf. 191  JOHN ANDERSSON (-)</pre><pre>Herr talman! Rent upplysningsvis vill jag säga att\r\n50 % av den fjällnära skogen är lagligen skyddad. I\r\ndag pågår praktiskt taget ingen verksamhet, så man\r\nskulle kunna säga att 90 % av den fjällnära skogen\r\när skyddad.</pre><pre>Här kan man tala om framförhållning. År 1984\r\nbörjade Länsstyrelsens naturvårdsenhet,\r\nSkogsvårdsstyrelsen, allmänningen, samerna, m.fl\r\natt planlägga. Man beräknar att det har kostat\r\nallmänningen ungefär 6 miljoner kronor att den här\r\nfrågan utretts sedan 1984. Det har gjorts stora fina\r\nkartor, där allt är medtaget. Fullständig\r\nnaturvårdshänsyn har tagits, och man har kommit\r\nfram till att låta avverka dessa 100 hektar. Därefter\r\nkommer detta!</pre><pre>Frågan skall ju inte bara hanteras varsamt. Jag var\r\nmed när beslutet fattades år 1984. Hela tiden höjer\r\nman ribban. Hur mycket skall människorna i\r\nNorrlands inland tåla. När man fått Njakafjället,\r\nvill man ha nästa fjäll. Så har linjen varit.</pre><pre>Anf. 192  JAN JENNEHAG (v):</pre><pre>Herr talman! Miljöministern har alldeles rätt när\r\nhan säger att Sverige är observerat vad gäller\r\nnaturvården. Det är klart att om vi har ambitioner\r\noch synpunkter på stora delar av världen i övrigt,\r\nfår vi finna oss i att vi också själva blir granskade.</pre><pre>Om vår omsorg begränsar sig till regnskogarna är\r\ndet inte mycket värt med vårt engagemang. Helt\r\nklart är skogsbruket av en sådan karaktär att den\r\nbiologiska mångfalden nu hotas. Vi måste alltså\r\navsätta mark för att låta skogen vara som den är.\r\nVi får inte använda den i produktionen. Det är helt\r\nrimligt att ribban hela tiden höjs.</pre><pre>Självfallet kostar detta pengar, och vi befinner oss\r\npå olika ståndpunkter. I Vänsterpartiets\r\nekonomiska politik finns det utrymme för den här\r\ntypen av åtgärder. Jag förstår att miljöministern\r\ninte disponerar ett slags checkräkning in blanco för\r\natt från dag till annan skriva ut checkar. Nej, här\r\när det fråga om långsiktighet. Miljöministerns svar\r\ni det här stycket har i huvudsak varit\r\ntillfredsställande.</pre><pre>Anf. 193  SIGGE GODIN (fp):</pre><pre>Herr talman! Jag är beredd att verka för att\r\nmiljöministern skall få tillgång till pengar snabbt,\r\nför att rycka in och klara av sådana här problem.</pre><pre>Men min fråga handlar egentligen mer om huruvida\r\nmiljöministern är beredd att verka för att\r\nregeringen får en större framförhållning i dessa\r\nfrågor, så att de områden som av flera skäl behöver\r\navsättas kan avsättas.</pre><pre>Jag delar uppfattningen att det redan är många\r\nområden i Norrland som är avsatta. Men vi har\r\nstora delar i övriga landet som också bör bidra till\r\ndet nationella målet. Är miljöministern beredd att\r\nverka för det, för att slippa denna konfrontation?\r\nDet är naturligtvis den enskilda markägaren,\r\nskogsägaren, som skall leva på detta, som kommer\r\ni kläm. Det är egentligen otillständigt. Om vi kan\r\nha en bättre framförhållning, kanske vi slipper\r\nsådana här situationer. Vi kanske slipper\r\nsituationer där man diskuterar mot varandra och\r\ndär man till slut, kanske med enkel majoritet i ett\r\nförsök att överbrygga klyftan, fattar ett beslut som\r\ni stora delar i landet inte kan accepteras.</pre><pre>Anf. 194  Miljöminister OLOF JOHANSSON\r\n(c):</pre><pre>Herr talman! När det finns motstående intressen\r\ninom ett sådant här hyggligt avgränsat område,\r\ntycker jag att man skall försöka använda sig av\r\nmarkbyte i större utsträckning. Det handlar ju om\r\natt försöka överbrygga intresseklyftan mellan\r\nförsörjningstillfällen och de miljökrav som ställs.\r\nDet är ett av instrumenten.</pre><pre>Det kan ske genom att man naturligtvis anvisar nya\r\npengar. Jag är inte primärt ute efter det, eftersom\r\njag tror att det i första hand går att omprioritera\r\ninom de ramar som Naturvårdsverket har. Men\r\ndessa pengar är inte disponibla för departementet\r\nmed omedelbar verkan. Jag har inte heller någon\r\nåstundan att fungera som ett slags\r\nbrandkårsutryckning. Det skall egentligen vara på\r\ndet sätt som Sigge Godin säger, nämligen att man\r\nhar bättre framförhållning. Hur skapas då en\r\nsådan? Den kan skapas genom fler tydliga signaler\r\nfrån exempelvis länsstyrelserna, som hanterar de\r\nhär frågorna och där man känner de regionala\r\nförhållandena.</pre><pre>Jag måste erkänna att jag blev litet överraskad över\r\nden förberedelse för avverkning som finns på\r\nNjakafjället, trots att jag varit området. Ingen\r\nberättade det för mig. Den uppmärksamhet som\r\nriktat mot det här området internationellt kom\r\nockså ganska plötsligt. Det är viktigt att vi är\r\nmedvetna om att Blaikfjället också är ett område\r\nsom är värt att bevara. Regeringen försöker i detta\r\nsammanhang att lösa även det problemet. Men det\r\nkommer naturligtvis att ta några månader i\r\nanspråk.</pre><pre>Anf. 195  JOHN ANDERSSON (-):</pre><pre>Herr talman! Vi beslöt ju i våras att ytterligare\r\navsättning av mark skulle ske i mellersta och södra\r\nSverige. Norrlänningen har ju mer än väl avsatt sin\r\nmark.</pre><pre>För att ta inlandet som exempel har man i\r\nNorrbotten avsatt 375 000 hektar fjällnära skog,\r\ndvs. 54 %. I Västerbotten har man avsatt 108 000\r\nhektar, 30 %, och i Z- och V-län har man avsatt\r\n102 000 hektar, 20 %. Det är alltså 585 000 hektar,\r\ndvs. 37 %, som avsatts. Av fjällbarrskogen är\r\n403 000 hektar avsatt. Man har alltså mer än väl\r\ntagit sitt ansvar. Men nu skall ytterligare områden\r\ntas i anspråk.</pre><pre>Vilken mark, Olof Johansson, skall de här 900\r\ndelägarna få sig tillbytt? Såvitt jag vet, pågår det\r\nverksamhet på den mark som det inte är strid om.\r\nByter man med sådan mark, för att ge dessa 900\r\ndelägare mark, förloras det ju arbetstillfällen där.\r\nOavsett hur miljöministern gör, mister vi\r\narbetstillfällen.</pre><pre>Anf. 196  SIGGE GODIN (fp):</pre><pre>Herr talman! Avslutningsvis vill jag säga att det är\r\nbra att miljöministern delar min uppfattning att det\r\nskall ordnas med markbyten. Jag har tidigare fört\r\nen debatt med regeringens företrädare om att de\r\nstatliga bolagen, bl.a. Domänverket, skulle kunna\r\navsätta mark för sådana här framtida byten, för\r\nframtida miljösatsningar. Jag har inte då fått några\r\npositiva besked, men jag tolkar miljöministerns\r\nsvar så att miljöministern och jag är överens om att\r\nförsöka lösa frågan genom att gå en sådan väg. Jag\r\nkänner mig därför nöjd för dagen och hoppas att\r\närendet får ett positivt slut.</pre><pre>Anf. 197  Miljöminister OLOF JOHANSSON\r\n(c):</pre><pre>Herr talman! Jag skall inte peka ut någon mark,\r\neller komma med några pekpinnar till den\r\nförhandlingsperson som jag själv utsett och gett\r\nuppdraget till. Avsikten är dock att försöka rädda\r\narbetstillfällen, inte att förstöra sådana\r\nmöjligheter.</pre><pre>Det är staten själv, med sitt ägande, som kan göra\r\nen insats. Jag har haft kontakt med\r\nDomänbolagen -- som det heter numera -- för att\r\nhöra efter vilka möjligheter som finns, innan jag\r\nutsåg viss förhandlingsperson; detta för att förvissa\r\nmig om att vederbörande skulle ha möjlighet att\r\nfullgöra ett arbete. Jag vill inte först utse personer\r\noch det sedan visar sig att de inte har en chans att\r\nutföra något arbete, därför tog jag ett sådant steg\r\nförst, därefter utsåg jag förhandlingsperson.</pre><pre>Låt oss hoppas att denna debatt kan lugnas ned\r\nnågot och att vi inte bekämpar varandra utan\r\nmöjlighet till konkreta och konstruktiva lösningar\r\npå detta problem.</pre><pre>Jag håller med John Andersson om att det inte är\r\nnågot som helst tvivel om att man i våra norra delar\r\nav landet har gjort betydligt mer i detta avseende\r\nän i de södra delarna. Det beror på att mycket av\r\ndet som är värt att bevara finns i norr, och det är i\r\nsig en konflikt. Vi har haft denna konflikt också i\r\nriksdagen. Men låt oss inte göra detta problem till\r\nåtervändsgränder, där vi bara står och bekämpar\r\nvarandra. Jag har försökt att ge ett konstruktivt\r\nbidrag, och jag hoppas att vi skall lyckas lösa\r\nproblemet.</pre><pre>Överläggningen var härmed avslutad.</pre><pre>35 §  Svar på fråga 1993/94:91 om utsläpp av\r\nmiljöfarliga ämnen från fartyg m.m.</pre><pre>Anf. 198  Miljöminister OLOF JOHANSSON\r\n(c):</pre><pre>Herr talman! Ulla Pettersson har frågat mig om\r\nregeringen är beredd att lägga förslag om att minst\r\nsamma begränsningar skall kunna fastställas för\r\nutsläpp av fosfor från fartyg eller vrak som från\r\nexempelvis reningsverk.</pre><pre>Enligt min uppfattning kan inte olika slags utsläpp\r\njämföras på det sätt Ulla Pettersson gjort. En\r\nolyckshändelse genom ett fartygshaveri som\r\nmedför utsläpp kan inte direkt jämföras med ett\r\nreningsverk som ger utsläpp kontinuerligt och på\r\nett och samma ställe.</pre><pre>Vid denna olycka gjorde Naturvårdsverket\r\nbedömningen att alla rimliga åtgärder borde vidtas\r\nför att förhindra att lasten skulle komma ut i\r\nÖstersjön. Samtidigt måste emellertid en\r\nbedömning av rimligheten göras, dvs. kostnaderna\r\ni förhållande till effekterna på miljön. På samma\r\nsätt gör Koncessionsnämnden för miljöskydd en\r\nrimlighetsavvägning när den prövar vilka\r\nutsläppskrav som skall gälla för enskilda\r\nanläggningar, däribland reningsverk.</pre><pre>Jag ser allvarligt på det inträffade, och Sverige\r\nmåste vidta åtgärder för att motverka ett\r\nupprepande. Det är angeläget att så fort som\r\nmöjligt nå en internationell överenskommelse om\r\nhanteringen av sådana utsläpp till Östersjön som\r\ninte är reglerade i MARPOL-konventionen, men\r\nsom ändå bedöms skada miljön. Jag har därför till\r\nHELCOM föreslagit att man med förtur tar upp\r\nfrågan om konkreta åtgärder.</pre><pre>Anf. 199  ULLA PETTERSSON (s):</pre><pre>Herr talman! Jag vill gärna tacka för svaret på den\r\nhär frågan, som jag ställde för i alla fall drygt tre\r\nveckor sedan. Det är ungefär en månad sedan\r\ngrundstötningen inträffade. Jag frågade dels om\r\nvraket, dels om lasten, och jag fick faktiskt svar på\r\nbåda dessa frågor av kommunikationsministern,\r\nvilket jag tycker var synd. Inte för att jag har något\r\nemot att tala med kommunikationsministern, utan\r\ndärför att jag anser att det jag tagit upp i första hand\r\när miljöfrågor.</pre><pre>Eftersom det har varit känt i massmedia, trodde jag\r\natt jag skulle veta vad som står i svaret. Sedan\r\nupptäckte jag att det ändå inte riktigt är det som jag\r\nhade väntat mig. Det är möjligt att min fråga inte\r\nvar så kolossalt välformulerad. Kanske borde jag\r\ninte ha använt ordet begränsningar. Jag anser inte\r\nheller att man skall få lov att släppa ut skadliga\r\nämnen, men när statsrådet säger att han inte tycker\r\natt man kan jämföra utsläpp på det sätt som jag gör,\r\när han faktiskt ganska ensam.</pre><pre>Den gotländska allmänheten tycker att det här är\r\nmärkligt. Jag var på en folkhögskola i fredags, där\r\nflera av eleverna tog upp just den här frågan. Den\r\ngotländska länsstyrelsen har använt ord som\r\ngenant. Man menar att när man därifrån ställer\r\nkrav på jordbrukare och andra att inte göra sådana\r\nhär utsläpp, så är det litet märkligt att fartyg kan\r\nskicka ut väldigt mycket mer. Det handlar här om\r\nett lika stort utsläpp som gotländska reningsverk\r\ngör på ungefär 100 år.</pre><pre>Landshövdingen, Thorsten Andersson, har skrivit\r\ntill regeringen i den här frågan och framhållit att\r\nhanteringen av Frank Michael-ärendet försvårar\r\nmyndigheternas arbete med att minska\r\nfosforbelastningen på Östersjön. Tycker verkligen\r\ninte miljöministern också att här ändå finns ett\r\nsammanhang?</pre><pre>Anf. 200  Miljöminister OLOF JOHANSSON\r\n(c):</pre><pre>Herr talman! Jag skall inte förneka att det finns\r\nopinionspåverkande moment i det här, och det är\r\ndetta som Ulla Pettersson nu tar upp. Men det jag\r\nhar svarat på och som jag tolkade in i\r\nfrågeställningen var den tekniska jämförelsen och\r\nvad som då blir ekonomiskt rimligt. Man kan inte\r\nha exakt samma bestämmelser för icke vid varje\r\ntidpunkt förväntade händelser och ett pågående\r\nkontinuerligt utsläpp från en fast anläggning på\r\nland. Det är den skillnaden som jag vill markera.</pre><pre>Då gäller det i stället att försöka angripa problemet\r\nutifrån den här utgångspunkten: Hur skall man\r\ngardera sig mot sådana händelser i fortsättningen?\r\nVi hade folk vid vraket efter fem timmar, och det\r\nviktiga är att man har möjlighet att snabbt vara\r\nframme -- om man kan göra någonting.</pre><pre>Jag skall inte gå in på händelseutvecklingen\r\ndärefter, men det som hände var ju att båten\r\nbörjade läcka. Lasten var av en sort som är\r\nvattenlöslig och som då slammades upp och\r\ndessutom försvann ut i havet. Det tog litet tid.\r\nDessutom försökte man bogsera loss båten medan\r\nden fortfarande flöt någorlunda, och det lyckades\r\nman inte med. Man vidtog alltså en rad åtgärder.</pre><pre>Samtidigt utgjordes lasten av ett ämne som inte\r\nfaller under MARPOL-konventionen, som jag har\r\nnämnt, därför att det inte anses vara tillräckligt\r\nfarligt. Det gäller att se till att Östersjön, som är ett\r\nmycket mycket känsligt innanhav, särbehandlas i\r\nden konventionen, att alla länder runt Östersjön\r\noch de som trafikerar Östersjön med den här\r\nsortens last får ett speciellt ansvar i det\r\nsammanhanget, så att man kan ingripa omedelbart,\r\nom man har chansen.</pre><pre>Anf. 201  ULLA PETTERSSON (s):</pre><pre>Herr talman! Det är alldeles riktigt, som\r\nmiljöministern säger, att Östersjön är känslig.</pre><pre>Det var intressant att få höra när bedömningen\r\ngjordes. Det är litet av min poäng att man inte skall\r\nbehöva göra bedömningen efter det att någonting\r\nsådant här har skett. Det var ju det som var vitsen\r\nmed att ha bestämmelser på det här området. Nu\r\nkommer det naturligtvis att uppstå sådana här\r\nsituationer igen.</pre><pre>Om vi skall gå in på det som statsrådet svarar, blir\r\njag litet tveksam, för kommunikationsministern\r\nsade till mig att man skulle försöka få upp kväve och\r\nframför allt fosfor på listan under MARPOL-\r\nkonventionen. Det stämmer inte riktigt med\r\nmiljöministerns svar, för här säger han att man skall\r\nförsöka hantera sådana utsläpp till Östersjön som\r\ninte är reglerade i MARPOL-konventionen men\r\nsom ändå bedöms skada miljön.</pre><pre>Nu undrar jag: Vilket är det som gäller? Kommer\r\nregeringen att försöka få med fosfor på listan eller\r\nkommer man att försöka hitta regler för ämnen\r\nutanför listan?</pre><pre>Anf. 202  Miljöminister OLOF JOHANSSON\r\n(c):</pre><pre>Herr talman! Vi skall inte ägna oss åt hårklyverier\r\nhär. Formuleringen i mitt svar är naturligtvis mera\r\ngenerell, dvs. det finns ämnen som på grund av\r\nÖstersjöns känslighet är så allvarliga när de släpps\r\nut att de bör införas i listan under MARPOL-\r\nkonventionen.</pre><pre>Det är inte enbart fosfor som det handlar om, utan\r\ndet kan också gälla andra saker. Jag tycker alltså att\r\ndet är viktigt att också pröva möjligheten att få\r\nÖstersjön klassad på ett särskilt sätt under\r\nMARPOL-konventionen. Det finns en sådan\r\nklassning i det systemet.</pre><pre>Frågeställningen är vidgad till detta, och dessutom\r\nhar jag skrivit till HELCOM om att få upp frågan\r\nmed alla kuststater, för att vi tillsammans skall\r\nförsöka hantera den här sortens problem. Så\r\nproblemet är vidare än bara de ämnen som var\r\naktuella vid det haveri som Ulla Petterssons fråga\r\navser. Vi måste gå igenom det här. Jag måste säga\r\natt jag är litet förvånad över att det inte har gjorts\r\ntidigare.</pre><pre>Anf. 203  ULLA PETTERSSON (s):</pre><pre>Herr talman! Anledningen till att jag ägnar mig åt\r\nhårklyverier i den här frågan är just att liknande\r\nhändelser kan inträffa med andra ämnen, som vi i\r\ndag inte riktigt kan överblicka. Vi måste rimligen\r\nhitta något slags hanteringssätt.</pre><pre>Därför är jag mera nöjd med svaret från\r\nmiljöministern än med svaret från\r\nkommunikationsministern, även om de inte är helt\r\nkongruenta. Jag tycker att det är viktigare att ha en\r\nberedskap också för andra ämnen och att man inte\r\nskall behöva fundera på sådana saker när olyckan\r\nväl händer.</pre><pre>Sedan måste jag passa på att fråga miljöministern,\r\näven om det ligger aningen vid sidan, hur han ser\r\npå att man kan lämna ett vrak på det sätt som skett.\r\nJag tycker faktiskt att det också är en miljöfråga.\r\nNu talar jag alltså inte om lasten utan om själva\r\nfartyget. Delar miljöministern den uppfattning som\r\nkommunikationsministern gav uttryck för, att det\r\ninte finns anledning att se över den lagstiftningen?</pre><pre>Anf. 204  Miljöminister OLOF JOHANSSON\r\n(c):</pre><pre>Herr talman! Jag har inte\r\nkommunikationsministerns svar med mig här, så att\r\njag kan kolla av det; jag läste det när det gavs. Men\r\njag utgår ifrån att Ulla Pettersson inte menar att det\r\nförhållandet att besättningen tvingades lämna\r\nfartyget var ett felaktigt handlande. Det byggde på\r\nen bedömning av människors liv och säkerhet.</pre><pre>Man har konstaterat vad man kunde göra. Man\r\nförde över olja och den del av den farliga lasten som\r\nfanns i tankarna till en annan båt. Man försökte\r\nbogsera vraket av grundet, enligt de uppgifter jag\r\nhar fått. Man lyckades inte med detta. Efter några\r\ndagar försämrades vädret, och det gjorde att man\r\ntvingades lämna båten.</pre><pre>Det är bakgrunden till att jag i varje fall inte i dag\r\nhar någon synpunkt på besättningens handlande.\r\nAlla vill naturligtvis rädda livet.</pre><pre>Anf. 205  ULLA PETTERSSON (s):</pre><pre>Herr talman! Det var inte alls besättningens\r\nagerande som jag på något sätt menade att\r\nkritisera. Jag menade att man som ägare till ett vrak\r\nkan lämna det så som man förr kunde lämna ett\r\nbilvrak i naturen, utan att behöva ta något ansvar\r\nför det.</pre><pre>I det sammanhanget sade\r\nkommunikationsministern så här, jag citerar ur\r\nriksdagsprotokollet: ''Jag är i dag inte beredd att ge\r\nett konkret svar på frågan om detta är tillräcklig\r\nanledning att nu se över reglerna.''</pre><pre>Delar miljöministern den uppfattningen?</pre><pre>Anf. 206  Miljöminister OLOF JOHANSSON\r\n(c):</pre><pre>Herr talman! I den delen har jag inte yttrat mig om\r\nsjälva fartyget. Men hanteringen inom HELCOM\r\noch under MARPOL-konventionen syftar till att\r\nägaren skall ta ett vidgat ansvar för den last som\r\nfinns ombord. Det är själva poängen i det som jag\r\nhar framfört.</pre><pre>Om vraket går att bärga är det helt klart ägarens\r\nskyldighet att göra det. Det anser jag på moraliska\r\ngrunder. Jag behöver inte ta ställning på något\r\nannat sätt. Man försökte alltså att bärga vraket\r\ngenom att bogsera det därifrån, men man lyckades\r\ninte. Det är den upplysning jag har fått. Då har man\r\nsvårigheter att gå vidare, i synnerhet om vädret\r\nförvärras på ett sådant sätt att man inte kan fullfölja\r\nsina avsikter.</pre><pre>Överläggningen var härmed avslutad.</pre><pre>36 §  Svar på fråga 1993/94:120 om blyhagel</pre><pre>Anf. 207  Miljöminister OLOF JOHANSSON\r\n(c):</pre><pre>Herr talman! Rose-Marie Frebran har frågat mig\r\nvad jag ämnar att vidta för åtgärder för att\r\nproblemen med blykontaminering till följd av\r\nanvändning av blyhagel skall kunna lösas.</pre><pre>Riksdagen har beslutat (prop. 1990/91:JoU30, rskr.\r\n338) att användningen av bly på sikt bör avvecklas.\r\nAvvecklingen genomförs i huvudsak genom\r\növerenskommelser om frivilliga åtgärder.</pre><pre>Kemikalieinspektionen och Statens naturvårdsverk\r\nhar på regeringens uppdrag i en rapport redovisat\r\nhur avvecklingen av blyanvändningen, dvs. såväl\r\nblyhagel som annan blyanvändning, fortgår. Enligt\r\nvad som bl.a. redovisas i rapporten har\r\njägarorganisationerna tagit ställning för en snabb\r\növergång till användning av alternativa hagel vid all\r\nvåtmarksjakt och övnings- och tävlingsskytte.\r\nSportskyttarna har, med hänsyn till internationella\r\ntävlingsreglementen, inte samma möjlighet till\r\nsnabb avveckling. Svenska sportskytteförbundet\r\nhar emellertid bl.a. åtagit sig att verka\r\ninternationellt för en förändring av\r\ntävlingsreglementen samt medverka i översyn av\r\nlandets skjutbanor. Rapporten bereds för\r\nnärvarande i regeringskansliet.</pre><pre>Jakt- och skytteorganisationerna har fått ansvar för\r\natt en avveckling av blyhagelanvändningen sker.\r\nOm sådan avveckling inte nås på frivillig väg är jag\r\nsjälvfallet beredd att verka för att\r\nblyhagelanvändning förbjuds i Sverige.</pre><pre>Anf. 208  ROSE-MARIE FREBRAN (kds):</pre><pre>Herr talman! Jag vill tacka miljöministern för\r\nsvaret på den här frågan. Jag har sett av\r\nriksdagsprotokoll att miljöministern har stått i den\r\nhär talarstolen åtminstone tre gånger och varit\r\ninbegripen i debatt om blyhagel. Varför har jag då\r\nställt den här frågan igen?</pre><pre>Bakgrunden till att frågan var aktuell förra året var\r\natt man i Örebo beslutade att förbjuda blyhagel vid\r\ntre jaktskyttebanor. Man blev mycket hårt\r\nkritiserad för detta, bl.a. på grund av att mark- och\r\nvattenundersökningar inte hade gjorts. Man hade\r\nfått indikationer från utländska undersökningar,\r\noch man hade upptäckt förhöjda blyhalter själv.\r\nFörsiktighetsprincipen gjorde att man fattade det\r\nhär beslutet. Men det blev alltså ett ramaskri.</pre><pre>Nu har sådana här undersökningar gjorts, och det\r\när därför som jag har ställt frågan. Docent Ulf\r\nQvarfort vid avdelningen för miljöideologi i\r\nUppsala har nu genomfört undersökningar som\r\nvisar att blyhagel är miljöförstörande. Blykulorna\r\nomges inte av ett skyddande oxidskikt, de blir inte\r\nstabila och metalliska, utan kulorna vittrar sönder.\r\nUlf Qvarfort säger: Blyet löses upp, går ut i vattnet\r\noch påverkar miljön. Det är inte mycket att snacka\r\nom, det är på det här sättet.</pre><pre>Det är därför som jag har ställt frågan igen.</pre><pre>Jag är naturligtvis inte helt nöjd med svaret,\r\neftersom det inte innehåller någonting nytt. Jag\r\nskulle vilja fråga miljöministern om de nya\r\nforskningsrönen inte bör betyda någonting vid den\r\nfortsatta beredningen av den omtalade rapporten i\r\nregeringskansliet.</pre><pre>Anf. 209  Miljöminister OLOF JOHANSSON\r\n(c):</pre><pre>Herr talman! Jo, självklart försöker vi väga in nya\r\nrön och forskningsresultat. Det är klart att det i\r\nförsta hand ligger på myndigheterna. Jag har bett\r\nmina handläggare att i det här fallet ta kontakt med\r\nUlf Qvarfort. De har sökt honom, men lyckades\r\ninte nå honom innan det här frågesvaret\r\nlevererades.</pre><pre>Det är liksom ett gemensamt intresse vi har, att\r\nförsöka utröna nya saker som kommer fram och att\r\nutnyttja dem om man kan få situationen\r\nnågorlunda bekräftad. Det här är en av de saker\r\nsom i varje fall jag tar för givet att man väger in i\r\nkommande förslag och bedömningar på det här\r\nområdet.</pre><pre>Den här rapporten, som jag har svarat på frågor om\r\ntidigare, kommer kring halvårsskiftet, om jag\r\nminns rätt. Vi är alltså inte klara med våra\r\nbedömningar. Dessutom sker det faktiskt en del\r\npositiva saker. Jag tycker att man skall ta fasta på\r\ndet. Jag är också angelägen -- det är därför jag\r\nsvarar så enstavigt ibland -- att ha bilan hängande\r\nuppe. Det skall kännas att det finns en press på de\r\nberörda i det här fallet. Utvecklingen måste gå mot\r\navveckling.</pre><pre>Anf. 210  ROSE-MARIE FREBRAN (kds):</pre><pre>Herr talman! Jag tycker att det är bra att\r\nmiljöministern har den inställningen, men\r\nriksdagsbeslutet som fattades tidigare utgick från\r\nen proposition som den förra regeringen lade fram.\r\nJag tycker inte att det är orimligt att den nuvarande\r\nregeringen stramar upp hanteringen av detta.</pre><pre>Där talas faktiskt om en övergångstid som sträcker\r\nsig till början av 2000-talet. Man skulle alltså kunna\r\ntänka sig tio år framåt i tiden från nu innan man\r\nhade löst detta problem. Det tycker jag är\r\nfullständigt orimligt. Jag undrar vad miljöministern\r\nanser om det. Hur lång tid skall man kunna vänta?</pre><pre>Det står i svaret att rapporten talar om att\r\njägarorganisationerna har tagit ställning för en\r\nsnabb övergång till användning av alternativa\r\nhagel: Vad innebär ''snabb'' i det sammanhanget?</pre><pre>Anf. 211  Miljöminister OLOF JOHANSSON\r\n(c):</pre><pre>Herr talman! Det innebär naturligtvis att man är\r\nberedd att gå över till alternativ långt tidigare än\r\ndet givna slutdatumet. Så vill jag uttrycka mig på\r\nden punkten.</pre><pre>Dessutom finns orimligheter i tidigare beslut, även\r\nom de har fattats i den här visa församlingen.\r\nKommer det fram nya saker finns det inget\r\nmotstånd från vår sida mot att försöka strama upp\r\nutvecklingen, som Rose-Marie Frebran säger.</pre><pre>Det är därför jag följer utvecklingen. Det är därför\r\nvi begär in utvärderingar och rapporter. Det är\r\ndärför som vi följer vilka frivilliga\r\növerenskommelser som träffas. Det var faktiskt det\r\nsom riksdagen begärde att vi skulle göra, och det\r\ngör vi också.</pre><pre>Vid en viss tidpunkt får man ta ställning till om man\r\nkan vidta andra åtgärder, gå snabbare fram och\r\nändra detta. Vi skall inte vänta till sista dagen.\r\nDetta är en process. Det är viktigt att den pressas\r\nfram.</pre><pre>Anf. 212  ROSE-MARIE FREBRAN (kds):</pre><pre>Herr talman! Anledningen till att jag inriktar mig\r\njust på möjligheten att gå över till alternativt\r\nhagel -- att man skulle få bort blyhagel -- är för att\r\ndet är en typ av åtgärd som skulle lösa problemet\r\növer hela landet.</pre><pre>Går man in och tittar på en enskild skyttebana finns\r\ndet tydligen mängder av olika lösningar som man\r\nkan tänka sig: byta översta jordlagret, lägga plast\r\nsom vattenspärr, lägga på ren torv, syssla med\r\nregelbunden kalkning osv. En mängd olika\r\nåtgärder skulle man kunna få i hela landet utan att\r\nha en enhetlig bild. Naturligtvis är det mest\r\neffektiva sättet om man kan gå över till annat hagel.</pre><pre>Jag tycker att det behöver gå ut klara signaler om\r\natt det är detta som gäller, att forskningsresultaten\r\nfinns. Efter det att Ulf Qvarforts undersökning har\r\ngenomförts har jag sett en representant för\r\nskytteklubb i Örebro uttrycka att detta är något\r\nnytt som man tror sig ha upptäckt. Alla vill ju inte\r\nta till sig detta, tyvärr.</pre><pre>Överläggningen var härmed avslutad.</pre><pre>37 §  Svar på fråga 1993/94:124 om\r\ntryckimpregnerat virke</pre><pre>Anf. 213  Miljöminister OLOF JOHANSSON\r\n(c):</pre><pre>Herr talman! Carl Olov Persson har frågat mig vilka\r\nåtgärder jag ämnar vidta för att minska riskerna\r\nmed användningen av krom och arsenik vid\r\ntryckimpregnering av virke.</pre><pre>Så som Carl Olov Persson själv påpekar regleras\r\nanvändningen av arsenik och krom för träskydd i\r\nKemikalieinspektionens föreskrifter om\r\nträskyddsbehandlat virke. Här finns, förutom den\r\ninformationsskyldighet Carl Olov Persson nämner,\r\nbegränsningar när det gäller användning av arsenik\r\noch krom. Föreskrifterna trädde i kraft den 1\r\njanuari 1992.</pre><pre>Kemikalieinspektionen kom den 1 juni i år in med\r\nen redovisning av pågående avvecklingsarbete.\r\nInspektionen redovisar att man i samband med\r\ntillsynsbesök noterat brister hos några\r\nimpregnerare, brädgårdar och byggvaruhus när det\r\ngällde bl.a. information till konsumenter om\r\nimpregnerade trävaror. Kemikalieinspektionen\r\nkonstaterar dessutom att en betydande minskning\r\nskett vad gäller använd mängd medel innehållande\r\narsenik, men en något mindre minskning vad gäller\r\nmedel innehållande krom. Inspektionen framhåller\r\natt man kontinuerligt följer användningen av\r\nträskyddsmedel.</pre><pre>Mot denna bakgrund anser Kemikalieinspektionen\r\natt föreskrifterna -- trots att de bara varit i kraft\r\ndrygt ett och ett halvt år -- haft genomslag.</pre><pre>Jag anser att arbetet med avveckling av arsenik- och\r\nkromhaltiga träskyddsmedel är på rätt väg. I den\r\nkemikalieproposition som planeras till våren avser\r\njag återkomma till frågan om eventuella behov av\r\nsärskilda åtgärder på detta område.</pre><pre>Beträffande riskerna med sluthantering av\r\nträskyddsbehandlat virke som avfall har jag erfarit\r\natt Statens naturvårdsverk är i färd med att ge ut\r\nallmänna råd om hur sådan hantering skall ske på\r\nett miljöriktigt sätt.</pre><pre>Anf. 214  CARL OLOV PERSSON (kds):</pre><pre>Herr talman! Jag tackar miljöministern för svaret.\r\nDet är helt riktigt att det har skett förbättringar,\r\nmen vi borde gå längre. Kan det inte vara lämpligt\r\natt staten ger ett antal forskare i uppdrag att leta\r\nfram substitut till tryckimpregnerat trä? Det är känt\r\natt t.ex. lärk kan ersätta tryckt trä. Men man borde\r\nkunna forska i om det gäller hela trädet, yträdet\r\neller kärnan. Det borde också gå att ta reda på litet\r\nbättre om man kan hitta andra träslag. Det talas\r\näven om asp i det här sammanhanget. Det skulle\r\nkanske kunna användas i stället för\r\ntryckimpregnerat trä.</pre><pre>Man borde också forska i om det finns\r\nmiljövänligare skyddsmedel som kan användas.\r\nDet finns många fler frågor som vi borde titta på.\r\nDetta är ju ett stort problem. Användningen av\r\ntryckt trä kanske kan hållas tillbaka. Det är inte\r\nsäkert att det skulle behöva användas i så stor\r\nomfattning som sker i dag. Det borde finnas\r\nrekommendationer för detta. Träbranschen själv\r\nkan kanske få i uppgift att självsanera sig. Jag skulle\r\nvilja höra vad miljöministern tycker i dessa frågor.</pre><pre>Anf. 215  Miljöminister OLOF JOHANSSON\r\n(c):</pre><pre>Herr talman! När det finns ersättningsmedel skall\r\nsubstitutionsprincipen tillämpas redan i dag enligt\r\nvår lagstiftning. Problemen på det här området är --\r\nsom det har berättats för mig -- allt trä som används\r\nunder vatten och i mark. Där finns det inte\r\ntillfredsställande ersättningsmedel i dag. De gamla\r\növerväger fortfarande där. Detta är problemet.</pre><pre>Jag delar naturligtvis uppfattningen att forskningen\r\nhar en viktig uppgift att komma fram med substitut.\r\nDet kan ju ske, som nämnts, på två olika sätt,\r\nantingen med materialbyte eller genom att komma\r\nfram med nya medel.</pre><pre>Samtidigt tycker jag inte att vi skall ge den här\r\ngenomgående dystra bilden av situationen. På det\r\nhär området har faktiskt riksdagens beslut för några\r\når sedan inneburit att vi har kommit i gång och\r\nutvecklar situationen åt rätt håll. Men det återstår\r\nmycket att göra. Arsenikanvändningen har t.ex.\r\nminskat avsevärt totalt sett i samhället. Jag tror att\r\nden har minskat med 60 % under de senaste fyra\r\nåren. Det har hänt mycket stora saker där, men\r\nkromet är mycket svårare att bli av med.</pre><pre>Vi skall se vad vi kan göra. Nu när vi har fått nya\r\nforskningsresurser är det klart att detta är den typ\r\nav uppgifter som vi skall ta oss an.</pre><pre>Anf. 216  CARL OLOV PERSSON (kds):</pre><pre>Herr talman! Det är nog inte bara under vatten och\r\ni mark som dessa tryckimpregnerade varor\r\nanvänds. De går ju till altaner och över huvud taget\r\ntill husbyggnation. Jag tror att man är alldeles för\r\nfrikostig vid användningen av tryckimpregnerat trä.\r\nDet behövs inte alls på det sättet. Det har spridits\r\nut otroligt mycket arsenik och krom, 5 000--10 000\r\nton. Det motsvarar ungefär 70 % av allt\r\nbekämpningsmedel.</pre><pre>Tryckt trä har en lång livslängd. Det blir fult och\r\nsvårt att identifiera. Det finns faktiskt förbud mot\r\natt elda det, men jag är ganska säker på att när det\r\nhar gått 50 år ute vid sommarstugan sågar man upp\r\ndet och eldar det. Man vet inte att det är\r\ntryckimpregnerat. Det finns en ganska stor fara\r\nmed det. Man sprider ut stora mängder med krom\r\noch arsenik i naturen. Detta kräver information i\r\nganska stor omfattning.</pre><pre>Det viktigaste är trots allt att få hejd på\r\nspridningen. Med den här frågan har jag velat lyfta\r\nupp problemet till miljöministern ytterligare en\r\ngång för att det skall tas ytterligare initiativ.</pre><pre>Anf. 217  Miljöminister OLOF JOHANSSON\r\n(c):</pre><pre>Herr talman! Det är viktigt att dessa frågor ständigt\r\nbevakas. Det är precis vad vi håller på med både i\r\nEG-förhandlingarna och på hemmaplan. Vi måste\r\nkomma bort från de här medlen. Det är med den\r\ninriktningen vi arbetar.</pre><pre>Däremot finns det inga särskilt bra metoder för att\r\nspåra gammalt virke. Det är ett av problemen. Det\r\när ett kvardröjande problem. Därför gäller det att\r\nfå stopp på detta så snabbt som möjligt för att vi\r\ninte skall hamna i den situationen även i framtiden.\r\nVårt arbete är inriktat på avveckling.</pre><pre>Beträffande detta med ersättningsmedel, substitut,\r\nför arsenik och krom är det den aspekten det gäller\r\ni samband med undervattensanvändning av trä och\r\nanvändning under marknivån. Där har det visat sig\r\nsvårt att hitta fullgoda ersättningsmedel. Det är\r\ninget försvar, det är bara en förklaring.</pre><pre>Anf. 218  CARL OLOV PERSSON (kds):</pre><pre>Herr talman! Det viktigaste är att man försöker att\r\ntitta litet på andra träslag som kanske klarar detta\r\nlika bra som tryckimpregnerat trä. Det finns även\r\nträslag som klarar sig under vatten.</pre><pre>Överläggningen var härmed avslutad.</pre><pre>38 §  Svar på fråga 1993/94:123 om psykiatrisk\r\nvård vid fängelser och häkten</pre><pre>Anf. 219  Justitieminister GUN HELLSVIK\r\n(m):</pre><pre>Herr talman! Hans Göran Franck har frågat mig\r\nvilka åtgärder regeringen avser att vidta för att\r\navhjälpa bristen på psykiatrisk vård vid fängelser\r\noch häkten.</pre><pre>En förutsedd effekt av den nya lagstiftningen om\r\npsykiatrisk tvångsvård och behandlingen av\r\npsykiskt störda lagöverträdare, som infördes den 1\r\njanuari 1992, var att antalet psykiskt störda intagna\r\npå fängelserna skulle öka.</pre><pre>Regeringen har därför den 2 april 1992 gett en\r\nparlamentarisk kommitté, Fängelseutredningen, i\r\nuppgift att analysera och redovisa konsekvenserna\r\nför kriminalvården av den ändrade lagstiftningen\r\noch föreslå de förändringar som kan vara\r\nmotiverade.</pre><pre>I direktiven för Fängelseutredningen anges som en\r\nmöjlig lösning en ändrad ansvarsfördelning i fråga\r\nom kostnaderna för den psykiatriska vård som ges\r\nintagna i kriminalvården inom den allmänna hälso-\r\noch sjukvården. En annan lösning som kan\r\növervägas är att utveckla psykiatriska vårdresurser\r\ninom kriminalvården. Analysen bör enligt\r\ndirektiven bl.a. göras utifrån vårdens tillgänglighet\r\noch förutsättningarna att bedriva en vård av hög\r\nkvalitet.</pre><pre>Utan att föregripa utredningens förslag kan det\r\ndock enligt min mening vara befogat att vid\r\ndifferentieringen av de intagna låta de psykiska\r\nstörningarna få ökad tyngd. En förutsättning för en\r\nsådan förändring är dock att det för denna grupp\r\nintagna inrättas ytterligare enheter med lämpligt\r\nbehandlingsinnehåll inom anstaltsorganisationen.</pre><pre>Fängelseutredningen kommer att redovisa sina\r\nförslag vid årsskiftet. Efter sedvanlig\r\nremissbehandling kommer regeringen därefter att\r\nta ställning till hur den psykiatriska vården av de\r\nintagna i kriminalvården skall utformas.</pre><pre>Anf. 220  HANS GÖRAN FRANCK (s):</pre><pre>Herr talman! Jag tackar för svaret. Men jag kan\r\ninte säga att jag är tillfredsställd med det här\r\nmycket allmänt hållna svaret.</pre><pre>Bakgrunden till min fråga är att vi under senare tid\r\nhar fått larmrapporter från våra fängelser om det\r\nmycket stora antalet psykiskt sjuka fångar. Det rör\r\nsig om 300--400 nydömda per år. De långa\r\nstrafftider som nu tillämpas kommer att leda till en\r\nökning med 200--300 personer under de närmaste\r\nåren.</pre><pre>Jag undrar vad justitieministern har gjort för att\r\ninhämta tillräckligt med information om antalet\r\nfångar, om fångarnas psykiska situation, om vilken\r\ninverkan fängelsevistelsen har, om huruvida de\r\nintagna får någon behandling och om vad som\r\nhänder med de intagna efter frigivningen.</pre><pre>Det finns en undersökning som är gjord av en\r\nuniversitetsdocent, Henrik Belfrage. Den\r\nundersökningen är mycket oroväckande. Vår\r\nkanske främste sakkunnige på området, professor\r\nLidberg, har offentliggjort mycket kraftig kritik.</pre><pre>Fängelseutredningen har skilt sig från frågan i det\r\nförsta betänkandet och avser att senare komma\r\nmed en redovisning. Men när kan den bli klar, och\r\nnär kan det komma ett regeringsförslag?\r\nSituationen är, som sagt, akut. Och vad tänker man\r\ngöra fram till dess att ett förslag kan behandlas i\r\nriksdagen?</pre><pre>Anf. 221  Justitieminister GUN HELLSVIK\r\n(m):</pre><pre>Herr talman! När man diskuterar lösningar på\r\nproblem måste man gå tillbaka till uppkomsten av\r\nproblemen. Jag hävdar att de problem som finns i\r\ndag huvudsakligen har två orsaker.</pre><pre>Den ena orsaken är att narkotikan har fått sprida\r\nsig i det svenska samhället. Vi vet att väldigt många\r\nav de intagna på våra anstalter i dag är psykiskt\r\nsjuka på grund av narkotikaskador. Där har vi från\r\nregeringens sida, med ett riksdagsbeslut som följd,\r\nfått till stånd en ändring som är av stor långsiktig\r\nbetydelse. Genom ändringen i narkotikastrafflagen\r\nhar vi markerat att vi kommer att ingripa på ett\r\ntidigt stadium mot narkotikabruk, vilket kommer\r\natt rädda inte bara många människor från att bli\r\nbrottsoffer utan också narkomaner från att bli\r\npsykiskt sjuka.</pre><pre>Den andra orsaken till att vi har fler psykiskt sjuka\r\npå våra fängelser i dag än vi hade tidigare är den\r\nlagändring som jag nämnde och som trädde i kraft\r\nden 1 januari 1992. Denna lagändring grundade sig\r\npå ett förslag från den socialdemokratiska\r\nregeringen och antogs hösten 1991. Vi på den\r\nborgerliga sidan stod också bakom den här\r\nändringen. Mig veterligt var Hans Göran Franck\r\nmed om att rösta igenom denna ändring, som\r\nminskade möjligheterna att döma till sluten\r\npsykiatrisk vård på grund av brott.</pre><pre>Vad den socialdemokratiska regeringen inte gjorde\r\nvar att förbereda detta genom att i förväg göra en\r\növersyn av fängelsesystemet. Däremot såg jag till\r\natt vi våren 1992, en kort tid efter det att lagen\r\nträdde i kraft, satte i gång en utredning med\r\nspeciella direktiv att se över hur vi skall hantera de\r\npsykiskt sjuka på våra fängelser.</pre><pre>Anf. 222  HANS GÖRAN FRANCK (s):</pre><pre>Herr talman! Jag anammade inte den här\r\npropositionen på det sätt som justitieministern\r\nbeskriver. Jag vet inte varför hon säger så.</pre><pre>Jag lade faktiskt fram en mycket kritisk motion mot\r\ndet här regeringsförslaget. När det gäller dessa\r\nfrågor rör det sig för min del inte om sådana\r\npartitaktiska överväganden som justitieministern\r\nalltför ofta gör, också för egen del. Det väsentliga\r\nhär är i stället sakfrågan. I sakfrågan är det så att\r\nsituationen är akut. Det borde justitieministern\r\nägna mycket mera tid åt i stället för att hålla på och\r\ndiskutera felbedömningar som gjorts i det\r\nförgångna. Nu har vi en mycket allvarlig situation.</pre><pre>Jag har i en Göteborgstidning skrivit en artikel med\r\nkritiska synpunkter baserade på motionen i fråga,\r\noch jag har sällan varit med om en så stor debatt\r\noch om att så många sympatiserat med mina\r\nkritiska synpunkter.</pre><pre>Anf. 223  Justitieminister GUN HELLSVIK\r\n(m):</pre><pre>Herr talman! Om Hans Göran Franck kunde lyssna\r\nmindre fördomsfullt skulle han redan av det jag\r\nsade under den korta stund som stod till mitt\r\nförfogande ha förstått att det är en hel del som görs.</pre><pre>Narkotikalagstiftningen är ändrad. Det är en viktig\r\nlångsiktig förändring. Jag tillsatte mycket tidigt\r\nFängelseutredningen, som skall se på hur vi skall\r\nutforma systemet för att bättre kunna ge psykiskt\r\nsjuka brottslingar vård. Jag har också mycket\r\ntydligt sagt att jag är beredd att ifrågasätta\r\nnärhetsprincipen, som i varje fall människor inom\r\nkriminalvården menar har stor skuld till att vi inte\r\nkan differentiera våra anstalter på det sätt som\r\nbehövs för att vi skall kunna ge ett vettigt innehåll.</pre><pre>Förslaget från Fängelseutredningen kommer vid\r\nårsskiftet, som jag nämnde i mitt svar.</pre><pre>Anf. 224  HANS GÖRAN FRANCK (s):</pre><pre>Herr talman! Det är inte så att jag på något sätt\r\nunderskattar de problem som finns när det gäller\r\nnarkotikaskador. Men i det här fallet -- jag tänker\r\ndå på de människor som jag har talat om och det\r\nantal som det rör sig om -- är det ett mycket stort\r\nantal som inte berörs av detta med\r\nnarkotikaskador. Det är det som jag tycker att\r\njustitieministern borde skaffa sig bättre\r\ninformation om i stället för att bara återkomma till\r\nnarkotikafrågan.</pre><pre>För att ytterligare belysa den akuta situationen vill\r\njag framhålla att det är intagningsstopp på\r\nKarsudden. Det råder också brist på resurser inom\r\nkriminalvården.</pre><pre>Vilka initiativ avser justitieministern att ta i\r\navvaktan på att vi får ett förslag här i riksdagen?\r\nKommer det att kunna göras något när det gäller de\r\ns.k. Dagmarpengarna? Hur tänker sig\r\njustitieministern att få resurser för någon form av\r\nvård för de människor som är i en akut belägenhet?</pre><pre>Anf. 225  Justitieminister GUN HELLSVIK\r\n(m):</pre><pre>Herr talman! I fråga om direktiven till\r\nFängelseutredningen -- förslaget kommer, jag\r\nrepeterar det, vid årsskiftet -- skall man bl.a. peka\r\npå hur vården kan finansieras. Dessutom finns det\r\nett regeringsuppdrag, på Socialdepartementets\r\ninitiativ, också från våren 1992 om en utvärdering\r\noch om tillämpningen av den nya lagstiftningen vad\r\ngäller psykiatrisk tvångsvård.</pre><pre>Jag är medveten om, och har inte sagt något annat,\r\natt det finns olika skäl här. Men jag tror att vi kan\r\nvara överens om att narkotikan är en stor bov i\r\nsammanhanget. I övrigt fortsätter vi med\r\nutbyggnaden och strävar efter en differentiering av\r\nvåra fängelseplatser. Det är en förutsättning för att\r\nvi skall kunna få ett bra innehåll här.</pre><pre>Om Hans Göran Franck är ute efter att jag skall\r\nplädera för att fängelsestraff inte skall komma i\r\nfråga kan jag bara säga att jag har en helt annan\r\nuppfattning än Hans Göran Franck.</pre><pre>Anf. 226  HANS GÖRAN FRANCK (s):</pre><pre>Herr talman! Narkotikaproblemen fanns redan\r\ninnan den här förändringen skedde. De fanns också\r\ninnan denna nya akuta situation uppstod. Här finns\r\ndet alltså en brist på samband som justitieministern\r\nbortser från. Det är anledningen till att hon inte\r\nkommer med några förslag till åtgärder för att\r\navhjälpa bristerna i den akuta situationen.</pre><pre>Är justitieministern beredd att lägga fram förslag\r\nsom innebär att man kan göra det? Är\r\njustitieministern beredd att öka på anslagen för det\r\nhär? Är justitieministern beredd att göra en\r\nomfördelning inom kriminalvården så att de här\r\nproblemen kan lösas?</pre><pre>Vad jag här nämnt är frågor på kort sikt. På lång\r\nsikt rör det sig naturligtvis om att få en reform, som\r\ninnebär att man noga måste överväga riktigheten i\r\nfråga om den lagstiftning som genomförts.</pre><pre>Anf. 227  Justitieminister GUN HELLSVIK\r\n(m):</pre><pre>Herr talman! Hans Göran Franck ger intryck av att\r\ndetta är ett nytt problem. Redan i slutet av 80-talet\r\ngjorde justitieutskottet vissa påpekanden till den\r\nsocialdemokratiska regeringen om bl.a.\r\nnärhetsprincipen. Regeringen var då inte beredd\r\natt ifrågasätta denna, men vi är från den nuvarande\r\nregeringens sida beredda att göra detta.</pre><pre>Mera kortsiktiga förändringar är icka möjliga. De\r\nförutsätter en annan differentiering, de förutsätter\r\nden totala översyn av fängelsesystemet som vi\r\nockså mycket snart har avslutat. Det tråkiga är att\r\ndetta borde ha skett betydligt tidigare. Det borde\r\nha skett innan vi tillträdde för två år sedan.</pre><pre>Överläggningen var härmed avslutad.</pre><pre>39 §  Svar på fråga 1993/94:110 om\r\nföretagshälsovården och det s.k.\r\nhusläkarsystemet</pre><pre>Anf. 228  Statsrådet BO KÖNBERG (fp):</pre><pre>Herr talman! Elisabeth Fleetwood har frågat mig\r\nvilka åtgärder jag avser att vidta för att ge\r\nföretagshälsovårdens personal möjlighet att\r\nfullgöra sina uppgifter i den framtida\r\nhusläkarmodellen.</pre><pre>Elisabeth Fleetwood ställer frågan mot bakgrund\r\nav att statsbidrag inte längre utgår till\r\nföretagshälsovården och hävdar att\r\nföretagshälsovårdens personal svävar i okunnighet\r\nom vilka villkor som kommer att gälla för dem efter\r\nden 1 januari 1994.</pre><pre>Riksdagen beslutade våren 1993 att landstingen\r\nskall organisera den öppna vården så att alla som är\r\nbosatta inom respektive landsting får tillgång till\r\noch kan välja en husläkare. De lagbestämmelser\r\nsom reglerar detta träder i kraft den 1 januari 1994.\r\nVissa övergångsbestämmelser gör det dock möjligt\r\nför landstingen att begränsa detta sitt ansvar till\r\nutgången av år 1995.</pre><pre>Företagshälsovården är inte någon\r\nsjukvårdsorganisation. Behandlingsinsatser av\r\nsjukvårdskaraktär faller i princip inte inom dess\r\nansvarsområde. Företagshälsovårdens uppgift är\r\natt vara en resurs för arbetsgivarna och\r\narbetstagarna i det förebyggande\r\narbetsmiljöarbetet och i den arbetsplatsinriktade\r\nrehabiliteringen. Företagshälsovård som\r\nverksamhetsområde baseras också i första hand på\r\navtal mellan arbetsmarknadens parter. I dag är det\r\ninte någon lagstadgad uppgift.</pre><pre>Hur sjukvårdshuvudmännen organiserar sin öppna\r\nvård behöver i och för sig inte påverka\r\nföretagshälsovårdspersonalens möjlighet att\r\nfullgöra sina uppgifter. Jag har heller inte för avsikt\r\natt föreslå att den skall fullgöra sina uppgifter inom\r\nhusläkarsystemet. Men husläkarsystemet kan ha\r\nbetydelse ur samverkanssynpunkt mellan\r\nrepresentanter för företagshälsovården respektive\r\nden öppna hälso- och sjukvården.\r\nFöretagshälsovårdens kontakter med sjukvården i\r\ndet enskilda fallet kommer sannolikt att underlättas\r\nnär den enskilde genom sin husläkare får en fast\r\nreplipunkt i hälso- och sjukvården.</pre><pre>Anf. 229  ELISABETH FLEETWOOD\r\n(m):</pre><pre>Herr talman! Jag ber att få tacka\r\nsjukvårdsministern för svaret.</pre><pre>Låt mig börja med att säga att vi alla är besjälade\r\nav förhoppningen att vårt sjukvårdssystem skall\r\nfungera väl för alla. Just när det gäller\r\nföretagshälsovården, som jag tillmäter en väldigt\r\nstor betydelse, är jag som enskild ledamot oroad.\r\nJag tycker att det är mycket angeläget att vi i\r\nsamhällets intresse utnyttjar den kompetens och\r\nerfarenhet som företagshälsovården står för.</pre><pre>De anställda inom företagshälsovården är oroade.\r\nJag vet att många av oss bl.a. har använt oss av den\r\nföretagshälsovård som vi riksdagsmän får utnyttja\r\noch att den fungerar väldigt väl.\r\nFöretagshälsovårdspersonalen svävar faktiskt, som\r\njag skriver i frågan, i okunnighet om vad de skall\r\ngöra efter den 1 januari. Var ansvaret ligger bryr jag\r\nmig inte om här och nu, eftersom jag vet att jag har\r\nväldigt kort tid på mig. Detta är emellertid ett\r\nfaktum, som naturligtvis också har mänsklig och\r\nhumanitär anknytning.</pre><pre>Företagshälsovården kommer inte att omfattas av\r\nden fria etableringen och kommer då inte heller att\r\nha rätt till ersättning, men den är oerhört viktig för\r\narbetsskador, för arbetssjukdomar över huvud\r\ntaget och för rehabiliteringen. Vad jag är orolig för\r\när helt enkelt att detta kommer att leda till\r\nförtidspensioneringar i en utsträckning som ingen\r\nav oss vill se.</pre><pre>Jag vill gärna ställa ett par kompletterande frågor:\r\nVarför skulle man inte kunna låta\r\nföretagshälsovården omfattas av den fria\r\netableringen och därför också kunna få ersättning\r\nför sina tjänster? Anser statsrådet att\r\nföretagshälsovården verkligen kan bidra till att\r\nminska arbetsskador och arbetssjukdomar och\r\ndärmed också minska risken för\r\nförtidspensionering?</pre><pre>Anf. 230  Statsrådet BO KÖNBERG (fp):</pre><pre>Herr talman! Företagshälsovården är ett angeläget\r\nområde i vårt land, och bl.a. visas väl detta av att\r\nförutom de två frågor om företagshälsovården som\r\njag har fått att besvara från Elisabeth Fleetwood nu\r\ni kväll, har arbetsmarknadsministern tidigare under\r\ndagen svarat på två stycken frågor om\r\nföretagshälsovården från två olika ledamöter. I de\r\nsvaren har arbetsmarknadsministern pekat på sin\r\nförhoppning att man i enlighet med svensk tradition\r\nskall kunna lösa företagshälsovårdsfrågan genom\r\nförhandlingar mellan arbetsmarknadens parter.\r\nDenna förhoppning uttalades redan i slutet på\r\nvåren, och den har ännu inte kunnat besannas\r\nannat än på delområden på arbetsmarknaden. Jag\r\ndelar förstås arbetsmarknadsministerns\r\nförhoppning på den punkten.</pre><pre>Vad sedan gäller frågan om den fria etableringen,\r\nsom ju har föreslagits riksdagen och som kommer\r\natt behandlas under hösten, har vi inte gjort någon\r\nförändring i fråga om att det ju inte finns någon\r\nspecialistläkartaxa för företagshälsovården som\r\nspecialitet. Alla specialiteter finns ju inte med i den\r\nhär verksamheten. Bakgrunden har just varit att\r\nföretagshälsovården egentligen inte är en\r\nsjukvårdande verksamhet, och\r\nspecialistläkartaxan, som så att säga ingår i\r\nanslutningsfriheten eller etableringsfriheten, är ju\r\ntänkt att vara ersättning för sjukvårdande\r\nverksamhet.</pre><pre>Det faktum att man inte har kunnat komma\r\növerens mellan parterna, vilket jag beklagar, är\r\nenligt min mening inte skäl nog för att införa en ny\r\nspecialistläkartaxa.</pre><pre>Elisabeth Fleetwood frågade också om jag anser att\r\nföretagshälsovården kan bidra till att bl.a.\r\nmotarbeta arbetsskador och effekter av sådana,\r\noch det är självfallet min uppfattning att den kan\r\ngöra det.</pre><pre>Anf. 231  ELISABETH FLEETWOOD\r\n(m):</pre><pre>Herr talman! Min uppfattning står fast. Jag menar\r\natt det skulle vara en fördel för svensk sjukvård om\r\nvi kunde innefatta företagshälsovården i den fria\r\netableringen och använda den specialistkunskap\r\nsom finns där.</pre><pre>Anser statsrådet att den förebyggande hälsovården\r\nockså är sjukvårdande? Det är nämligen min\r\nuppfattning. Om man inte tar hand om en sjukdom\r\neller en arbetsskada i tid, utvecklas den helt enkelt.\r\nDet kan vara en liten skada, som så småningom\r\nutvecklas till någonting ganska allvarligt och som\r\nkan få långvariga konsekvenser, allra mest\r\nnaturligtvis för den enskilda individen men också\r\nför samhället och för arbetsgivaren.</pre><pre>Anf. 232  Statsrådet BO KÖNBERG (fp):</pre><pre>Herr talman! Om man kan välja är det förstås alltid\r\nbättre att förebygga än att bota. Därav följer\r\nkanske inte att förebyggande är samma sak som\r\nsjukvårdande, vilket låg i Elisabeth Fleetwoods\r\nfråga. Jag förmodar att hennes fråga avsåg att leda\r\nfram till att man skulle kunna definiera\r\nförebyggande åtgärder såsom sjukvårdande och\r\ndärmed komma i åtnjutande av\r\nspecialistläkartaxan. Jag uppskattar Elisabeth\r\nFleetwoods syfte, men jag ifrågasätter metoden.\r\nDet faktum att arbetsmarknadens parter inte har\r\nklarat ut frågan om ansvaret för\r\nföretagshälsovården är inte ett självklart argument\r\nför att en helt ny specialistläkartaxa skall inrättas.</pre><pre>Anf. 233  ELISABETH FLEETWOOD\r\n(m):</pre><pre>Herr talman! För mig är arbetsmarknadens parters\r\nmisslyckande tillräckligt skäl att efterlysa en väg att\r\nkomma fram, eftersom jag anser att den här frågan\r\när så viktig. Naturligtvis håller jag med om att det\r\nalltid är bättre att förebygga. Det är vi överens om.\r\nPå det stora hela är vi, som jag sade från början,\r\növerens. Det är inte samma sak, men det ena följer\r\nav det andra, och det är därför jag är så envis som\r\njag är på den här punkten.</pre><pre>Överläggningen var härmed avslutad.</pre><pre>40 §  Svar på fråga 1993/94:111 om\r\nhögkostnadsskyddet och företagshälsovården</pre><pre>Anf. 234  Statsrådet BO KÖNBERG (fp):</pre><pre>Herr talman! Elisabeth Fleetwood har frågat mig\r\nvilka åtgärder jag avser att vidta för att ge\r\nföretagshälsovården rätten att inräknas i\r\nhögkostnadsskyddet.</pre><pre>Elisabeth Fleetwood ställer frågan med anledning\r\nav att den sjukvård som lämnas inom\r\nföretagshälsovården sedan den 1 juli 1993 inte\r\nlängre omfattas av högkostnadsskyddet för öppen\r\nsjukvård och läkemedel och menar att patienter\r\nsom behöver söka vård vid flera tillfällen inte\r\nvänder sig till vårdgivare som är verksamma inom\r\nföretagshälsovården.</pre><pre>Fr.o.m. år 1993 är det generella statsbidraget till\r\nföretagshälsovård avskaffat genom beslut av\r\nriksdagen. Beslutet utgår från att\r\nföretagshälsovårdens huvuduppgift skall vara att\r\narbeta med det förebyggande arbetsmiljöarbetet\r\nmed tonvikt på grupp- och organisationsinriktade\r\ninsatser.</pre><pre>Den sjukvård som trots den avsedda\r\nhuvudinriktningen på verksamheten i vissa fall\r\nändå lämnas inom företagshälsovården kan som en\r\nföljd av riksdagsbeslutet inte längre jämställas med\r\nden av samhället i övrigt finansierade öppna hälso-\r\noch sjukvården i olika avseenden. Härigenom\r\njämställs läkarvård eller sjukgymnastisk\r\nbehandling som lämnas av läkare eller\r\nsjukgymnaster vilka är anställda av eller har avtal\r\nmed företagshälsovård med övrig oreglerad\r\nprivatvård, under förutsättning att vårdgivaren inte\r\när ansluten till den allmänna sjukförsäkringen eller\r\nhar vårdavtal med en sjukvårdshuvudman.</pre><pre>Jag vill i anslutning härtill erinra om att trots de\r\nbeslutade ändringarna om företagshälsovården\r\nunder år 1993 kvarstår ändå möjligheten för en\r\nföretagsläkare att fortsättningsvis på\r\nsjukförsäkringens bekostnad remittera patienter\r\nför röntgen- och laboratorieundersökningar till\r\nsjukvårdshuvudmännen.</pre><pre>Som en konsekvens av den nyligen beslutade\r\nverksamhetsinriktningen för företagshälsovården,\r\nhar jag inte för avsikt att föreslå några generella\r\nåtgärder i syfte att låta vård och behandling lämnad\r\ninom företgshälsovården bli omfattad av\r\nhögkostnadsskyddet.</pre><pre>Anf. 235  ELISABETH FLEETWOOD\r\n(m):</pre><pre>Herr talman! Som sjukvårdsministern säkert har\r\nförstått är jag inte heller helt nöjd med svaret på\r\ndenna fråga. Låt mig ta en bild ur levande livet. En\r\nföretagshälsovård som jag har besökt fick en\r\nmorgon samtal från ett anslutet företag. Man\r\nfrågade efter fyra arbetstagare som skulle vara på\r\nföretagshälsovården. De hade anmält det till sin\r\narbetsgivare. De fanns där inte när man\r\nkontrollerade. Men det var inget skumt med att de\r\ninte var där. Anledningen till att de inte var där var\r\natt de inte längre fick stämpla kortet för\r\nhögkostnadsskydd där. Det var ganska unga\r\nmänniskor. En befann sig i Vallentuna, en i\r\nSödertälje och de andra någon annanstans. De var\r\nangelägna om att få sitt kort för högkostnadsskydd\r\nstämplat, för tänk om de skulle råka ut för en\r\nsjukdom som skulle vara så länge att de skulle dra\r\nnytta av högkostnadsskyddet. Därför hade de valt\r\natt betala mer för respektive behandling.</pre><pre>Det innebär naturligtvis en nedåtgående spiral för\r\nföretagshälsovården. Företagshälsovården förlorar\r\nså småningom. Det företag finns väl inte som\r\nbetalar till en företagshälsovård dit deras anställda\r\ninte vågar gå, just för att de inte omfattas av\r\nhögkostnadsskyddet. Det är av den anledningen\r\nsom jag har ställt frågan. Hur skall man komma\r\nförbi den risken? Vi riskerar att förlora en stor\r\nkompetens genom att företagshälsovården får\r\ndenna nedåtgående spiral.</pre><pre>Anf. 236  Statsrådet BO KÖNBERG (fp):</pre><pre>Herr talman! Högkostnadsskyddet är inrättat av\r\nriksdagen ursprungligen i syfte att se till att ingen\r\ndrabbas av kostnader över en viss nivå. De allra\r\nflesta kommer förstås inte i närheten av den nivån.\r\nDet gäller framför allt yngre människor. Man får\r\nväl konstatera att de fyra unga i Elisabeth\r\nFleetwoods berättelse, på en och samma\r\narbetsplats och dag, som velat gardera sig för ett\r\neventuellt behov av att utnyttja\r\nhögkostnadsskyddet under det kommande året\r\nutgör en statistiskt sett ovanlig kombination. Det\r\nvågar jag nog säga.</pre><pre>Jag har inte mycket att tillägga utöver det svar jag\r\nhar gett i övrigt. En konsekvens av de beslut som\r\nhar fattats i riksdagen, framför allt beslutet om att\r\navskaffa statsbidraget till företagshälsovården, har\r\nblivit att man inte räknar in företagshälsovården i\r\nhögkostnadsskyddet, såvida inte läkaren i fråga av\r\nannat skäl är ansluten till den allmänna\r\nförsäkringen eller har vårdavtal med en\r\nsjukvårdshuvudman.</pre><pre>I samband med den förra frågan från Elisabeth\r\nFleetwood pekade jag inte på att det är möjligt för\r\nmånga av företagsläkarna i vårt land att vara\r\nhusläkare exempelvis på deltid. I den mån de blir\r\ndet, gäller det regelsystemet. Då blir det en helt\r\nannan sak. Jag har här svarat på precis den fråga\r\nsom Elisabeth Fleetwood ställde.</pre><pre>Anf. 237  ELISABETH FLEETWOOD\r\n(m):</pre><pre>Herr talman! Jag skall be att få komma med en\r\navslutande kommentar. Självklart är det riktigt som\r\nsjukvårdsministern säger, att de flesta inte kommer\r\ni närheten av 15 besök. Men redan i början av året\r\nkanske man är orolig för att man är en av dem som\r\nkommer att drabbas, och därför går man för\r\nsäkerhets skull någon annanstans än till\r\nföretagshälsovården. Jag skulle kunna nämna\r\nnågra unga människor som jag känner till som har\r\nhamnat i den situationen. Vad jag nämnde var en\r\nbeskrivning ur levande livet. Den var tagen från en\r\nav våra företagshälsovårder.</pre><pre>Nu vet jag mycket väl vad vi har beslutat. Men\r\ngudskelov är vi riksdagsmän inte sämre än att vi kan\r\nkomma tillbaka, om vi upptäcker att någonting inte\r\nfungerar så väl och se om vi tillsammans med en\r\nklok regering kan rätta till de misstag som vi\r\neventuellt har gjort. Jag kommer att vara väldigt\r\nuppmärksam på denna fråga och återkomma ''in\r\ndue order''.</pre><pre>Överläggningen var härmed avslutad.</pre><pre>41 §  Svar på fråga 1993/94:116 om frihet att\r\nvälja husläkare</pre><pre>Anf. 238  Statsrådet BO KÖNBERG (fp):</pre><pre>Herr talman! Maud Ekendahl har frågat mig vilka\r\nåtgärder jag är beredd att vidta för att alla, oavsett\r\narbetsgivarens preferenser, skall ha möjlighet att\r\nfritt välja husläkare.</pre><pre>Maud Ekendahl ställer frågan med anledning av att\r\nlandstinget i Kristianstads län skulle ha beslutat att\r\nlandstingets anställda skall erhålla gratis sjukvård,\r\nmen endast om personalen vänder sig till de\r\nlandstingsanställda husläkarna.</pre><pre>Generellt sett kan självfallet en arbetsgivare\r\nerbjuda sina anställda särskilda förmåner och\r\nteckna avtal om detta. Men jag anser att det är\r\nolämpligt om en offentlig och dominerande\r\narbetsgivare inom en sektor gör detta på sådant sätt\r\natt han snedvrider eller förhindrar\r\nkonkurrensmöjligheterna.</pre><pre>Den enskildes möjlighet att fritt välja en husläkare\r\nbland dem som finns tillgängliga och har utrymme\r\natt ta sig an fler personer är ett centralt inslag i\r\nhusläkarreformen. Neutralitet mellan olika\r\ndriftsformer för husläkarverksamhet är ett annat\r\nsådant centralt inslag.</pre><pre>Enligt vad jag har inhämtat har landstinget i\r\nKristianstads län ännu inte fattat ett slutligt beslut i\r\nfrågan. Detta kommer att ske senare i denna\r\nmånad. Jag utgår från att ärendet kommer att\r\ndiskuteras ytterligare och att landstinget då tar\r\nhänsyn till den producent- och\r\nkonkurrensneutralitet som skall prägla\r\nhusläkarreformen.</pre><pre>Om man som enskild medborgare ifrågasätter ett\r\nkommunalt beslut har man också hos domstol\r\nmöjlighet att begära en laglighetsprövning av\r\nbeslutet. Frågor om konkurrensneutralitet kan\r\nunderställas Konsumentverkets prövning. Det är\r\nockså en uppgift för husläkardelegationen att följa\r\nutvecklingen av husläkarreformen i dessa\r\navseenden.</pre><pre>Anf. 239  MAUD EKENDAHL (m):</pre><pre>Herr talman! Jag vill börja med att tacka statsrådet\r\nBo Könberg för det svar som jag har fått. Det blev\r\nlitet fel i frågeställningen. Det var\r\nlandstingsstyrelsens majoritet som hade fattat\r\nbeslutet. Jag kan informera statsrådet om att\r\nKonsumentverkets prövning kommer att ske på\r\nbegäran av privatläkare i Ängelholmstrakten, som\r\nhar reagerat mycket starkt.</pre><pre>Jag ser också i svaret att statsrådet anser att det är\r\nolämpligt om en offentlig och dominerande\r\narbetsgivare inom en sektor snedvrider och\r\nförhindrar konkurrensmöjligheter. Jag tycker att\r\ndetta är viktigt. Jag är glad för svaret, för det är ett\r\nrakt svar. Jag tänker inte förlänga debatten, utan\r\njag är helt nöjd.</pre><pre>Överläggningen var härmed avslutad.</pre><pre>42 §  Svar på frågorna 1993/94:132 och 157 om\r\nplötslig spädbarnsdöd</pre><pre>Anf. 240  Statsrådet BO KÖNBERG (fp):</pre><pre>Herr talman! Margareta Israelsson har frågat mig\r\nvilka åtgärder jag avser att vidta för att\r\nuppmärksmma behovet av ekonomiska insatser\r\ninom området plötslig spädbarnsdöd.</pre><pre>Lotta Edholm har också frågat mig om\r\nmöjligheterna till utökat stöd till forskningen kring\r\nplötslig spädbarnsdöd.</pre><pre>Jag besvarar frågorna i ett sammanhang.</pre><pre>Plötslig spädbarnsdöd är den vanligaste\r\ndödsorsaken hos barn i denna åldersgrupp. I vårt\r\nland inträffar årligen mellan 110 och 120 sådana\r\ndödsfall. Informations- och forskningsinsatser som\r\nbidrar till att förebygga plötslig spädbarnsdöd är\r\nenligt min mening mycket angelägna. De insatser\r\nsom skett inom dessa områden under senare år\r\ntorde också ha bidragit till den tendens till\r\nminskning av antalet sådana dödsfall som sedan\r\nnågot år tillbaka kan skönjas.</pre><pre>I detta sammanhang spelar den i Sverige väl\r\nutbyggda barn- och mödrahälsovården en\r\nbetydelsefull roll. I sitt preventiva arbete med\r\nblivande och nyblivna föräldrar mot plötslig\r\nspädbarnsdöd har man möjlighet att snabbt nå ut\r\nmed nya rön. Frågan om plötslig spädbarnsdöd har\r\nockså uppmärksammats av Socialstyrelsen i ett s.k.\r\nmeddelandeblad (nr 18/92) från 1992. Där\r\nredovisas bl.a. erfarenheter från andra länder och\r\nrekommenderas att spädbarn från en månads ålder\r\nbör ligga i ryggläge.</pre><pre>Självfallet är också Föräldraföreningen Plötslig\r\nspädbarnsdöd en viktig resurs både när det gäller\r\natt förmedla information i förebyggande syfte och\r\nnär det gäller att stödja de familjer som drabbas av\r\nden stora sorg och de påfrestningar som det innebär\r\natt förlora ett barn -- och ett syskon. Regeringen\r\nhar därför också under de senaste fem åren beviljat\r\nFöräldraföreningen nära 1,3 miljoner kronor ur\r\nAllmänna arvsfonden för att dels framställa\r\ninformationsmaterial och sprida detta till\r\nallmänheten och olika personalgrupper, dels bygga\r\nupp ett riksomfattande informationsnät där\r\nföräldrar stöttar andra föräldrar.</pre><pre>När det gäller Margareta Israelssons önskemål om\r\nstatsbidrag till Föräldraföreningen Plötslig\r\nspädbarnsdöd måste jag dock konstatera att de\r\nmedel Allmänna arvsfonden förfogar över inte kan\r\nanvändas till föreningars driftskostnader för ett\r\nkansli eller motsvarande. Däremot förfogar\r\nFolkhälsoinstitutet (FHI) över medel för att stödja\r\nolika organisationer. Men vilka organisationer som\r\nskall stödjas är i första hand en fråga för FHI, som\r\nmed sin sakkunskap och överblick bör ha de\r\nförutsättningar som krävs för att göra de många\r\ngånger svåra avvägningarna av hur de tillgängliga\r\nmedlen bäst bör utnyttjas.</pre><pre>Vad beträffar forskningsinsatserna kan jag nämna\r\natt Medicinska forskningsrådet under år 1992 höll\r\nen s.k. state-of-the-art-konferens om plötslig\r\nspädbarnsdöd. Där framkom bl.a. att kunskapen\r\nom plötslig spädbarnsdöd, dess epidemiologi och\r\npatologi, är betydande. Men det konstaterades\r\nockså att mer kunskap behövs kring det ''normala''\r\nbarnets utveckling av kontrollfunktioner, för att\r\nförstå varför ett barn plötsligt får andnings- och\r\nhjärtstillestånd.</pre><pre>Medicinska forskningsrådet (MFR) ger också\r\nprojektstöd till forskning om plötslig spädbarnsdöd\r\nsåväl vid Östra sjukhuset i Göteborg som vid\r\nKarolinska sjukhuset.</pre><pre>Vid Akademiska sjukhuset i Uppsala stöder MFR\r\ntvå projekt som berör intensivvård av nyfödda,\r\nsärskilt deras vatten- och värmebalans, och vid S:t\r\nGörans sjukhus stöds via rådet forskning som berör\r\nlungstruktur och lungsjukdomar.</pre><pre>Totalt uppgår forskningsanslagen från MFR med\r\ninriktning mot plötslig spädbarnsdöd eller\r\nnäraliggande områden till närmare 2 miljoner\r\nkronor budgetåret 1993/94. Till detta kommer\r\nockså de statliga medel som utgår via\r\nfakultetsanslag till denna typ av forskning.</pre><pre>Jag vill i detta sammanhang också nämna att\r\nNordiska ministerrådet har beviljat ca 300 000\r\ndanska kronor för projekt rörande plötslig\r\nspädbarnsdöd under år 1994.</pre><pre>Det pågår således en betydande forskning om\r\nspädbarnsdöd till vilken staten bidrar med medel,\r\nmen där de som besitter nödvändig sakkunskap och\r\nkan bedöma vilka forskningsprojekt som håller\r\nönskvärd kvalitet också beslutar om vilka\r\nforskningsprojekt, forskare eller forskargrupper\r\nsom skall erhålla forskningsmedel.</pre><pre>Anf. 241  MARGARETA ISRAELSSON\r\n(s):</pre><pre>Herr talman! I morse läste jag i tidningen att\r\nBeatrice var död. Ungefär 1,5 år gammal dog hon\r\nefter ett alltför kort liv med svåra medfödda inre\r\nskador. Man sänder en tanke till föräldrarna i deras\r\nsvåra stund. De hade dock vetskapen om att\r\nBeatrice kanske aldrig skulle ha kunnat få ett\r\nvanligt liv. Så mycket svårare är situationen för de\r\nföräldrar som en dag upptäcker att deras barn har\r\ndött utan någon förvarning över huvud taget.</pre><pre>Jag vill tacka statsrådet för det uttömmande svaret\r\npå min fråga. Men nog känns det besvärligt att veta\r\natt de 1,3 miljoner kronor som Föräldraföreningen\r\nPlötslig spädbarnsdöd fick från Allmänna\r\narvsfonden för ett treårigt projekt inte gör det\r\nmöjligt för föreningen att fortsätta det -- som jag är\r\nsäker på att vi är överens om -- mycket viktiga\r\narbete som den bedriver.</pre><pre>Samtidigt vet vi att exempelvis Fruktrådet får\r\npengar varje år för sitt arbete. Vi har nu fruktvecka\r\npå riksdagen, så vi kan tycka att det är viktigt.</pre><pre>Det handlar här dock om den dödsorsak som är den\r\nvanligaste för barn mellan en månad och 15 år. Det\r\nhandlar således inte bara om spädbarn. Det känns\r\nangeläget för oss att göra något mer.</pre><pre>Jag har frågat om ekonomiska insatser över huvud\r\ntaget. Nog föll min tanke speciellt på\r\nFöräldraföreningen. Men jag tycker också att det är\r\nangeläget att understryka att det nordiska\r\nforskningsprojekt som nu har fått 13 miljoner\r\nkronor, för fyra års arbete, från Norge har erhållit\r\n300 000 danska kronor av det nordiska\r\nministerrådet. Man bör komma till insikt om att\r\nockså Sverige borde bidra i det arbetet. Jag tror att\r\nvi skall få forskningssituationen ytterligare belyst.</pre><pre>Anf. 242  LOTTA EDHOLM (fp):</pre><pre>Herr talman! Först vill jag tacka för svaret. Det här\r\när en mycket svår fråga. Jag tror att det vore bra om\r\nvi politiker någon gång inte bara pratade om pengar\r\nutan kanske också litet om känslor. Bland det mest\r\ntragiska en familj kan råka ut för är att förlora ett\r\nbarn -- dessutom utan att man kan se en förklaring\r\ntill det. Jag tror att det är mycket viktigt för de\r\ndrabbade föräldrarna att få ett svar på varför deras\r\nbarn dog.</pre><pre>Forskningen på det här området står inför mycket\r\nstora utmaningar. Det är inte särskilt glamoröst att\r\nforska om plötslig spädbarnsdöd. Det är svårt att få\r\npengar och man får förmodligen inte heller något\r\nnobelpris. Forskarna har haft mycket svårt att ens\r\nhitta ledtrådar till lösningen av problemet. Därför\r\nhar det också varit svårt att formulera\r\nforskningsprojekt.</pre><pre>Jag tycker att statsrådet Könbergs svar visar på\r\nengagemang i den här frågan. Förhoppningsvis kan\r\ndet på sikt leda till mera pengar till den här mycket\r\nviktiga forskningen.</pre><pre>Det har nu kommit oroväckande signaler från t.ex.\r\nFöräldraföreningen om nedskäringar i den, till\r\nomfånget, ganska begränsade forskning som pågår.\r\nJag skulle vilja veta hur Bo Könberg ser på\r\nsignalerna. Är det sant att det kommer att ske\r\nnedskärningar även av de ganska små resurser som\r\nden här forskningen får?</pre><pre>Anf. 243  Statsrådet BO KÖNBERG (fp):</pre><pre>Herr talman! Jag skall göra några kommentarer till\r\nde följdfrågor som Margareta Israelsson och Lotta\r\nEdholm har tagit upp.</pre><pre>I mitt ursprungliga svar nämnde jag\r\ninformationsmaterial som redan finns för föräldrar.\r\nEn av de viktigaste åtgärderna för att se till att färre\r\nfamiljer drabbas av en sådan tragedi är förstås att\r\nsprida den kunskap som finns och som har samlats\r\ngenom läkar- och forskarkåren till alla föräldrar.\r\nEfter ett möte med Föräldraföreningen strax efter\r\nmidsommar har jag diskuterat med Socialstyrelsen\r\nom att man skall ta fram ett nytt och bra\r\ninformationsmaterial. Det arbetet pågår nu.\r\nUngefär vid årsskiftet kommer vi att ha tillgång till\r\ndet nya materialet som kommer att spridas till\r\nsamtliga blivande och nyblivna föräldrar.</pre><pre>När det gäller föreningen förstår jag mycket väl\r\nMargareta Israelssons fråga. Jag har pekat på det\r\nsom är möjligt i dag med nu gällande regler. Det\r\nfinns problem med det statliga regelsystemet såsom\r\ndet har utformats av riksdagen, nämligen att\r\nföreningen Plötslig spädbarnsdöd inte är att\r\nbetrakta som en handikapporganisation. Den faller\r\nsåledes inte inom ramen för bestämmelser rörande\r\nsådana organisationer. Därför har jag pekat på just\r\nFolkhälsoinstitutet. En av de stora insatser som\r\nföreningen gör gäller just förebyggande insatser.</pre><pre>Till sist när det gäller Lotta Edholms fråga om\r\nnedskärningar i den forskning som bedrivs har jag\r\ni dag inte material för att besvara den frågan. Men\r\njag skall undersöka den.</pre><pre>Anf. 244  MARGARETA ISRAELSSON\r\n(s):</pre><pre>Herr talman! Som jag har förstått det är\r\nFöräldraföreningen inblandad i arbetet med den\r\nnya informationsfoldern. Jag tycker att det är\r\nmycket bra med en sådan samverkan.</pre><pre>När det gäller statsbidrag til organisationer har det\r\nnyligen presenterats synpunkter från en utredning\r\nsom är tillsatt av den sittande regeringen. Jag tycker\r\natt det skulle vara bra -- och jag är säker på att\r\nFöräldraföreningen också tycker det, eftersom den\r\nhar gjort två uppvaktningar av statsrådet -- med en\r\ninriktning med uttalanden om att också den här\r\ntypen av organisation skall få möjligheter till stöd.\r\nDet finns möjlighet med en sådan inriktning inför\r\nframläggandet av en eventuell proposition till\r\nriksdagen. Jag är nästan övertygad om att\r\nriksdagen skulle ge sitt stöd även till en organisation\r\nsom faller litet utanför de specifika ramarna.</pre><pre>Anf. 245  LOTTA EDHOLM (fp):</pre><pre>Herr talman! Jag vet inte heller om det är sant att\r\nforskningen står inför neddragningar. Men jag\r\ntycker att det är viktigt att i alla fall ta sådana\r\nsignaler på allvar. Jag tror också att statsrådet gör\r\ndet.</pre><pre>Anf. 246  Statsrådet BO KÖNBERG (fp):</pre><pre>Herr talman! Låt mig bara som en sista kommentar\r\ni den här debatten säga att vi för närvarande håller\r\npå att se över frågan om föreningarna. Det är\r\nmycket möjligt att Margareta Israelsson har rätt i\r\nsin förmodan om riksdagens inställning. Vi kan\r\ndock inte bara peka ut en ny organisation och säga\r\natt reglerna inte skall gälla för just den. Det handlar\r\nförstås om att ha ett regelsystem som kan tillämpas\r\nför alla fall. Vi prövar nu den frågan.</pre><pre>Överläggningen var härmed avslutad.</pre><pre>43 §  Svar på fråga 1993/94:135 om amalgam</pre><pre>Anf. 247  Statsrådet BO KÖNBERG (fp):</pre><pre>Herr talman! Birgitta Dahl har frågat\r\nmiljöministern om socialministern kommer att\r\nlägga fram en särskild proposition om avveckling av\r\namalgam.</pre><pre>Arbetet inom regeringen är så fördelat att det är jag\r\nsom skall svara på frågan.</pre><pre>Socialstyrelsen har i sin rapport Möjligheter att\r\navveckla amalgam som tandfyllningsmaterial (Ds\r\n1992:95) redovisat ett förslag till plan för avveckling\r\nav amalgam. Rapporten har remissbehandlats. De\r\nsenaste remissvaren har inkommit i september\r\n1993. En sammanställning av remissvaren pågår.</pre><pre>Naturvårdsverket och Kemikalieinspektionen har i\r\nen rapport till regeringen redovisat hur\r\navvecklingen av övrig kvicksilverhantering fortgår.\r\nRapporten innehåller också förslag till ytterligare\r\ninskränkningar i kvicksilverhanteringen generellt\r\nsett. Rapporten har remissbehandlats. Remisstiden\r\nutgick den 1 november 1993. En sammanställning\r\nav remissvaren har påbörjats.</pre><pre>En beredning pågår således i regeringskansliet av\r\nde förslag som framlagts. Regeringen avser att fatta\r\nbeslut med anledning av förslagen under våren\r\n1994.</pre><pre>Anf. 248  BIRGITTA DAHL (s):</pre><pre>Herr talman! Jag ber att få tacka för svaret. Det\r\nsade inte nej, men det sade inte heller så mycket\r\nmer.</pre><pre>När miljödebatten begynte för några årtionden\r\nsedan skedde det under intryck av Rachel Carsons\r\nberömda bok Tyst vår. Den anknöt inte minst till de\r\nskador som kvicksilver orsakar, t.ex. att fåglar dör\r\nut av kvicksilverbetat utsäde.</pre><pre></pre><pre>Jag vet att kvicksilver är mycket farligt för\r\nmänniskor och natur.</pre><pre>I den miljöproposition som den socialdemokratiska\r\nregeringen lade fram för två och ett halvt år sedan\r\nfanns det en avvecklingsplan för all användning av\r\nkvicksilver. Jag kan konstatera att det finns en\r\nmassa obegripliga hinder just på de områden som\r\nhandlar om människors hälsa, medan det går\r\nganska bra inom jordbruk och industri, dock ännu\r\ninte tillräckligt bra. Detta bekymrar mig mycket.</pre><pre>Enbart miljöskälen är skäl nog för att avveckla\r\nanvändningen av kvicksilver också inom\r\ntandvården. I en artikel i Dagens Nyheter för bara\r\nnågra dagar sedan berättades det att det i dag --\r\nsedan den totala användningen har minskat -- är\r\nkrematorierna i Stockholmsregionen som står för\r\nde största utsläppen av kvicksilver.</pre><pre>Jag är alltså bekymrad över att det är så svårt att\r\ntillämpa den här principen inom tandvården, där\r\nbåde miljön och människors hälsa är berörd. Jag\r\nskulle därför vilja fråga statsrådet Könberg: Anser\r\nregeringen att man skall ställa samma krav på\r\nhälso- och sjukvård och tandvård som på industri\r\noch jordbruk när det gäller användning och\r\navveckling av miljöfarliga ämnen? Anser\r\nregeringen att de principer som är etablerade inom\r\nmiljöarbetet i övrigt, nämligen\r\nförsiktighetsprincipen och substitutionsprincipen,\r\när tillämpliga också när det gäller människors\r\nhälsa?</pre><pre>Anf. 249  Statsrådet BO KÖNBERG (fp):</pre><pre>Herr talman! Birgitta Dahl har inlämnat en fråga\r\ntill mig som lyder: Kommer socialministern att\r\nlägga fram en särskild proposition om avveckling av\r\namalgam?</pre><pre>Jag har i mitt svar redogjort för hur beredningen av\r\närendet ser ut. Vi kommer alltså från regeringens\r\nsida att återkomma till frågan under våren nästa år.</pre><pre>Anf. 250  BIRGITTA DAHL (s):</pre><pre>Herr talman! Det framgår inte av svaret om\r\nregeringen kommer att framlägga någon\r\nproposition. Kan statsrådet tala klarspråk och\r\ndessutom svara på de två andra frågor som jag\r\nställde?</pre><pre>Anf. 251  Statsrådet BO KÖNBERG (fp):</pre><pre>Herr talman! För andra gången konstaterar jag att\r\njag i mitt svar på frågan om det skall läggas fram\r\nnågon särskild proposition har redogjort att den\r\nberedning som för närvarande pågår kommer att\r\nleda fram till att regeringen fattar beslut under\r\nvåren.</pre><pre>Jag kan förstås upprepa detta en tredje gång. Så här\r\när det.</pre><pre>Anf. 252  BIRGITTA DAHL (s):</pre><pre>Herr talman! Det står inte i svaret, och framgår inte\r\nheller av det som Bo Könberg nu har sagt, om\r\nregeringen kommer att framlägga en proposition\r\neller inte. Därför upprepar jag först och främst den\r\nfrågan.</pre><pre>Sedan tycker jag inte att man kan dribbla bort de\r\nandra frågorna heller. Försiktighetsprincipen och\r\nsubstitutionsprincipen har Sverige kämpat för i det\r\ninternationella miljöarbetet och lagt fast som grund\r\nför det svenska miljöarbetet. Det innebär att enbart\r\nmisstanken om risk för hälsa och miljö och\r\nkunskapen om att det finns ersättningsmaterial är\r\nnog för att man skall ingripa. Jag tycker att detta är\r\nlika viktigt när det gäller människors hälsa som när\r\ndet gäller industriutsläpp.</pre><pre>Överläggningen var härmed avslutad.</pre><pre>44 §  Svar på fråga 1993/94:145 om\r\nsjukförsäkringen</pre><pre>Anf. 253  Statsrådet BO KÖNBERG (fp):</pre><pre>Herr talman! Arne Jansson har frågat\r\nsocialministern vad den av\r\nsocialförsäkringsutskottet begärda redovisningen\r\nav effekterna av kompensationsnivån 70 % i\r\nsjukförsäkringen utvisar.</pre><pre>Arbetet inom regeringen är så fördelat att det är jag\r\nsom skall svara på den frågan.</pre><pre>Arne Jansson har ställt frågan med anledning av att\r\nsocialförsäkringsutskottet i samband med att\r\nutskottet behandlade frågan om att införa\r\nkompensationsnivån 70 % underströk att\r\neffekterna av den nya nivån noga skulle följas upp\r\noch snarast utvärderas. Arne Jansson tycker efter\r\nen rundringning hos försäkringskassorna och efter\r\natt ha tagit del av tidningsartiklar i ämnet att man\r\nredan nu kan få en klar bild av situationen.</pre><pre>I samband med överläggningarna mellan\r\nregeringen och Socialdemokratena hösten 1992,\r\nbl.a. i syfte att minska utgifterna för\r\nsjukförsäkringen, träffades en överenskommelse\r\nom att införa en karensdag och att\r\nkompensationsnivån efter ett års sjukskrivning\r\nskulle vara 70 %.</pre><pre>Beslutet om att sänka sjukpenningsnivån till 70 %\r\nefter ett års sjukskrivning fick sin slutliga\r\nutformning i och med att riksdagen den 7 juni 1993\r\nfattade beslut om att vissa grupper efter ansökan\r\nskulle kunna beviljas 80 % även efter ett års\r\nsjukskrivning. I regleringsbrevet för budgetåret\r\n1993/94, som beslutades av regeringen några dagar\r\nsenare, fick Riksförsäkringsverket i uppdrag att\r\nredovisa effekter och resultat av olika\r\nregelförändringar inom sjukförsäkringen, bl.a.\r\ninförandet av en karensdag den 1 april i år och\r\nsänkta ersättningsnivåer den 1 juli i år.</pre><pre>För att en uppföljning eller utvärdering av nya\r\nregler skall bli meningsfull bör det gå en viss tid\r\nmellan införandet av reglerna och utvärderingen av\r\ndem. Även om det redan nu kan skönjas vissa\r\ntendenser är det min uppfattning att det har\r\nförflutit alltför kort tid för att en meningsfull\r\nutvärdering skall kunna ske.</pre><pre>Anf. 254  ARNE JANSSON (nyd):</pre><pre>Herr talman! Jag får tacka statsrådet får den\r\nredovisning som han har gjort. Detta var väl inte\r\ndet svar som jag hade hoppats på att få.</pre><pre>Det här gäller en mycket känslig grupp av\r\nmänniskor som redan före sänkningen till 70 %\r\nhade det mycket besvärligt.</pre><pre>När utskottet tillstyrkte det här förslaget\r\nunderströk vi att det var mycket angeläget att\r\nregeringen noga följde upp effekterna och sedan\r\ngjorde en utvärdering. Det har överlämnats en\r\nprotestlista med ca 10 000 namn.</pre><pre>Nu har det gått fem månader av den här\r\nettårsperioden. Snart har alltså halva tiden gått.\r\nOm regeringen verkligen har följt utskottets\r\nuppmaning att noga följa detta borde man kunna\r\nskönja tendenser.</pre><pre>Denna sänkning skulle inbespara 1,2 miljarder. Då\r\nborde man till dags dato åtminstone ha uppnått 500\r\nmiljoner.</pre><pre>Har det skett någon förskjutning så till vida att man\r\ni stället för att tillämpa 70-procentsnivån tar ut\r\nförtidspension? Har försäkringskassorna vidkänts\r\nökade administrationskostnader? Något annat som\r\när ganska intressant att veta är hur detta med att\r\nman skulle besöka en läkare minst en gång i\r\nmånaden har fungerat i praktiken, speciellt under\r\njuni och juli.</pre><pre>Anf. 255  Statsrådet BO KÖNBERG (fp):</pre><pre>Herr talman! Jag tror att det finns en del\r\nmissuppfattningar från Arne Janssons sida om den\r\nhär reformen. Om Arne Jansson i utskottet, eller\r\npå annat sätt, har fått den uppfattningen att man\r\ngenom en sänkning av ersättningsnivån till 70 % på\r\nett år skulle spara 1,2 miljarder är det en gigantisk\r\nmissuppfattning. Det är bra att jag får möjlighet att\r\ni denna diskussion rätta till den missuppfattningen.</pre><pre>De 1,2 miljarderna sammanhänger med\r\nförändringarna när det gäller såväl införandet av\r\n80-procentsnivån som införandet av 70-\r\nprocentsnivån. Om man skulle ange ett belopp för\r\nen 70-procentsnivå jämfört med en 80-procentsnivå\r\när det min bedömning att det, bortsett från om det\r\nfinns undantagsregler, kan handla om ca 300\r\nmiljoner kronor. Om man inför undantagsregler\r\ninnebär det förstås en minskning av motsvarande\r\nslag. Svaret på frågan om de ekonomiska\r\nkonsekvenserna blir förstås helt annorlunda om\r\nman har Arne Janssons felaktiga verklighetsbild av\r\nvad beslutet handlade om än om man har en mer\r\nkorrekt bild.</pre><pre>Man kan alltid diskutera hur snabbt en utvärdering\r\nkan genomföras. Rätt räknat har den nuvarande\r\n70-procentsnivån, som tillkom efter överväganden\r\nmed Socialdemokraterna hösten 1992, varit i kraft\r\ni fyra och en halv månad. Att det skulle finnas en\r\nfärdig utvärdering av en sådan förändring efter\r\nsåpass kort tid tror jag är mycket begärt, om\r\nriksdagen önskar sig ett gott underlag för sina\r\nställningstaganden.</pre><pre>Det tillkännagivande som gjordes från utskottets\r\nsida vidarebefordrades omedelbart, tre dagar\r\nsenare, till Riksförsäkringsverket.\r\nRiksförsäkringsverket har detta uppdrag och\r\nkommer förstås som vanligt att fullfölja det på ett\r\nbra sätt. Sedan får vi alla, såväl i regering och i\r\nriksdag som i den allmänna debatten, ett bättre\r\nunderlag för att kunna ha en uppfattning om detta\r\när en bra reform eller inte.</pre><pre>Herr talman! Eftersom frågan är uppe till debatt för\r\nandra gången på kort tid ber jag att få anmäla att\r\nregeringen och jag personligen bedrev en lång\r\nkampanj för att man skulle införa två karensdagar\r\noch på det viset få en lösning som drabbade\r\nkorttidssjukskrivna.</pre><pre>Anf. 256  ARNE JANSSON (nyd):</pre><pre>Herr talman! Även om nu detta belopp relaterat till\r\njust den här punkten var felaktigt innebär det dock\r\nen viss form av besparing. Det är väl detta som gör\r\natt det hela är så känsligt. Utskottet ansåg nämligen\r\natt denna sänkning inte skulle ge någon besparing.\r\nDet är därför som jag måste återkomma till detta.</pre><pre>De andra frågorna bör man ju inom den nästan fem\r\nmånader gångna perioden kunna svara på. I varje\r\nfall bör man kunna svara på frågan om det har skett\r\nnågon förskjutning mot förtidspensionering. Vi ser\r\nju att förtidspensioneringarna på ett skrämmande\r\nsätt har ökat. Hur har försäkringskassorna\r\nreagerat? Har de fått ökade\r\nadministirationskostnader?</pre><pre>Och sedan det intressanta: Hur har\r\nenmånadsgränsen fungerat i praktiken, speciellt\r\njuni/juli? Man måste efter nästan halva tiden ändå\r\nkunna göra någon bedömning. Är det ett realistiskt\r\neller inte realistiskt förslag som man har kommit\r\nmed, speciellt med tanke på att vi bad att man noga\r\nskulle följa saken?</pre><pre>Anf. 257  Statsrådet BO KÖNBERG (fp):</pre><pre>Herr talman! Folkpensionerna är en stor och viktig\r\nfråga. Till skillnad från andra länder har Sverige\r\ntillämpat en möjlighet till mycket långa\r\nsjukskrivningar. Människor har kunnat vara\r\nsjukskrivna ända upp till sju år i det svenska\r\nsystemet. Ambitionen är att kunna komma ifrån\r\ndetta i stor utsträckning. Det är svårt att på kort tid\r\navgöra vad som är resultatet av kassornas uppdrag\r\natt se över de långa sjukskrivningarna, som i vissa\r\nfall givetvis leder till förtidspensioneringar, samt\r\ndet som har att göra med denna bestämmelse, som\r\nhar varit i kraft 4,5 månader.</pre><pre>En annan iakttagelse som har kunnat göras under\r\ndenna korta tid är att det inkommit relativt få\r\nansökningar om att få tillgång till 80-procentsnivån.\r\nAntalet läkarbesök under juni har jag inte\r\nefterforskat.</pre><pre>Anf. 258  ARNE JANSSON (nyd):</pre><pre>Herr talman! Jag måste återkomma till detta att\r\nman noga följer upp saker och ting. När åtminstone\r\nhalva perioden har gått för det känsliga klientel som\r\ndrabbas av detta, borde man göra någon form av\r\nutvärdering. Jag ömmar verkligen för dessa\r\nmänniskor. Regeringen borde sätta till alla klutar\r\nför att se efter om något är fel och i så fall justera\r\ndet.</pre><pre>Anf. 259  Statsrådet BO KÖNBERG (fp):</pre><pre>Herr talman! Jag har möjligen uttryckt mig oklart,\r\nmen tre dagar efter det riksdagen fattade sitt beslut\r\nsåg regeringen till att Riksförsäkringsverket fick\r\ndetta uppdrag. Verket kommer att redovisa\r\nuppdraget så fort som över huvud taget är möjligt.</pre><pre>Jag delar uppfattningen att det många gånger rör\r\nsig om människor som har stora problem. Om inte\r\nannat är de sjuka, eftersom de är sjukskrivna mer\r\nän en ettårsperiod. Det beslut som fattades om\r\nsanering av sjukförsäkringens finanser -- någonting\r\nsom jag har för mig att Arne Janssons parti många\r\ngånger har pläderat för -- innebar inte fullt ut det\r\nsom jag hade önskat, nämligen införande av två\r\nkarensdagar och ett inbesparande av negativa\r\nekonomiska effekter för de långtidssjukskrivna,\r\nutan det blev en regel mer liknande den som Arne\r\nJanssons parti pläderade för våren 1992.</pre><pre>Anf. 260  ARNE JANSSON (nyd):</pre><pre>Herr talman! Jag försöker hålla mig till frågan och\r\ninte till vad vi har pläderat för i andra sammanhang.\r\nStatsrådet nämner att verket har fått i uppdrag att\r\ngöra en utvärdering och återkomma så fort som\r\nmöjligt. Utskottet ansåg att utvärderingen var\r\nmycket akut. Då undrar jag: Vad innebär ''så fort\r\nsom möjligt'' i tid?</pre><pre>Anf. 261  Statsrådet BO KÖNBERG (fp):</pre><pre>Herr talman! Jag har full förståelse för att Arne\r\nJansson inte vill diskutera sitt partis agerande i\r\ndenna fråga.</pre><pre>Utskottet självt har skrivit att ''det är angeläget att\r\neffekterna av nivåsänkningen till 70 % noga följs\r\nupp och snarast möjligt utvärderas''. Precis den\r\nformuleringen har jag vidarebefordrat till\r\nRiksförsäkringsverket.</pre><pre>Överläggningen var härmed avslutad.</pre><pre>45 §  Svar på frågorna 1993/94:154 och 159 om\r\nförtidspension m.m.</pre><pre>Anf. 262  Statsrådet BO KÖNBERG (fp):</pre><pre>Herr talman! Kenneth Lantz har frågat mig om\r\nregeringen ämnar vidtaga åtgärder för att\r\nundersöka om fusk förekommer genom\r\n''försäljning'' av intyg till förtidspension. Claus\r\nZaar har frågat mig vilka åtgärder socialministern\r\npå kort sikt ämnar vidtaga för att komma till rätta\r\nmed systemfelen i förtidspensioneringen.</pre><pre>Kenneth Lantz har ställt frågan med anledning av\r\nde senaste dagarnas information om fusk från dem\r\nsom utfärdar läkarintyg för förtidspension. Claus\r\nZaar är oroad över den kraftiga ökningen av antalet\r\nförtidspensionärer och de metoder som använts av\r\nvissa enskilda för att erhålla förtidspension.</pre><pre>Eftersom frågorna rör samma sak, har jag valt att\r\nbesvara dem i ett sammanhang.</pre><pre>Låt mig först klargöra att de förhållanden som\r\nbeskrivits i media om hur läkare utfärdar utlåtande\r\nför förtidspension till fullt arbetsföra personer,\r\nvilka i sin tur använder utlåtandena för att\r\norättmätigt skaffa sig förtidspension, är fullständigt\r\noacceptabla. På den punkten utgår jag från att\r\nfrågeställaren och jag är helt överens.</pre><pre>Den kraftiga ökningen av antalet\r\nförtidspensionärer under år 1992 föranledde\r\nregeringen att i budgetpropositionen i år avvisera\r\nen översyn av de ekonomiska villkoren för\r\nförtidspensionärer. Arbetet med denna översyn\r\npågår för närvarande inom Socialdepartementet.</pre><pre>Riksdagen biföll den 10 i denna månad\r\nsocialförsäkringsutskottets betänkande\r\n1993/94:SfU2 om bidragsfusk m.m. I detta\r\nbetänkande har utskottet föreslagit ett\r\ntillkännagivande med innebörd att regeringen\r\nskyndsamt bör låta göra en kartläggning av i vilken\r\nomfattning det förekommer fusk med förmåner och\r\nbidrag av social karaktär samt att regeringen bör\r\nredovisa resultatet av kartläggningen för riksdagen\r\noch, beroende på vad kartläggningen utvisar,\r\nföreslå åtgärder för att komma till rätta med ett\r\nbidragsfusk.</pre><pre>Regeringen kommer snarast att se till att\r\nomfattningen av bidragsfusket kartläggs. I det\r\nsammanhanget kommer naturligen de av\r\nfrågeställarna berörda problemen att behandlas.</pre><pre>Anf. 263  KENNETH LANTZ (kds):</pre><pre>Herr talman! Jag framför mitt tack till statsrådet\r\nKönberg. Naturligtvis är vi överens enligt\r\nstatsrådets utsaga här om att det förekommer ett\r\nohyggligt fusk. Det är avskyvärt att vi får uppleva\r\nsådant i vårt land.</pre><pre>Jag har engagerat mig litet grand i\r\narbetsskadeförsäkringen och översynen av\r\ndensamma. Det är tacksamt att regeringen har tagit\r\ntag i denna viktiga sak, som jag nämnde litet i\r\nförbifarten i min fråga. Kan man räkna med en\r\nalltmer ärlig behandling, även om den av\r\nförklarliga skäl är synnerligen svåråtkomlig, av\r\ndenna översyn av både arbetsskadeförsäkringarnas\r\neventuella fusk och av sjukförsäkringarna, där det\r\nförekommer ett antal intyg av mycket suspekt\r\nvärde?</pre><pre>Kan man, med den insyn som statsrådet har, riva\r\nupp beslut, som bevisligen har varit grundade på\r\nfalska underlag?</pre><pre>Anf. 264  CLAUS ZAAR (nyd):</pre><pre>Herr talman! Även jag vill först tacka statsrådet\r\nKönberg för svaret, som jag dock hade väntat mig\r\nskulle gå litet djupare. Ett radioprogram har\r\nobserverat att den föregående regeringen för hela\r\ntre år sedan blev uppmärksammad på att ett ändrat\r\nförfarande behövdes, eftersom det inte stod rätt till\r\nmed alla förtidspensioneringar. Felaktigheterna har\r\nfortgått, och jag är oroad över att de inte har\r\nåtgärdats tillräckligt snabbt. Medborgarna\r\nförväntar sig en snabb reaktion. Jag vill därför\r\nfråga: När kan vi förvänta oss denna reaktion?</pre><pre>Det lär också vara så att försäkringskassan -- även\r\ndetta enligt uppgifter i ett radioprogram -- redan för\r\ntio år sedan gav signaler om att det inte stod rätt till.\r\nNu undrar jag om detta kan åtgärdas snabbt, så att\r\nvi får en förändring av det lurendrejeri som har\r\nförekommit.</pre><pre>Precis som Kenneth Lantz är jag intresserad av att\r\nfå veta om det går att göra en omprövning av\r\nförtidspensioner, som har beviljats med stöd av\r\nläkarintyg utfärdade av de aktuella läkarna.</pre><pre>Anf. 265  Statsrådet BO KÖNBERG (fp):</pre><pre>Herr talman! Vi är överens om att fusk, oavsett\r\nvilka former det tar, är oacceptabelt inom våra\r\nsocialförsäkringar, eftersom det kostar pengar och\r\ndessutom underminerar förtroendet för de viktiga\r\nvälfärdsanordningar som våra socialförsäkringar\r\nutgör. Samtidigt skall man inse att det ofta är svårt\r\natt kunna belägga fusk. Ganska ovanliga metoder\r\nhar använts i dessa fall. Vi vet dock ännu inte\r\nsäkert, eftersom inga mål har avgjorts av domstol.\r\nMen det är sannolikt att fusk har förekommit.</pre><pre>När det gäller kroppsliga åkommer men framför\r\nallt när det gäller psykiska åkommor är det väldigt\r\nsvårt att belägga om fusk förekommer. Detta gör\r\natt man i dessa sammanhang nog inte kan vara\r\nsäker på att man kan hitta en metod, som\r\nförhindrar fusk. Ett sådant försäkringssystem finns\r\nnog inte någonstans. Kampen måste handla om att\r\nman försöker pressa tillbaka fusket så mycket som\r\nmöjligt med iakttagande av acceptabla former.</pre><pre>Jag fick frågan om man utan att vara jurist kan riva\r\nupp beslut, som har fattats på felaktiga grunder.\r\nMin bedömning är att man kan göra det i det här\r\nfallet, om man kan belägga fusket. Problemet är\r\nbevisningen.</pre><pre>Anf. 266  KENNETH LANTZ (kds):</pre><pre>Herr talman! Det är tillfredsställande att\r\nkonstatera att statsrådet tar dessa ord i sin mun och\r\nmed stark hand vågar visa hur regeringen vill arbeta\r\nvidare. Jag vill helt kort tacka för svaret och önska\r\nlycka till. Jag skickar med en ordentlig uppmuntran\r\ni detta synnerligen angelägna arbete. Lycka till, och\r\ntack för de kraftfulla insatser som aviserats för\r\nframtiden!</pre><pre>Anf. 267  CLAUS ZAAR (nyd):</pre><pre>Herr talman! Jag önskar också statsrådet god\r\nframgång i detta arbete.</pre><pre>Anser statsrådet verkligen att journalister skall\r\nbehöva avslöja fusket med dolda kameror? Skall\r\ndet inte finnas andra metoder? Försäkringskassan\r\nlåter ju ganska uppgiven i sin kommentar. Vi borde\r\ninte ha ett system där medierna skall behöva avslöja\r\nfusk.</pre><pre>Jag nämnde fusket litet förtäckt i allmänpolitiska\r\ndebatten, där jag sade följande: Är det så, vilket\r\nobekräftade rykten gör gällande, att\r\nförtidspensioner har kunnat köpas på ett eller annat\r\nsätt? Då fick jag ingen reaktion av statsrådet. Var\r\ndet första gången statsrådet fick reda på vad som\r\nskett?</pre><pre>Anf. 268  Statsrådet BO KÖNBERG (fp):</pre><pre>Herr talman! Problemet gäller ju, för att föra en\r\nseriös diskussion, om personer medvetet ägnar sig\r\nåt direkt bedräglig verksamhet via läkarintyg.\r\nEftersom läkarintygen rör så subtila saker som\r\npsykiska åkommor är det svårt att få detta avslöjat.</pre><pre>Det är klart att den som kan använda sig av dolda\r\nkameror har lättare att göra det. Frågan är om vi\r\nvill att samhället skall skaffa sig de metoderna och\r\nom vi skall anställa personer på\r\nförsäkringskassorna som går runt hos läkare med\r\ndolda kameror eller inte. Min bedömning är att vi\r\ninte vill leva i ett sådant samhälle.</pre><pre>Samtidigt är det klart att vi då och då har anledning\r\natt vara tacksamma för att medierna avslöjar\r\nmissförhållanden i vårt samhälle.</pre><pre>Anf. 269  CLAUS ZAAR (nyd):</pre><pre>Herr talman! Systemet för arkivering av journaler\r\noch läkarintyg verkar inte vara gjort så, att man\r\nskall kunna se vilken läkare som är inblandad. De\r\narkiveras efter patienten. Journalisterna gjorde ett\r\nstort arbete då de gick igenom 1 000 patienters\r\njournaler för att avslöja fusket.</pre><pre>Detta tyder på att försäkringskassan måste\r\nförändra arkivhållningen. Det borde vara rimligt\r\natt man förändrar systemet, och det borde gå\r\nväldigt snabbt. Det borde finnas folk till detta i\r\ndagens arbetsmarknadssituation.</pre><pre>Anf. 270  Statsrådet BO KÖNBERG (fp):</pre><pre>Herr talman! I denna del tror jag inte att det\r\nframför allt handlar om brist på arbetskraft.\r\nFörsäkringskassan har länge varit oroad över att\r\ndet har funnits problem vad gäller läkaren i ett av\r\nde fall som nu har varit aktuellt i massmedierna.\r\nDär hade det inte hjälpt med en förändrad\r\narkivhållning. Det som eventuellt har avslöjat\r\nvederbörande -- fallet får prövas av rättsliga\r\nmyndigheter -- har i så fall varit just användningen\r\nav dolda kameror.</pre><pre>Det finns naturligtvis all anledning att också se över\r\nförsäkringskassans sätt att arbeta vad gäller\r\nförtidspensionering m.m. Det ingår förstås i\r\növersynen.</pre><pre>Anf. 271  CLAUS ZAAR (nyd):</pre><pre>Herr talman! Jag har ytterligare en fundering. Ser\r\nregeringen också över kostnaden för\r\nförtidspensionerna? Ersättningsnivån är ju ganska\r\nhög.</pre><pre>Anf. 272  Statsrådet BO KÖNBERG (fp):</pre><pre>Herr talman! Regeringen har i\r\nbudgetpropositionen i januari i år uttalat att denna\r\nfråga skall ses över. Så sker också.</pre><pre>Överläggningen var härmed avslutad.</pre><pre>46 §  Hänvisning av ärenden till utskott</pre><pre>Föredrogs och hänvisades</pre><pre>Motionerna</pre><pre>1993/94:A16--A20 till arbetsmarknadsutskottet</pre><pre>47 §  Bordläggning</pre><pre>Föredrogs och bordlades</pre><pre>Motionerna</pre><pre>med anledning av prop. 1993/94:80 En allmän och\r\nobligatorisk arbetslöshetsförsäkring</pre><pre>1993/94:A21 av Nils Nordh m.fl. (s)</pre><pre>1993/94:A22 av Bo Finnkvist m.fl. (s)</pre><pre>1993/94:A23 av Ingvar Carlsson m.fl. (s)</pre><pre>1993/94:A24 av Hans Stenberg m.fl. (s)</pre><pre>1993/94:A25 av Gudrun Schyman m.fl. (v)</pre><pre>1993/94:A26 av Ingvar Carlsson m.fl. (s)</pre><pre>1993/94:A27 av Monica Öhman m.fl. (s)</pre><pre>1993/94:A28 av Margareta Winberg och Kaj\r\nLarsson (s)</pre><pre>1993/94:A29 av Margareta Winberg m.fl. (s)</pre><pre>1993/94:A30 av Bengt-Ola Ryttar m.fl. (s)</pre><pre>1993/94:A31 av Inge Carlsson m.fl. (s)</pre><pre>1993/94:A32 av Ian Wachtmeister m.fl. (nyd)</pre><pre>1993/94:A33 av Åke Gustavsson m.fl. (s)</pre><pre>med anledning av prop. 1993/94:82\r\nSamhällsvetenskaplig bostads- och byggforskning</pre><pre>1993/94:Bo5 av Oskar Lindkvist m.fl. (s)</pre><pre>1993/94:Bo6 av Sinikka Bohlin m.fl. (s)</pre><pre>1993/94:Bo7 av Marianne Jönsson (c)</pre><pre>1993/94:Bo8 av Elisabeth Persson m.fl. (v)</pre><pre>1993/94:Bo9 av Arne Jansson och Laila Strid-\r\nJansson (nyd)</pre><pre>48 §  Förnyad bordläggning</pre><pre>Föredrogs men bordlades åter</pre><pre>Skatteutskottets betänkande 1993/94:SkU8</pre><pre>Konstitutionsutskottets betänkanden\r\n1993/94:KU5--KU7</pre><pre>Jordbruksutskottets betänkanden 1993/94:JoU1--\r\nJoU3 och JoU5</pre><pre>49 §  Anmälan om interpellationer</pre><pre>Anmäldes att följande interpellationer framställts</pre><pre>den 12 november</pre><pre>1993/94:56 av Eva Johansson (s) till statsrådet\r\nBeatrice Ask om studie- och yrkesorienteringen,\r\nm.m.:</pre><pre>Utbildningsväsendet präglas alltmer av elevernas\r\nmöjligheter att göra sina egna val. Det är bra.\r\nDessutom ökar utbudet av utbildning. Det är också\r\nbra.</pre><pre>Arbetsmarknaden blir alltmer komplicerad och\r\nförändras ständigt. Det ställs allt större krav på\r\nbåde breda kunskaper och flexibilitet och\r\nspecialistkunnande.</pre><pre>Elevernas behov av kunnig vägledning och korrekt\r\ninformation om både studievägar och\r\narbetsmarknaden ökar därmed.</pre><pre>Skolan har ansvar för att alla elever får den hjälp\r\nde behöver. Utbildningen av syo-konsulenter\r\ndiskuterades i riksdagen i våras, som då beslöt att\r\ninföra en yrkesexamen för dessa.</pre><pre>Just nu behandlar utbildningsutskottet förslaget till\r\nläroplan där studie -- och yrkesorienteringen är en\r\ndel. Ansvarsfrågan är dock inte närmare belyst i\r\nförslaget, och där finns heller ingen garanterad tid\r\nför syo-arbetet eller garanti för elevernas tillgång\r\ntill kompetent personal.</pre><pre>Tillgång till kompetent personal är en viktig\r\nförutsättning för att syo-verksamheten skall vara\r\nett stöd för eleverna i deras studie- och\r\nyrkesplanering.</pre><pre>Läroplansförslagets vaga skrivningar, tillsammans\r\nmed allt tätare rapporter från kommunerna om att\r\nutbildade syo-konsulenter sägs upp och deras\r\narbetsuppgifter läggs på lärare som saknar syo-\r\nkompetens, oroar många. Likvärdigheten i\r\nutbildningen äventyras. Som vanligt är det elever\r\nmed svårigheter som drabbas hårdast. Elever som\r\när osäkra om sina möjligheter och elever med svagt\r\nstöd från hemmet drabbas extra hårt. Jag är också\r\növertygad om att syo-insatserna spelar stor roll för\r\njämställdhetssträvandena i skolan. Om denna\r\nutveckling är allmän är det illavarslande för\r\neleverna. De riskerar i många fall att bli utan\r\nviktiga stöd eller få mindre kvalificerat stöd av\r\noutbildad personal.</pre><pre>Mot bakgrund av ovanstående vill jag fråga\r\nskolministern:</pre><pre>1. Vilka åtgärder är skolministern beredd att vidta\r\nför att skollagens och läroplanens mål om en\r\nlikvärdig utbildning uppfylls när det gäller studie-\r\noch yrkesorienteringen?</pre><pre>2. Är skolministern beredd att skyndsamt låta göra\r\nen översyn som belyser situationen i kommunerna\r\noch ger en bild av elevernas tillgång till kompetent\r\nsyo-personal i sin skola?</pre><pre>1993/94:57 av Eva Johansson (s) till\r\nutbildningsministern om högre utbildning i\r\nStockholmsregionen:</pre><pre>Det råder stor enighet om att vi i Sverige måste öka\r\nkapaciteten inom den högre utbildningen och\r\nbredda den både geografiskt och till nya\r\nutbildningsområden.</pre><pre>I Stockholmsregionen är den övervägande delen av\r\nden högre utbildningen koncentrerad till\r\ninnerstaden och dess norra utkanter.\r\nNäringslivshögskola Syd och en del utlokaliseringar\r\nav utbildning från KTH, KI, HLS och SU har i\r\nnågon mån bidragit till en omfördelning.\r\nFortfarande har dock utlokaliseringarna endast\r\nmarginell betydelse för den regionala balansen.</pre><pre>Högskoleutbildning är av strategisk betydelse för\r\nutvecklingen av såväl industri som\r\ntjänsteproduktion i privat och offentlig regi.\r\nNärheten till högre utbildning verkar stimulerande\r\npå kulturliv och samhällsutveckling på alla plan.</pre><pre>Det torde knappast råda något tvivel om att\r\nutbildningens lokalisering spelar stor roll för att\r\nbryta den geografiska snedrekrytering som är ett\r\nfaktum i Stockholmsregionen. Ungdomarna i\r\nSödertörnskommunerna, och andra kommuner,\r\nmed långa avstånd till högskoleutbildningen, söker\r\ni långt mindre utsträckning den högre utbildningen\r\nän deras jämnåriga i de centrala delarna av\r\nregionen.</pre><pre>Socialdemokraterna i Stockholms län har därför\r\nlänge drivit krav på att högre utbildning skall\r\nlokaliseras till Södertörn i ökad utsträckning.</pre><pre>Vi har med tillfredsställelse noterat att Stockholms\r\nuniversitet nyligen påtalat att man är i behov av att\r\nöka sin verksamhet och att man är intresserad av att\r\nsöka alternativ på Södertörn. Från universitetet är\r\nman inte heller främmande för att det sker i former\r\nsom är fristående från den nuvarande\r\norganisationen. Detta är en utveckling i rätt\r\nriktning. Jag anser att det är viktigt att planering\r\noch förberedelser nu sker i nära kontakt med\r\nföreträdare för regionen. Jag tänker då på t.ex.\r\nkommuner och landsting, näringsliv och fackliga\r\norganisationer och statliga regionala myndigheter,\r\nsom bör inbjudas till ett närmare samarbete i frågan\r\nmed de nuvarande utbildningsanordnarna i\r\nStockholmsregionen.</pre><pre>Det är viktigt att detta arbete kommer i gång utan\r\ndröjsmål.</pre><pre>Mot bakgrund av ovanstående vill jag ställa två\r\nfrågor till utbildningsminister Per Unckel:</pre><pre>1. Hur bereds frågan om utvecklingen av den högre\r\nutbildningen i Stockholmsregionen i dag i\r\nUtbildningsdepartementet?</pre><pre>2. Är regeringen beredd att skyndsamt,\r\ntillsammans med företrädare för regionen, låta\r\nutreda förutsättningarna att lokalisera ytterligare\r\nhögre utbildning till Södertörn i syfte att uppnå\r\nbättre regional balans?</pre><pre>1993/94:58 av Lars Stjernkvist (s) till statsrådet\r\nReidunn Laurén om bostadsmarknaden:</pre><pre>Enligt Socialstyrelsens beräkning finns det 10 000\r\nhemlösa i vårt land. Mina egna erfarenheter från\r\nNorrköping och andra kommuner talar för att allt\r\nfler får det allt svårare att hävda sig på den reguljära\r\nbostadsmarknaden.</pre><pre>I tidningen Kommunaktuellt 23/93 berättar\r\nNyköpings socialchef Anita Lindkvist att det är i\r\ndet närmaste omöjligt att skaffa lägenheter till\r\nflyktingar. Det krävs en heltidstjänst för att ringa\r\nrunt till värdarna.</pre><pre>Vi läser tidningarnas annonser och ringer. Men när\r\nvi berättar vilka det gäller är lägenheterna\r\nupptagna, förklarar hon.</pre><pre>I samma artikel svarar bostadsbolagets chef P O\r\nBengtsson att det kommunala företaget inte längre\r\nkan ta ett större ansvar än privatvärdarna.</pre><pre>Diskussionen i Nyköping är tyvärr inte unik.\r\nMinskade subventioner och därmed ökade\r\nboendekostnader är sannolikt inte den enda\r\nförklaringen till det allt tuffare klimatet. Det finns\r\nfler politiska beslut, som enligt min mening bidragit\r\ntill den negativa utvecklingen.</pre><pre>Allmännyttans möjligheter att ta ett större socialt\r\nansvar än andra fastighetsägare har försämrats.\r\nStaten behandlar i dag de kommunala företagen på\r\nsamma sätt som de privata, t.ex. när det gäller\r\nsubventioner och skatteregler. Kommunerna kan\r\ninte heller, alternativt vill inte, ge sina företag\r\nekonomiskt stöd, t.ex. i form av kommunal borgen\r\neller bidrag för s.k. sociala merkostnader.</pre><pre>Kommunerna har inte längre någon möjlighet att\r\ntvinga privatvärdarna att lämna lägenheter till\r\nkommunens bostadsförmedling.</pre><pre>Tidigare betydde likvärdiga villkor för kommunala\r\noch privata värdar att båda var tvingade att ta ett\r\nsocialt ansvar. I dag betyder likvärdiga villkor att\r\nbåda kan slå ifrån sig problemen.</pre><pre>Det finns i dag mer än 50 000 tomma lägenheter,\r\nvilket ger en skrämmande föraning om vad som\r\nhänder när efterfrågan på bostäder återigen ökar.</pre><pre>Ytterst är det kommunernas ansvar att se till att alla\r\nhar tak över huvudet. Om kommunen inte längre\r\nkan påverka värdarna att ta ansvar, då återstår bara\r\nmöjligheten att skapa särskilda socialbostäder. Det\r\när en vanlig företeelse i vår omvärld. I vårt land har\r\nvi emellertid kunnat undvika den typen av starkt\r\nsegregerat boende, bl.a. på grund av allmännyttans\r\nstarka ställning.</pre><pre>I dag är det framför allt missbrukare och psykiskt\r\nsjuka som återfinns i statistiken över hemlösa. Men\r\nkretsen som utestängs från den reguljära\r\nbostadsmarknaden vidgas. Ett stort allmännyttigt\r\nbostadsföretag meddelade nyligen att de inte längre\r\nvälkommar långtidsarbetslösa.</pre><pre>Vi som värnar om en generell välfärdspolitik, allas\r\nrätt till en god bostad, måste känna oro inför det\r\nsom sker på bostadsmarknaden. Avregleringen har\r\nredan satt djupa spår. Samtidigt kan vi på goda\r\ngrunder misstänka att utslagningen och\r\nsegregationen accelererar när efterfrågan på\r\nbostäder ökar i framtiden. Därför måste åtgärder\r\nvidtas snabbt. Kommunernas möjligheter att\r\npåverka fördelningen av bostäder på den reguljära\r\nbostadsmarknaden måste stärkas.</pre><pre>Mot bakgrund av ovanstående vill jag fråga:</pre><pre>Vilka åtgärder är statsrådet beredd vidta för att\r\nförhindra att människor utestängs från den\r\nreguljära bostadsmarknaden?</pre><pre>1993/94:59 av Göran Magnusson (s) till\r\narbetsmarknadsministern om\r\narbetsmarknadssituationen i Västmanland:</pre><pre>På hösten 1991 besvarade arbetsmarknadsminister\r\nHörnlund min interpellation om det besvärliga\r\narbetsmarknadsläget i Västmanland.</pre><pre>Han hänvisade då till den nytillträdda regeringens\r\nproposition om den ekonomiska politikens\r\ninriktning, där tillväxtens betydelse för att\r\nlångsiktigt skapa varaktiga arbeten betonades\r\nliksom den konkurrensutsatta sektorns betydelse.\r\nKonkreta förslag för att skapa jobb var bl.a. sänkt\r\nskatt för småföretag, sänkt förmögenhetsskatt,\r\nslopad omsättningsskatt på aktiehandel, avskaffade\r\nlöntagarfonder, privatisering av statliga företag,\r\nökad utbildning, grundlagsskydd för privat ägande,\r\nslopad avdragsrätt för fackavgifter, karensdagar i\r\nsjukförsäkringen, höjda avgifter i a-kassan, högre\r\nhyror i nyproduktionen.</pre><pre>Han uttalade vidare att ''den nu mycket höga\r\narbetslöshetsnivån måste emellertid även\r\nbekämpas med åtgärder som ger ett snabbt\r\nresultat''. Detta var alltså 1991.</pre><pre>Hur har sysselsättningen utvecklats under två år\r\nmed Hörnlund?</pre><pre>Länsarbetsnämnden förutspådde hösten 1991 att\r\narbetslösheten ett år senare skulle vara 4,6 %. (Den\r\nblev 5,1 %.) Siffran betraktades som näst intill\r\nofattbar. Än mer ofattbar hade säkert dagens siffra\r\npå 7,1 % framstått, om någon 1991 hade påstått att\r\nden skulle vara verklighet två år senare. I dag\r\nframstår 1991 års arbetslöshet på 2,8 % som\r\nofattbar. Den dystra utvecklingen framgår av\r\nnedanstående tabell.</pre><pre>nArbetslöshet och åtgärder i Västmanland --\r\njämförelse mellan september 1991 och september\r\n1993</pre><pre>t6p6,3,3,2p6 &gt; p8,8 &gt; h1 &gt; </pre><pre>tt1991t1993t +/--t\r\nl4 &gt; h1 &gt; </pre><pre>tArb.lösa platsförm.t 4 631t11 726t +7 095t\r\ntArb.lösa vägl. mmt 2 444t 4 367t +1 923t\r\ntBerabt   391t   649t   +258t\r\ntUngd.prakt.t   447t 1 515t +1 068t\r\ntA-utb.t 2 711t 1 976t   --735t\r\ntALUt     --t 1 215t +1 215t\r\ntTotaltt10 594t21 448t+10 854t\r\ntProcentt   6,4t  13,0t   +6,6t\r\nl4 &gt; h1 &gt; </pre><pre>n</pre><pre>Det finns flera intressanta uppgifter i denna tabell.</pre><pre>*  Arbetsmarknadsutbildningen har minskat med nästan\r\n30 %.</pre><pre>*  I förhållande till totala antalet arbetslösa är det nu en\r\nmindre andel arbetslösa som omfattas av åtgärder än\r\n1991.</pre><pre>*  Antalet arbetslösa västmanlänningar har ökat med\r\ndrygt 7 000, eller med 153 %!</pre><pre>Kraftig ökning bland kvinnor . . .</pre><pre>Den kraftiga ökningen av arbetslösheten är särskilt\r\nmarkant bland kvinnorna. Ser man på\r\narbetslöshetskassornas redovisningar framkommer att i\r\nseptember 1991 fanns det 1 636 arbetslösa kvinnor. Ett år\r\nsenare var antalet 2 960 för att i september i år uppgå till\r\n4 636. I absoluta tal återfinns de största ökningarna i\r\nKommunals och Handels kassor, och i exempelvis kassor\r\nsom Industritjänstemännens och Hotell- och Restaurangs\r\när ökningen hög både relativt och i absoluta tal.</pre><pre>Det av regeringen starkt omhuldade omvandlingstrycket\r\ni offentlig sektor, som hålls uppe genom indragning av\r\nstatsbidrag och genom skattestoppet, medför att\r\nlandstinget i Västmanland nyligen beslutat om\r\nnedskärningar inom sjukvården. Det kommer att\r\nytterligare öka antalet arbetslösa kvinnor.\r\nNedskärningarna beräknas beröra omkring 500 anställda,\r\nsom i de allra flesta fall går direkt till arbetslöshet.</pre><pre>För samhället i sin helhet är det riktigare att övergångsvis\r\nbehålla dessa människor i ett arbete; dessutom lönar det\r\nsig. Effekten av uppsägningarna borde kunna fördröjas i\r\navvaktan på en bättre arbetsmarknad.</pre><pre>. . . och bland ungdomar</pre><pre>Antalet från a-kassan ersättningsberättigade ungdomar\r\nunder 25 år uppgick 1991 till 1 172, i september 1992 var\r\nmotsvarande siffra 1 859. I september 1993 var siffran\r\n2 515. Det speglar emellertid inte hela verkligheten; på\r\ngrund av svårigheterna att komma in på den reguljära\r\narbetsmarknaden står många ungdomar utanför a-\r\nkassorna.</pre><pre>Byggarbetslösheten</pre><pre>Byggnads a-kassa hade för två år sedan 488 arbetslösa\r\nmedlemmar. De ökade på ett år till 975 för att i september\r\ni år vara 1 192. Bostadsbyggandet har praktiskt taget\r\navstannat också i Västmanland, ROT-programmet har\r\ninte gjort någon verkan. Någon avsevärd ökning av\r\nstatliga investeringar har inte skett i förhållande till vad\r\nsom diskuterades vid interpellationsdebatten hösten\r\n1991. Högskolebygget är i gång, byggandet av\r\nMälarbanan pågår och byggandet E 18 mellan Köping och\r\nArboga håller på att starta. Trots dessa insatser har\r\narbetslösheten blivit långt värre än vad som vid varje\r\ntidpunkt verkat troligt.</pre><pre>Industrins utveckling</pre><pre>I debatten 1991 pekade jag på utvecklingen hos några\r\nstora industriföretag i länet; den har dess värre blivit minst\r\nså dyster som kunde anas. Småföretagens utveckling\r\nhänger samman med hur det går för de stora. Följdriktigt\r\nhar också de minskat antalet sysselsatta. Redan 1991\r\nnämnde jag varsel på Volvo i Köping, och de har sedan\r\ndess blivit fler. Företaget har minskat antalet anställda\r\nfrån ca 3 000 till 2 000. Oro för effekterna av avtalet\r\nVolvo--Renault finns naturligtvis också. I Arboga, där\r\nFFV--Aerotech och Volvo Aero Support svarar för\r\nflygunderhåll m.m., ligger också avskedanden och varsel,\r\ni sämsta fall är omkring 300 personer berörda. En\r\nanledning är uteblivna militära beställningar. Också i\r\nKungsör, med många småföretag, sviktar sysselsättningen\r\nkraftigt.</pre><pre>Den sjunkande industrisysselsättningen slår mot a-\r\nkassorna. Industritjänstemännens kassa redovisade i\r\nseptember 1991 313 arbetslösa, två år senare är\r\narbetslösheten uppe i 1 039. Motsvarande arbetslöshetstal\r\nför Metall är 1 198 resp. 2 757.</pre><pre>Stödområde</pre><pre>På grund av nedgången i industrisysselsättningen,\r\nförstärkt av landstingets beslutade neddragningar inom\r\nsjukvården, arbetar kommunerna i västra Västmanland\r\nför att Kungsör, Arboga och Köping skall placeras i\r\nstödområde. Där finns redan tidigare fyra av länets\r\nkommuner, Fagersta, Norberg, Skinnskatteberg och\r\nHallstahammar. Den sistnämnda kommunen hade en\r\narbetslöshet på 16,3 % i september 1993. Det handlar\r\nalltså om arbetslöshetstal av norrländska mått, mitt i\r\nSveriges mest industrialiserade region! Läget i\r\nkommunerna framgår av nedanstående tabell.</pre><pre>nArbetslösheten i Västmanland kommunvis 1991 och 1993</pre><pre>h1 &gt; </pre><pre>t10,3,2 &gt; p8,8 &gt; \r\ntKommunt1991t1993t\r\nl4 &gt; h1 &gt; </pre><pre>tFagerstat6,6t12,9t\r\ntSkinnskattebergt8,0t12,9t\r\ntNorbergt6,5t13,7t\r\ntKöpingt7,9t14,6t\r\ntArbogat6,7t13,3t\r\ntKungsört5,6t13,0t\r\ntVästeråst5,8t12,3t\r\ntHallstahammart9,0t16,3t\r\ntSurahammart7,2t13,4t\r\ntSalat6,2t12,7t\r\ntHebyt5,8t12,5t\r\nl4 &gt; h1 &gt; </pre><pre>n</pre><pre>Den kommunala sysselsättningen har också minskat om\r\nän i mindre omfattning. Stor oro finns emellertid i\r\nkommunerna och landstinget över de olika förslag till\r\nförändrad skatteutjämning som nu diskuteras. I värsta fall\r\nkan den redan höga arbetslösheten komma att öka\r\nytterligare genom att kommunernas resurser minskas.\r\nOmvandlingstrycket blir därvid ännu starkare, ett tryck\r\nsom riskerar att pressa ut ännu fler i arbetslöshet.</pre><pre>Jag vill med anledning av den höga arbetslösheten ställa\r\nföljande frågor till arbetsmarknadsministern:</pre><pre>1.  Är arbetsmarknadsministern beredd att medverka till\r\natt lindra effekterna av uppsägningar inom sjukvården i\r\nVästmanland, exempelvis genom ekonomiska resurser för\r\nsenareläggningar?</pre><pre>2.  Är arbetsmarknadsministern beredd att överväga att\r\nplacera kommunerna Kungsör, Arboga och Köping i\r\nstödområde?</pre><pre>3.  Planerar regeringen nya statliga investeringar i eller\r\nsysselsättningsskapande beställningar i Västmanland?</pre><pre>4.  Är arbetsmarknadsministern beredd att tillföra\r\nlänsarbetsnämnden i Västmanland resurser av sådan\r\nomfattning att samma andel av de arbetslösa kan omfattas\r\nav åtgärder 1993 som 1991?</pre><pre>den 15 november</pre><pre>1993/94:60 av Berith Eriksson (v) till kulturministern om\r\nplaceringen i häkte av personer som tagits i förvar m.m.:</pre><pre>Nyligen kunde man i tidningen Dagen läsa om en 23-årig\r\nstatslös palestinsk kvinna, gravid i nionde månaden, som\r\ntagits i förvar och placerats i en polisarrest i samband med\r\nverkställighet av avvisningsbeslut.</pre><pre>Några dagar senare publicerade Idag en artikel om en 17-\r\nårig pojke från Sudan som sedan två månader är\r\nförvarstagen i Härlandafängelsets häktesavdelning. Han\r\nmår så dåligt av detta att han ges antidepressiva\r\nmediciner.</pre><pre>Det finns fler exempel på kvinnor i långt framskriden\r\ngraviditet som tagits i förvar och placerats i polisarrest.</pre><pre>Av Kriminalvårdsstyrelsens statistik kan utläsas att\r\nnärmare 3 000 personer per år hålls i förvar i\r\nKriminalvårdsstyrelsens lokaler, dvs. häkten. Varje dag\r\nsitter ca 85 förvarstagna utlänningar i våra häkten.</pre><pre>Miljön i häktena är i högsta grad olämplig för människor\r\nsom sökt skydd i Sverige och som skall avvisas därför att\r\nderas skäl inte bedömts vara tillräckligt starka för\r\nbeviljande av asyl. Redan vetskapen att man skall tvingas\r\nåtervända till det land man flytt från gör att dessa\r\nmänniskor ofta mår dåligt psykiskt. Det strider mot allt\r\nförnuft att de skall placeras tillsammans med grova\r\nbrottslingar och dessutom i praktiken undergå i stort sett\r\nsamma behandling som de häktade. Häktena har inte\r\nmöjlighet att i nämnvärd utsträckning bevilja särskilda\r\nlättnader för de förvarstagna t.ex. i fråga om kontakter\r\nmed omvärlden.</pre><pre>Förutom att det i hög grad är inhumant att hålla\r\nförvarstagna människor inspärrade i häkten och\r\npolisarrester är det också olämpligt ur statsfinansiell\r\nsynpunkt. Genomsnittlig dygnskostnad per häktad för\r\nhela landet är 1 675 kr. Kostnaden blir mycket hög på\r\ngrund av kraven på rymningssäkerhet, på förebyggande\r\nav att föremål smugglas ut från eller in till häktena osv.\r\nOm särskilda civila lokaler togs fram för förvar av\r\nutlänningar kan säkerhetsnivån sänkas och verksamheten\r\nförbilligas.</pre><pre>100 miljoner kronor har av regeringen öronmärkts för att\r\npolisen skall intensifiera arbetet med att verkställa\r\navvisningar. Om detta arbete blir framgångsrikt kommer\r\nsituationen för de redan överfulla häktena att bli ohållbar.</pre><pre>Jag vill med anledning av ovanstående fråga statsrådet:</pre><pre>Vilka åtgärder är regeringen på kort och litet längre sikt\r\nberedd att vidta för att de som tagits i förvar inte skall\r\nplaceras i häkten eller polisarrester?</pre><pre>50 §  Anmälan om frågor</pre><pre>Anmäldes att följande frågor framställts</pre><pre>den 15 november</pre><pre>1993/94:160 av Göran Magnusson (s) till justitieministern\r\nom dödsstraff m.m.:</pre><pre>Allt fler ungdomar i gymnasieåldern anser att Sverige\r\nskall återinföra dödsstraffet, visar en attitydundersökning\r\nUngdomsbarometer 93. Enligt den vill 40 % av\r\ngymnasieeleverna att dödsstraffet återinförs. Fler pojkar\r\nän flickor har den uppfattningen; 48 respektive 35 %.\r\nDärtill skall läggas att närmare en fjärdedel av de\r\ntillfrågade ungdomarna hade svårigheter att ta ställning\r\ntill frågan. Resultatet är mycket nedslående för alla som\r\när emot dödsstraff och som värnar om humanism och en\r\nkriminalvård grundad på andra principer än\r\nvedergällning. Om opinionen för dödsstraff växer\r\nundergrävs Sveriges möjligheter att i FN driva kampen\r\nmot dödsstraff.</pre><pre>Under de senaste årens kriminalpolitiska debatt har ofta\r\nrests starka krav om hårdare tag och strängare straff. I den\r\ndebatten återkommer också tankar på återinförande av\r\ninterneringsstraffet. Är justitieministern beredd att ta\r\ninitiativ till och engagera regeringen i en bred\r\nupplysningsverksamhet mot interneringsstraff och\r\ndödsstraff?</pre><pre>1993/94:161 av Birthe Sörestedt (s) till\r\narbetsmarknadsministern om åtgärder mot\r\narbetslösheten:</pre><pre>Arbetsmarknadsministern sade vid Nordiska rådets möte\r\ni Mariehamn: ''Om vi alla bryr oss om varandra tillräckligt\r\nmycket, klarar vi arbetslösheten. Det finns angelägna,\r\nviktiga uppgifter i omsorgen människor emellan, i\r\nomsorgen om våra barns och barnbarns livsmiljö''.</pre><pre>Jag vill i anledning av detta uttalande fråga:</pre><pre>Vad menar arbetsmarknadsministern att vi konkret skall\r\ngöra just nu?</pre><pre>1993/94:162 av Pierre Schori (s) till utrikesministern om\r\nfältsjukhuset i Somalia:</pre><pre>I den svåra situationen i Somalia har det svenska\r\nfältsjukhuset spelat en betydelsefull roll. Skadade har fått\r\nvård och somalisk personal har utbildats. Minst lika viktig\r\när den förtroendeskapande effekt som sjukhuset har i den\r\nspända situationen. Det är särskilt viktigt i detta läge när\r\nFN-insatsen i Somalia håller på att återfå den humanitära\r\nkaraktär den bör ha, vilket bl.a. FN:s biträdande\r\ngeneralsekreterare Jan Eliasson starkt argumenterat för.</pre><pre>FN har nu begärt att Sverige förlänger fältsjukhusets\r\nnärvaro i Somalia, eller åtminstone lämnar kvar\r\nutrustningen så att annan personal kan ta vid. Enligt\r\nuppgift är regeringen inte beredd att tillmötesgå FN:s\r\nbegäran. Regeringen sägs inte kunna komma överens om\r\nhur kostnaderna för insatsen skall fördelas.\r\nFörsvarsministern lär ha motsatt sig delad finansering från\r\nanslaget för fredsbevarande insatser.</pre><pre>Mot denna bakgrund vill jag fråga utrikesministern:</pre><pre>Avser regeringen att säga nej till FN:s begäran om fortsatt\r\nstöd till fredsprocessen i Somalia genom det fältsjukhus\r\nsom Sverige har bidragit med?</pre><pre>1993/94:163 av Pierre Schori (s) till utrikesministern om\r\nsvensk kandidatur till FN:s säkerhetsråd:</pre><pre>Ett mycket viktigt inslag i svensk säkerhetspolitik har\r\nvarit det aktiva engagemanget i Förenta nationerna.\r\nSverige hade förra hösten en möjlighet att vinna en plats\r\ni FN:s säkerhetsråd, men lyckades inte. Sverige har sedan\r\ndess haft möjlighet att kandidera på nytt, med fullt\r\nnordiskt stöd.</pre><pre>Jag vill därför fråga utrikesministern:</pre><pre>Vilka åtgärder har regeringen vidtagit för att driva en\r\nkandidatur för Sverige till FN:s säkerhetsråd för åren\r\n1995--96?</pre><pre>51 §  Kammaren åtskildes kl. 21.25.</pre><pre>Förhandlingarna leddes</pre><pre>av tredje vice talmannen från sammanträdets början\r\nt.o.m. ajourneringen kl. 18.00,</pre><pre>av andre vice talmannen därefter t.o.m. 35 § anf. 206\r\n(delvis) och</pre><pre>av tredje vice talmannen därefter till sammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}