{"dokumentstatus":{"dokument":{"hangar_id":"2387823","dok_id":"GF09118","rm":"1991/92","beteckning":"118","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"118","slutnummer":"0","datum":"1992-05-22 00:00:00","systemdatum":"2005-10-27 14:02:04","publicerad":"1992-05-22 00:00:00","titel":"Riksdagens snabbprotokoll 1991/92:118 Fredagen den 22 maj","subtitel":null,"status":null,"htmlformat":null,"relaterat_id":null,"source":"webbnav","sourceid":"{244F6257-DDD4-4CBD-9D6B-96726C24E58C}","dokument_url_text":"http://data.riksdagen.se/dokument/GF09118/text","dokument_url_html":"http://data.riksdagen.se/dokument/GF09118","dokumentstatus_url_xml":"http://data.riksdagen.se/dokumentstatus/GF09118","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1991/92:118</div>\r\n<div class=\"sidhuvud_datum\">Fredagen den 22 maj</div>\r\n<div class=\"sidhuvud_klockslag\">Kl. 9.00--11.07</div>\r\n<hr class=\"sidhuvud_linje\">\r\n<pre>1 §  Svar på interpellation 1991/92:187 om barns\r\noch ungdomars villkor</pre><pre>Anf. 1  Socialminister BENGT\r\nWESTERBERG (fp):</pre><pre>Herr talman! Ewa Hedkvist Petersen har frågat mig\r\nvilka åtgärder jag är beredd att vidta för att stärka\r\nden generella välfärden så att alla barn får goda\r\nuppväxtvillkor och så att inte barn och ungdomar\r\nblir de stora förlorarna i besparingstider, om jag är\r\nberedd att stärka barnperspektivet i samhället\r\ngenom att inrätta en barnombudsman samt om jag\r\när beredd att vidta åtgärder för att ta till vara barns\r\noch ungdomars egna åsikter om sina villkor i\r\nsamhället.</pre><pre>Sverige var ett av de första länderna som\r\nratificerade FN:s barnkonvention. I propositionen\r\n(prop. 1989/90:107) till riksdagen om godkännande\r\nav konventionen gjordes en noggrann genomgång\r\nav hur konventionens artiklar motsvarade svenska\r\nförhållanden. Tillträdet till konventionen\r\nföranledde inte några ändringar i svensk\r\nlagstiftning, men vissa brister i den praktiska\r\ntillämpningen av lagar och förordningar\r\nkonstaterades.</pre><pre>En särskild arbetsgrupp har tillsatts för att följa\r\ntillämpningen och genomförandet i Sverige av\r\nkonventionen. Regeringen skall senast den 1\r\nseptember 1992 rapportera till FN om hur Sverige\r\nefterlever konventionen.</pre><pre>I anslutning till öppnandet av FN:s\r\ngeneralförsamlings höstsession 1990 hölls ett\r\ntoppmöte om barnens villkor. Barntoppmötet\r\nantog en deklaration och en handlingsplan för\r\nbarns överlevnad, skydd och utveckling. Som en\r\nföljd av detta har det i regeringskansliet utarbetats\r\nen nationell handlingsplan som under våren 1992\r\növerlämnats till FN:s barnfond.</pre><pre>Jag vill härutöver redogöra för en del av de åtgärder\r\nsom regeringen vidtagit för att bättre anpassa\r\nsvenska förhållanden till barnkonventionens regler\r\noch principer.</pre><pre>- Regeringen har lagt ett förslag (prop.\r\n1991/92:138) om att barn inte får tas i förvar i\r\nutlänningsärenden annat än som en sista utväg och\r\ndå endast under begränsad tid och tillsammans med\r\nvårdnadshavare.</pre><pre>- Flyktingbarnens rätt till sjukvård har\r\nuppmärksammats. Barnhälsovården för\r\nflyktingbarn skall motsvara ordinarie\r\nbarnhälsovård för barn i Sverige. Regeringen\r\nkommer att aktualisera frågan om att utreda de\r\nnärmare förutsättningarna för en eventuell\r\nutvidgning av asylsökande barns rätt till hälso- och\r\nsjukvård.</pre><pre>- Bestämmelserna om bl.a. våldtäkt och sexuellt\r\nutnyttjande av barn och ungdomar skärps fr.o.m.\r\nden 1 juli 1992.</pre><pre>- I samband med ratifikationen av ILO-\r\nkonventionen (nr 138) om minimiålder för tillträde\r\ntill arbete skedde vissa lagändringar till skydd för\r\nminderåriga i arbete.</pre><pre>- Ungdomsministern har här i kammaren redogjort\r\nför den utredning hon tänker föreslå för att belysa\r\nungdomars och särskilt utsatta ungdomars speciella\r\nsituation när det gäller boende och arbete.</pre><pre>- En kommitté har tillsatts för att utvärdera\r\nnuvarande regelsystem för unga lagöverträdare\r\nsamt lämna förslag till i vilka former och på vilket\r\nsätt det allmänna i framtiden bör ingripa när\r\nungdomar som har fyllt 15 år begår brott. Den skall\r\ndärvid enligt utredningsdirektiven beakta\r\nbarnkonventionens bestämmelser och principer.</pre><pre>- Regeringen har nyligen tillsatt en kommitté för att\r\nutvärdera 1974 års kriminalvårdsreform. Enligt\r\ndirektiven bör kommittén mot bakgrund av Sveriges\r\nåtaganden enligt barnkonventionen göra en\r\nbedömning av hur man inom kriminalvården på\r\nlämpligaste sätt bör ta om hand de ungdomar under\r\n18 år som trots allt dömts till fängelse. Kommittén\r\nbör också uppmärksamma förhållandena för de\r\nsmå barn som vistas på kriminalvårdsanstalt\r\ntillsammans med intagen förälder.</pre><pre>- Regeringen har under våren 1992 tillsatt en\r\nexpertgrupp och kommitté för att svara för ett\r\nsvenskt deltagande i WHO-/Unicef-aktionen Baby\r\nFriendly Hospitals (aktionen för ''barnvänliga\r\nsjukhus'').</pre><pre>- Regeringen har vidare gett socialstyrelsen i\r\nuppdrag att utforma och genomföra ett\r\nåtgärdsprogram för att utveckla individ- och\r\nfamiljeomsorgens förhållningssätt till utsatta barn\r\noch deras familjer. Satsningen tar sikte på att höja\r\nkompetensen och öka medvetenheten hos\r\nsocialarbetare och andra som arbetar med utsatta\r\nbarn. Förmågan att se, förstå, beskriva och möta\r\nutsatta barns behov skall utvecklas. Särskilda\r\nmedel har avsatts för detta utvecklingsarbete som\r\nsyftar till att sätta barns bästa i främsta rummet.</pre><pre>- Barnens behov skall också uppmärksammas av\r\nden alkoholpolitiska kommissionen.\r\nKommissionen har i uppdrag att kartlägga och\r\nanalysera missbrukets konsekvenser för\r\nmissbrukarnas familjer. Kommissionen skall också\r\nbedöma vilka insatser som behöver göras för att\r\nmöta särskilt barnens behov av stöd.</pre><pre>- Regeringen har nu under våren förelagt riksdagen\r\nförslag om förbättringar av det ekonomiska stödet\r\ntill föräldrar med handikappade barn fr.o.m. den 1\r\njuli 1992. Förslagen innebär dels väsentliga\r\nförbättringar av reglerna för vårdbidrag för\r\nhandikappade barn, dels förändrade villkor inom\r\ndet särskilda pensionstillägget med syfte att fler\r\nföräldrar skall kunna få detta stöd i framtiden.\r\nRiksdagen har nyligen beslutat att godkänna de\r\nföreslagna förbättringarna.</pre><pre>- Vidare avser regeringen att under hösten avlämna\r\nen proposition på grundval av förslagen i\r\nhandikapputredningens huvudbetänkande\r\nHandikapp--Välfärd--Rättvisa (SOU 1992:46).\r\nInriktningen för den kommande propositionen är\r\natt skapa förutsättningar för ett avsevärt förbättrat\r\nsamhällsstöd för personer med omfattande\r\nfunktionshinder och då bl.a. när det gäller\r\nfunktionshindrade barn och ungdomar.\r\nHandikapputredningen har i sitt betänkande bl.a.\r\nföreslagit att svårt funktionshindrade barn,\r\nungdomar och vuxna skall tillförsäkras service och\r\nstöd genom en särskild rättighetslag.</pre><pre>- En åtgärd som berör alla barn är den utvidgade\r\nlagreglering av barnomsorgsområdet som\r\nregeringen har aviserat i\r\nkompletteringspropositionen. Självfallet är\r\nfamiljen grunden för att ge barn och ungdomar\r\ngoda uppväxtvillkor. Enligt min mening är\r\ndessutom tillgången till barnomsorg av god kvalitet\r\nav största betydelse. Även från\r\njämställdhetssynpunkt är det väsentligt att\r\ntillgången till barnomsorg inte försämras.</pre><pre>- Frågan om inrättandet av en barnombudsman\r\nbereds för närvarande inom socialdepartementet. I\r\nremissyttranden över utredningsförslaget om en\r\nombudsman för barn och ungdom (SOU 1991:70)\r\nhar tanken framförts att låta ombudsmannen få till\r\nuppgift att bevaka efterlevnaden av\r\nbarnkonventionen i Sverige. Jag är själv tilltalad av\r\ndenna tanke och ser det som ett av\r\nhuvudalternativen. Min avsikt är att återkomma till\r\nriksdagen med en proposition till hösten.</pre><pre>Avslutningsvis vill jag säga att frågan om att ta till\r\nvara barns och ungdomars egna åsikter berörs av\r\nflera av de åtgärder som jag här har redovisat. I\r\ngrunden handlar det om att utveckla ett barn- och\r\nungdomsperspektiv generellt i samhället, som\r\nbygger på respekt för barnet som individ och\r\nsamhällsmedlem, dess behov och rättigheter. Att\r\nbättre utveckla detta perspektiv ser jag därför som\r\nen viktig utgångspunkt för regeringens barn- och\r\nungdomspolitik.</pre><pre>Anf. 2  EWA HEDKVIST PETERSEN (s):</pre><pre>Herr talman! Jag tackar socialministern för\r\ninterpellationssvaret. Det är självfallet intressant\r\natt ta del av den uppräkning som socialministern\r\ngör av de åtgärder som är på gång i\r\nregeringskansliet och också vilka beslut som\r\nriksdagen har fattat. Däremot kan jag inte se att\r\nsocialministern har svarat på alla mina frågor. Han\r\nkommenterar nämligen inte alls hur han vill\r\nförsvara den generella välfärdspolitiken, så att alla\r\nbarn även i framtiden får goda uppväxtvillkor och\r\nsäger inte heller vad han vill göra för att inte barn\r\noch ungdomar skall bli de stora förlorarna nu i\r\nbesparingstider.</pre><pre>Herr talman! Jag hörde nyligen regissören Suzanne\r\nOsten i ett radioprogram. Hon prisade att vi i vårt\r\nland hitintills tillsammans har tagit ansvar för alla\r\nbarn, inte bara våra egna, att vi som vuxna bryr oss\r\nom inte bara våra egna barn utan också grannens.\r\nNu såg hon andra tendenser. Hon var upprörd över\r\natt barnen får sitta emellan vid nedskärningarna.\r\nMest av allt var hon besviken över att det\r\ngemensamma ansvaret för alla våra barn urholkas.\r\nHon var rädd för att just det ansvar vi tar för alla\r\nbarn i vårt land skall försvinna. Det är faktiskt\r\nockså jag.</pre><pre>Jag hävdar att vi i vårt lilla, rika land inte får\r\nabdikera från ansvaret för att alla barn skall ha\r\ngoda uppväxtvillkor. Vi är mycket priviligierade i\r\nSverige. Vi är rika. Vi lever i en ovanligt homogen\r\nkultur och med ganska likartade förhållanden. I\r\ndenna ovanligt priviligierade situation måste vi ha\r\nden politiska kraften att se till att alla barn får del\r\nav välfärden och att ingen hamnar vid sidan om. Vi\r\nfår inte sidsteppa några barn. Inte heller får vi\r\nslappna av och låta bli att se de klasskillnader som\r\nråder bland barn, hur barn längre ned på\r\nklasstrappan har en sämre situation än andra.</pre><pre>Detta är också centrala politiska frågor som\r\nmänniskor bryr sig om. Det sprider sig nu en oro i\r\nkommun efter kommun för att barnen skall bli de\r\nstora förlorarna i nedskärningstider. Vi ser hur\r\nspecialundervisning, fritidsgårdar och barnkultur\r\nförsvinner. Därför tycker jag att socialministerns\r\ntystnad i dag på denna punkt är anmärkningsvärd.\r\nJag undrar om socialministern inte hör eller ser vad\r\nsom händer och varför han inte nu tar chansen att\r\nsäga vad han tycker.</pre><pre>Nu kan tystnaden bero på att socialministern i\r\nregeringen är med och skapar problemen och\r\nresursbristen. Regeringen låter arbetslösheten\r\nskena i väg. Ovanpå det drar man in pengar från\r\nkommunerna för att betala skattesänkningar för de\r\nvälbärgade. Detta får nedskärningar som följd.\r\nSamtidigt har jag förståelse för den knipa\r\nsocialministern sitter i. Det förhandlas i regeringen,\r\noch det blir som det blir med en moderat ledning.\r\nDet måste i denna svåra situation vara\r\nsocialministerns uppgift att värna sitt område, att\r\nvärna barnens och ungdomarnas rättigheter i en\r\nkärv ekonomi, att se till att det inte blir de unga som\r\nfår bära de stora bördorna.</pre><pre>Loppet är inte kört än. Vi måste få socialministerns\r\nsvar i nästa replik. Vad tycker socialministern om\r\natt barn och ungdomar nu blir de stora förlorarna\r\nvid de besparingar som sker, och vad tänker han\r\ngöra?</pre><pre>Herr talman! Det är inte alltid lätt att hävda\r\nbarnens intressen i dag. Många vuxna och\r\norganisationer gör ett beundransvärt jobb. Men det\r\nbehövs ytterligare insatser. Det är mot denna\r\nbakgrund som förslaget om en barnombudsman\r\nskall ses. Jag välkomnar nu socialministerns besked\r\natt en proposition om en barnombudsman kommer\r\ntill hösten. Då borde vi ha en barnombudsman\r\nutsedd nästa vår. Socialministern lättar också litet\r\npå förlåten. Han är tilltalad av tanken att\r\nombudsmannens uppgift skall bli att bevaka\r\nefterlevnaden av FN:s barnkonvention i Sverige.\r\nDetta har också föreslagits i utredningen. FN:s\r\nbarnkonvention skall vara ett grundläggande\r\ndokument som en barnombudsman i Sverige bör\r\narbeta utifrån.</pre><pre>Konventionen måste genomsyra alla beslut och allt\r\narbete med barn i Sverige. Konventionen kommer\r\nt.ex. med all säkerhet att vara ett viktigt instrument\r\nför att hejda de värsta avarterna av\r\nnedskärningsförslag vi i dag ser, och som slår mot\r\nbarn.</pre><pre>Herr talman! Jag vill föreslå att regeringen inte\r\nenbart skapar ytterligare en beredande myndighet.\r\nDet har vi många bra exempel på i dag.\r\nBarnombudsmannen behövs nämligen för\r\nytterligare uppgifter. Vi behöver en\r\nbarnombudsman som också ges ett uppdrag att\r\naktivt och offensivt delta i den allmänna debatten\r\noch hävda barns intressen, både i\r\nsamhällsplaneringen och på ett vidare fält i\r\nsamhället, t.ex. gentemot affärsintressen. Barn\r\nlever sina liv i många olika situationer, och\r\nbarnombudsmannen måste kunna arbeta utifrån\r\ndet.</pre><pre>Ombudsmannen kan vara en barnens,\r\nungdomarnas och vuxnas bundsförvant som med\r\nkraft och status kan hävda barnperspektivet ur alla\r\nsamhällets aspekter. Han skall ha ett arbetssätt som\r\ngör att han vet hur barn har det och kan sprida\r\nkunskap och vara opinionsbildare.</pre><pre>Herr talman! Det måste var en barnombudsmans\r\nuppgift att synliggöra barns och ungdomars egna\r\nåsikter om hur de har det. Jag skulle gärna vilja ha\r\nsocialministerns kommentar till dessa tankar om\r\nhur en barnombudsman kan fungera.</pre><pre>Anf. 3  MAJ-INGER KLINGVALL (s):</pre><pre>Herr talman! Även jag tvingas i likhet med Ewa\r\nHedkvist Petersen konstatera att socialministern\r\ninte med ett ord berör den djupa oro som finns ute\r\ni landet när det gäller barnens situation. Den\r\nuppräkning av planerade och redan vidtagna\r\nåtgärder som socialministern gör i sitt\r\ninterpellationssvar rör inte de grundläggande\r\nvälfärdsmål som nu är hotade och som i stor\r\nutsträckning berör barnen.</pre><pre>Bengt Westerberg har i anförande efter anförande\r\nuttalat sig för en generell välfärdspolitik. Jag har\r\nlyssnat till några och sett ännu fler refererade i\r\nmedia.</pre><pre>Problemet är att ord och handling är två skilda\r\nsaker för socialministern.</pre><pre>Den hittills förda politiken innebär en urholkning\r\nav de välfärdssystem som skall garantera alla\r\nmedborgare ett gott liv. På område efter område\r\nskall staten genomföra nedskärningar -- i boendet,\r\ni utbildningen, i statsbidragen till kommunerna.\r\nHöjningen av barnbidrag och studiebidrag har\r\nregeringen skjutit upp. Och mer är att vänta. Anne\r\nWibble tänker spara 18 miljarder till, kunde man\r\nläsa i tidningar i går.</pre><pre>Många av landets kommuner har stora ekonomiska\r\nproblem och drar ned på sin verksamhet. Det kan\r\nröra sig om nedskärningar på mellan 5 och 30 %.</pre><pre>Nedskärningarna i barnomsorgen drabbar barnen i\r\nform av större barngrupper, mindre personal,\r\nhöjda taxor. Öppna förskolor läggs ned,\r\nsexåringarna hänvisas till skolan, och\r\nföreståndarens roll som pedagogisk ledare ersätts\r\nav rollen som administratör och ekonom.</pre><pre>Nedskärningar i skolan drabbar barnen genom\r\nstörre klasser och färre lärare. Fasta vikarier tas\r\nbort, det blir färre halvklasser, sämre kvalitet på\r\nskolmåltiderna. Hemspråksundervisningen hotas,\r\nelevassistenter och annan kringpersonal avvecklas,\r\noch stimulansbidraget till upprustningen av den\r\nfysiska miljön i skolor upphör efter den 1 juli.\r\nFritidsgårdar avvecklas, stödet till barn- och\r\nungdomsidrott minskas, simundervisning läggs ned\r\neller avgiftsläggs.</pre><pre>Och nedskärningarna på kulturområdet drabbar\r\nbarnen genom att bibliotek eller biblioteksfilialer i\r\nbarns närområden minskar öppethållandetider\r\neller läggs ned. Det blir neddragning av bokinköp --\r\nsamtidigt som vi vet att 50 % av alla boklånare är\r\nbarn.</pre><pre>Minskade statliga och kommunala bidrag till\r\nstudieförbunden medför också att kulturprogram\r\ntill barn och ungdom minskar. Kommunala\r\nmusikskolan minskar verksamheten och höjer\r\navgifterna.</pre><pre>Nedskärningarna inom barnhälsovården drabbar\r\nbarnen genom att barnhälsovården i många\r\nlandsting nu omstruktureras, och\r\nbarnkompetensen riskerar att tunnas ut. Tjänster\r\ninom barnhabilitering och lekotekverksamhet dras\r\nin. Och sak samma är det inom skolhälsovården.</pre><pre>Till detta kan läggas en allmän oro för att barn med\r\nextra behov inte får dem tillgodosedda.\r\nNedskärningar i den generella välfärden drabbar\r\nalla, men mest dem som har störst behov av\r\nsamhällets insatser. Och en sådan viktig grupp är\r\nbarn med behov av särskilt stöd av olika slag.</pre><pre>Tyvärr, socialministern, kan den här uppräkningen\r\ngöras längre. Men jag vill bara med detta\r\nunderstryka den oro som många i dag känner för\r\nhur nedskärningar i stat, kommun och landsting\r\nslår mot barnen.</pre><pre>Det blir då något märkligt att läsa och lyssna till\r\nsocialministerns svar, som inte alls tar upp det här\r\nutan enbart handlar om barnkonventionen.\r\nSjälvfallet skall Sverige leva upp till\r\nbarnkonventionen. Men det är inte det\r\nbarnfamiljerna i Sverige nu efterfrågar i första\r\nhand, utan bra barnomsorg, skola, bostad, och ett\r\narbete att försörja familjen på om man drabbas av\r\narbetslöshet. Socialministerns svar andas en stor\r\nomedvetenhet om det här som bekymrar så många\r\nmänniskor.</pre><pre>Alla dessa nedskärningar sammantagna drabbar\r\nbarn orättvist hårt. De är som grupp mycket\r\nberoende av att den kommunala servicen i\r\nnärmiljön fungerar på ett bra och likvärdigt sätt.\r\nBarn har också mycket svårare än vuxna att\r\nformulera sina protester och utöva påtryckning på\r\nde politiker som beslutar om nedskärningarna.\r\nBarn är också mycket beroende av sina föräldrars\r\nlevnadsförhållanden, och därför slår neddragningar\r\nhårdast mot de barn vilkas föräldrar har det svårast.</pre><pre>Inte minst i dåliga tider behövs det starka\r\nföreträdare för barnen, som ser till att barns behov\r\noch berättigade krav alltid ställs i fokus och\r\nprioriteras när avgörande beslut skall fattas.</pre><pre>Socialminister Bengt Westerberg måste uppträda\r\nsom en sådan stark företrädare. Men då måste\r\nsocialministern våga ta i de grundläggande\r\nproblemen, då måste ord och handling följa\r\nvarandra. Hur tänker socialministern agera som\r\nstark företrädare för barnen i Sverige?</pre><pre>Anf. 4  Socialminister BENGT\r\nWESTERBERG (fp):</pre><pre>Herr talman! Nu har vi under tolv minuter fått höra\r\nvilket elände som Socialdemokraterna i Sverige har\r\nställt till med och som vi nu har att hantera i den\r\nnya regeringen. Jag håller med om att det inte är\r\nnågot alldeles enkelt arv som vi har övertagit efter\r\nden socialdemokratiska regeringen. Vi har haft\r\nekonomisk stagnation i flera år i Sverige. Jag håller\r\nmed interpellanten och Maj-Inger Klingvall om att\r\ndet är alldeles uppenbart att det skapar problem\r\nockså när det gäller att hävda den generella\r\nvälfärdspolitiken.</pre><pre>Men just därför att vi är medvetna om detta driver\r\nregeringen nu en ekonomisk politik vars syfte är att\r\nfå i gång den ekonomiska tillväxten igen och på det\r\nsättet skapa förutsättningar för att vi skall kunna\r\nbedriva en bra generell välfärdspolitik i Sverige\r\nframöver.</pre><pre>Den generella välfärdspolitiken hotas också på\r\nandra sätt. Det kan uppstå svårigheter att få\r\nmänniskor att acceptera de höga skatter som\r\ngenerell välfärdspolitik förutsätter, om man inte\r\nförmår leverera vad människor begär, dvs. om de\r\ninte får valuta för skattepengarna. Också därvidlag\r\nhar vi högt ställda ambitioner inom regeringen -- att\r\nse till att människor får mer valuta för\r\nskattepengarna, för att på det sättet skapa\r\nförståelse för de höga skatter som vi har och den\r\ngenerella välfärdspolitik som vi för i Sverige.</pre><pre>Men det är självklart att också i ett läge när det är\r\nkärvt och när vi tvingas till vissa nedskärningar\r\nbåde i stat och i kommun, måste vi hävda de mest\r\nutsatta gruppernas och de mest utsatta barnens\r\nintressen. Och den fråga som jag hade uppfattat att\r\nEwa Hedkvist Petersen hade ställt var vilka\r\nåtgärder vi nu är beredda att vidta för att stärka den\r\ngenerella välfärden, speciellt med hänsyn till\r\nbarnens situation. Jag har redovisat en mängd\r\nsådana åtgärder i mitt interpellationssvar.</pre><pre>Det grundläggande är naturligtvis att vi kan få en\r\ngod ekonomisk utveckling. Och jag tror att ni måste\r\nmedge att en del av de problem som ni nu talar om,\r\noch som man säkert kan få illustrationer till ute i\r\nvåra kommuner, hänger samman med att vi har haft\r\nen ekonomisk stagnation under ett antal år -- till\r\nvilken ni naturligtvis är medskyldiga, eftersom ni\r\nhar tillhört den grupp här i kammaren som har varit\r\nmest ansvarig för den ekonomiska politiken under\r\nsenare år. Man kan inte hävda att allt elände som\r\nman kan komma på -- och som Maj-Inger Klingvall\r\nt.ex. gjorde en lång uppräkning av i sitt inlägg --\r\nskulle ha uppstått under de månader som vi har haft\r\nden nya regeringen. Det är alldeles uppenbart att\r\ndet har sina rötter i den ekonomiska politik som ni\r\nsjälva har medverkat till.</pre><pre>Men jag kan försäkra er bägge två att regeringens\r\nmycket bestämda ambition är att vi skall få i gång\r\nden ekonomiska tillväxten. Alla de åtgärder vi\r\nvidtar, inkl. nedskärningar för kommunerna, har\r\ndetta mycket bestämda syfte -- att vi skall komma\r\nbort från det stora budgetunderskottet, få i gång\r\nden ekonomiska tillväxten och kunna hävda den\r\ngenerella välfärdspolitiken.</pre><pre>Och även i avvaktan på det krävs som sagt ett stort\r\nantal åtgärder, av vilka jag har redovisat en del. Låt\r\nmig bara än en gång lyfta fram en av de åtgärder\r\nsom vi har vidtagit och fått riksdagen att acceptera\r\nnu under våren, nämligen ett ökat stöd till föräldrar\r\ntill barn med handikapp. Det är ett förslag som vi\r\nunder många år har lagt fram här i riksdagen därför\r\natt vi vet att just de här familjerna tillhör de mest\r\nutsatta, dem som behöver mest stöd från samhället.\r\nMen Ewa Hedkvist Petersen, Maj-Inger Klingvall\r\noch deras partivänner har aldrig stött den åtgärden\r\nförrän nu, sedan vi fått regeringsskiftet och har\r\nkunnat lägga fram förslaget som proposition i\r\nriksdagen. Det är ett exempel på den typ av\r\nåtgärder som vi vidtar för att också i kärva tider\r\nstödja de mest utsatta barnen.</pre><pre>Anf. 5  EWA HEDKVIST PETERSEN (s):</pre><pre>Herr talman! Jag noterar att socialministern inte i\r\nsin replik på något sätt kommenterade frågan om\r\nen barnombudsman, och jag hoppas att\r\nsocialministern återkommer till den frågan. Jag\r\ntycker att det är viktigt att vi får en dialog kring vad\r\nen barnombudsman kan göra i vårt land.</pre><pre>Och jag vill ännu en gång understryka att jag tycker\r\natt det är extra viktigt nu att vi får en\r\nbarnombudsman. Riksdagen har många gånger\r\nuttalat att det här behovet finns. Det blev en\r\nutredning, och inför den proposition som skall\r\nläggas fram är det alltså bra om vi nu får en\r\ndiskussion om vad barnombudsmannens uppgifter\r\nblir. Jag vill hänvisa till vad jag sade om detta i mitt\r\nförsta inlägg.</pre><pre>Socialministern gör naturligtvis som alla andra\r\nregeringsföreträdare i dessa tider -- han talar om\r\narvet från socialdemokratin. Och det är klart att\r\nman kan säga att inga problem skapas på ett halvår;\r\ndet kan jag hålla med om. Men vad socialministern\r\noch regeringen gör nu när man lägger fram sina\r\nförslag är att man förvärrar problemen i Sverige och\r\nskapar nya. Det vi är oroliga för -- och det som är\r\nanledningen till att jag har framställt en\r\ninterpellation -- är att det är barnen som får bära\r\nbördorna.</pre><pre>Jag är också orolig för att socialministern inte\r\nvärnar barnen och inte ger signaler till politikerna\r\nute i landet hur bördorna skall bäras. Det är\r\nsocialministerns uppgift att ge signaler om att\r\nfördelningspolitiken skall vara sådan att barnen och\r\nungdomarna skall hållas så skadeslösa som möjligt.</pre><pre>Finansministern kan ge ju signaler om att avgifter\r\nbör tas ut på boklån. Borde inte socialministern,\r\nsom ansvarig för dessa frågor i då regeringen, ha en\r\nuppfattning om att barn och ungdomars välfärd inte\r\nfår beskäras i dessa svåra tider? Sverige är ett rikt\r\nland, och vi måste gemensamt ta ansvar för våra\r\nbarn. Vi vet att det annars är de barn som har det\r\nsvårast som drabbas.</pre><pre>Regeringen har lagt fram andra förslag utöver dem\r\nsom gäller skattepolitiken och den ekonomiska\r\npolitiken som direkt drabbar barnen. Det gäller\r\nt.ex. propositionerna om barnomsorgen och\r\nfristående skolor. I dessa näringspolitiska\r\npropositioner har det inte har gjorts någon analys\r\nav vilka konsekvenser förslagen får för barnen. Det\r\nborde vara regeringens uppgift att ha ett\r\nbarnperspektiv i alla förslag som läggs fram.</pre><pre>Anf. 6  MAJ-INGER KLINGVALL (s):</pre><pre>Herr talman! Först vill jag kommentera frågan om\r\nden ekonomiska politiken.</pre><pre>Det är självklart att Sveriges ekonomi har\r\nstagnerat. Men det är en oerhört stor skillnad på\r\nden ekonomiska politik som regeringen vill föra\r\noch den som Socialdemokraterna vill föra. Vi\r\nsocialdemokrater skulle aldrig drömma om att\r\nsänka skatterna med flera miljarder för välbeställda\r\nmänniskor och låta bördorna bäras av barnen och\r\nmänniskor med vanliga inkomster. Vi skulle inte\r\nheller drömma om att föra en sådan\r\nåtstramningspolitik som skulle leda till en minskad\r\ninhemsk efterfrågan med många miljarder.</pre><pre>I en sådan här situation är det oerhört viktigt att det\r\nfinns en väl uttänkt strategi från regeringens och\r\nframför allt socialministerns sida om hur den\r\ngenerella välfärden, något som berör alla barn,\r\nskall värnas. Socialministern räknade i sitt\r\ninterpellationssvar upp en rad åtgärder som rör\r\nbarnkonventionen. En av åtgärderna gäller alla\r\nbarn, nämligen förslaget om en utvidgad\r\nlagreglering på barnomsorgsområdet. Observera\r\natt formuleringarna börjar bli alltmer utslätade.</pre><pre>Handlar det här om barnens rätt till en plats i\r\nbarnomsorgen, eller är det fråga om en lagstiftning\r\nsom skall ge ''tillräckligt stöd för enskilda\r\nalternativ'', som det står i\r\nkompletteringspropositionen? Det skulle vara bra\r\nmed ett klarläggande här.</pre><pre>Min huvudinvändning är socialministerns ointresse\r\noch frånvaron av en strategi för att klara de\r\ngenerella åtgärder som alla barn är beroende av för\r\natt kunna leva ett bra liv. De punkter\r\nsocialministern har räknat upp, och som riktar sig\r\ntill olika grupper av barn, förutsätter att den\r\ngenerella välfärden finns intakt i botten. Men så\r\nkommer inte att vara fallet om alla planerade\r\nnedskärningar genomförs.</pre><pre>Visst kan väl ändå socialministern hålla med mig\r\nom, att när det råder brist på resurser, är det ännu\r\nviktigare att diskutera prioriteringar och strategier\r\nframåt i tiden? Men det finns inte några sådana\r\nansatser och förslag. Jag hörde inte heller att\r\nsocialministern hade några sådana tankar i sitt\r\nförsta inlägg. Vad tänker socialministern göra?</pre><pre>Anf. 7  Socialminister BENGT\r\nWESTERBERG (fp):</pre><pre>Herr talman! Det är klädsamt att Ewa Hedkvist\r\nPetersen medger att den ekonomiska stagnationen\r\ninte är ett problem som har uppkommit efter\r\nregeringsskiftet utan faktiskt är ett arv som den\r\nnuvarande regeringen har tagit över. Jag skall inte\r\npå något sätt hävda att ekonomisk politik är något\r\nenkelt och att det hade varit lätt att undvika de\r\nproblem som nu finns. Men likväl måste den\r\nregering vi hade som satt fram till oktober i fjol ta\r\npå sig en stor del av ansvaret för att det har blivit en\r\nekonomisk stagnation och att vi nu tvingas till en\r\nhel del smärtsamma ekonomisk-politiska åtgärder\r\nför att få ordning på den svenska ekonomin.</pre><pre>Grunden skall naturligtvis vara den generella\r\nvälfärdspolitiken. För att kunna hävda den\r\ngenerella välfärdspolitiken och få ordning på\r\nekonomin tvingas vi till en del ingrepp i själva\r\nvälfärdssystemet. Därom tror jag inte att det råder\r\nnågon oenighet. Också den socialdemokratiska\r\nregeringen insåg -- åtminstone mot slutet av sin\r\nämbetsperiod -- att det var nödvändigt med vissa\r\ningrepp i t.ex. sjukförsäkringen, och även en del\r\nandra åtgärder genomfördes. Då inleddes en\r\npolitik av reformering av dessa system, som vi\r\nsedan har fortsatt -- fast med betydligt större kraft\r\nän vad Socialdemokraterna förmådde visa.</pre><pre>Maj-Inger Klingvall säger, att när det råder brist på\r\nresurser måste det ske prioriteringar. Ja, det är just\r\nvad detta handlar om. Det är därför att det råder\r\nbrist på resurser som vi har prioriterat de mest\r\nutsatta grupperna och barnen. Vi har just därför\r\ninriktat våra åtgärder på t.ex. barn med handikapp.\r\nPengarna läggs på dem. Trots att det är kärva tider\r\nkommer vi att genomföra en stor\r\nhandikappreform. Men det handlar naturligtvis\r\ninte bara om barn. Det finns också andra utsatta\r\ngrupper, t.ex. pensionärer med låga inkomster och\r\nen del andra grupper som vi också tycker att det är\r\nviktigt att ta hänsyn till i det kärva läge som nu\r\nråder.</pre><pre>Ewa Hedkvist Petersen frågade om\r\nbarnombudsmannen. I mitt svar redovisade jag hur\r\njag ser på den frågan. Jag tycker att tanken, som\r\nframför allt har framförts från Rädda barnens sida,\r\natt låta barnombudsmannen bevaka att FN:s\r\nbarnkonvention efterlevs i Sverige, är ett intressant\r\nuppslag. Vi håller nu på att gå igenom de\r\nsynpunkter vi har fått under remissbehandlingen,\r\noch vi skall återkomma så småningom med en\r\nproposition till riksdagen. De synpunkter som Ewa\r\nHedkvist Petersen här framför finns naturligtvis\r\nmed i bilden när vi funderar på hur\r\nbarnombudsmannaämbetet skall utformas.</pre><pre>Det har vidare sagts att de förslag vi har lagt fram\r\nnär det gäller barnomsorg och skola -- jag förmodar\r\natt det framför allt har avsett förslagen att släppa\r\nfram enskilda alternativ på dessa områden -- skulle\r\nmissgynna barnen. Det är för mig en alldeles\r\nobegriplig ståndpunkt. De erfarenheter som finns\r\nav enskilda alternativ på dessa områden är\r\nutomordentligt positiva. Jag tror inte att det går att\r\nhävda att något barn som har gått i Waldorfskola\r\neller Montessoriskola, föräldrakooperativt dagis\r\neller dagis som har drivits på annat sätt i enskild\r\nform har farit illa av det. Vi har öppnat större\r\nmöjligheter för enskilda initiativ än vad som hittills\r\nhar funnits. Det är fel att stänga ute en hel del av de\r\nalternativ som skulle kunna stå till buds. Det är för\r\nmig en helt främmande tanke att barn skulle fara\r\nilla av sådant. I själva verket är mångfald och större\r\nfrihet något som gynnar barnen. Det är därför vi\r\nhar lagt fram dessa förslag -- inte för att vi vill barn\r\nilla, utan för att vi vill barn väl. Det borde Ewa\r\nHedkvist Petersen kunna förstå.</pre><pre>Vidare ställde Maj-Inger Klingvall en fråga om den\r\nlagstiftning om barnomsorg som tidigare\r\ndiskuterats vid åtskilliga tillfällen i kammaren. Det\r\när tänkt att lagen skall ta hänsyn till flera saker.\r\nDels gäller det önskemålet att det skall finnas\r\nutrymme för enskilda alternativ, dels gäller det att\r\ntillgodose de behov av barnomsorg som finns av\r\nbarnomsorg. Regeringen har i\r\nregeringsdeklarationen klart sagt att målet är full\r\nbehovstäckning inom barnomsorgen. Det innebär\r\natt var och en som behöver barnomsorg utanför\r\nhemmet skall ha rätt att få det. Tanken är att\r\nlagstiftningen skall ge ett sådant stöd till\r\nföräldrarna att den rätten kan tillgodoses.\r\nRegeringen återkommer även när det gäller detta\r\nmed förslag till hösten.</pre><pre>Det grundläggande och avgörande är att få igång\r\nden ekonomiska utvecklingen om vi skall kunna\r\nhävda den generella välfärdspolitiken och kunna\r\ntillgodose alla de önskemål som både barn, äldre\r\noch handikappade har. Alla de åtgärder som\r\nregeringen vidtar har detta syfte. Det går alltid att\r\ndiskutera vilka ekonomisk-politiska åtgärder som\r\när de rätta i varje givet läge. Men vi vill pröva vår\r\nmetod. Socialdemokraterna prövade sin, och det\r\nledde Sverige in i ekonomisk stagnation och in i de\r\nproblem som nu finns i svensk ekonomi och välfärd.\r\nVår ambition är att lösa dessa problem. Vi bör\r\nåtminstone få litet mer än sju åtta månader på oss\r\nför att visa att våra recept för att klara den\r\nekonomiska utvecklingen i Sverige håller. Jag är\r\növertygad om att vi kommer att kunna visa det.</pre><pre>Anf. 8  EWA HEDKVIST PETERSEN (s):</pre><pre>Herr talman! Vi är politiker, socialministern! Som\r\npolitiker har vi till uppgift att lösa problem i\r\nsamhället. Det råder en ekonomisk stagnation i\r\nSverige. Tillväxten är inte vad den borde vara. Men\r\nnär vi i dag skall ta itu med problemet måste vi\r\nbestämma oss för vilka som skall värnas i processen\r\noch med de åtgärder som vidtas stå skadeslösa.</pre><pre>Jag hävdar att det i första hand är barnen vi måste\r\nskydda. Jag kräver att socialministern utifrån sin\r\nposition också värnar barnen i den ekonomiska\r\npolitik som regeringen formulerar.</pre><pre>Socialministern säger att Socialdemokraterna har\r\nprövat sin ekonomiska modell. Det har vi gjort, och\r\nden har varit framgångsrik. Vi har problem, och det\r\nhar vi haft, men vi har hela tiden i vår ekonomiska\r\npolitik sett till att de grupper som behöver stöd\r\nockså får det. Vi har använt generella metoder\r\ndärför att vi vet att dessa i längden ger varaktiga\r\nresultat. Nu ser vi att barn och ungdomar, vilka vi\r\nvill värna, riskerar att få betala priset för den\r\nekonomiska politik som den borgerliga regeringen\r\ndriver. Det kan vi inte acceptera. Det ger bestående\r\nverkningar som det blir svårt att reparera senare.\r\nVi saknar också hos regeringen ambitionen att\r\nvärna dessa grupper.</pre><pre>Jag skulle vilja att socialministern uttryckte en\r\nuppfattning om att det är barnen som skall värnas\r\nnär det nu sker besparingar ute i kommunerna och\r\nute i landet. Jag anser att socialministern måste\r\ngöra det och kan göra det.</pre><pre>När det sedan gäller resonemanget om bl.a.\r\nfristående skolor kan man ha ambitioner och\r\nstrategier med sina förslag, men när man sedan\r\nlägger fram förslagen och ser formuleringarna blir\r\nresultatet kanske inte alltid det som skulle önskas.\r\nSå är det när det gäller fristående skolor. Det\r\nförslag som har lagts fram innebär att kommunala\r\nskolor kan få svårigheter att bedriva sin\r\nverksamhet. Det kan vi inte heller acceptera. Om\r\nsocialministern följer skoldebatten och\r\nutbildningsdebatten här i kammaren kan han få\r\nhöra hur diskussionen kommer att gå i det\r\navseendet. Jag anser alltså att man här inte har haft\r\nett generellt barnperspektiv.</pre><pre>Anf. 9  MAJ-INGER KLINGVALL (s):</pre><pre>Herr talman! Jag känner mig mycket tveksam när\r\nsocialministern skall förklara hur socialministern\r\nser på detta med prioriteringar. Jag känner mig\r\ntveksam till socialministerns inställning till den\r\ngenerella välfärdspolitiken. Socialministern sade\r\nungefär så här: Det är de mest utsatta barnen och\r\nde mest utsatta grupperna som skall prioriteras.</pre><pre>Men för oss socialdemokrater är det självklart att\r\ndet är barnen som skall prioriteras i den situation vi\r\nnu befinner oss i. Det är det vi menar med generell\r\nvälfärdspolitik. Vi skall naturligtvis prioritera\r\nåtgärder som är bra för alla barn i vårt land. Jag\r\nskulle gärna vilja att socialministern förtydligade\r\nsin inställning till den generella välfärdspolitiken.\r\nÄr det alla barn eller är det bara de mest utsatta\r\nbarnen som skall prioriteras?</pre><pre>Sedan skulle jag något mer vilja följa upp frågan\r\nom en barnombudsman. Vi tycker att det är oerhört\r\nviktigt att vi på alla sätt försöker att bevaka barns\r\noch ungas rättigheter och trygghet.\r\nBarnombudsmannen kan tillsammans med andra\r\nha en sådan funktion. Vi har ju i Sverige en rad\r\nfrivilliga organisationer som gör ett fantastiskt\r\narbete. Jag tänker bl.a. på Rädda barnen, på BRIS\r\noch på flera handikapporganisationer. Vi har också\r\nnågra myndigheter som arbetar med barn.\r\nBarnmiljörådet arbetar enbart med barn. Vi har\r\nbarn- och ungdomsdelegationen och statens\r\nungdomsråd.</pre><pre>Min uppfattning är att en ombudsman för barn och\r\nungdom kan bli en viktig komplettering i samhällets\r\ninsatser för att bevaka om rätt saker görs utifrån\r\nbarns och ungdomars faktiska önskemål och behov\r\noch utifrån ambitionen att förbättra barns villkor.\r\nMen om en barnombudsman skall kunna få kraft\r\nbakom sitt arbete, måste det finnas myndigheter\r\nsom mer reguljärt har till uppgift att bevaka barns\r\noch ungdomars villkor och som kan följa frågor\r\nunder lång tid, göra uppföljningar och\r\nutvärderingar och bevaka barnaspekter inom olika\r\nsektorer. Det räcker inte med en barnombudsman\r\nom det inte finns andra myndigheter och\r\norganisationer som gör grovjobbet.\r\nBarnombudsmannen skall komplettera, inte\r\nersätta, övrigt arbete med barn- och\r\nungdomsfrågor.</pre><pre>Avslutningsvis vill jag fråga socialministern hur han\r\nser på barnombudsmannens uppgifter i förhållande\r\ntill de frivilliga organisationernas och nuvarande\r\nmyndigheters arbete för barn.</pre><pre>Anf. 10  Socialminister BENGT\r\nWESTERBERG (fp):</pre><pre>Herr talman! Låt mig svara på den sista frågan\r\nförst. Det är alldeles självklart att\r\nbarnombudsmannen inte kan ta över alla uppgifter\r\nfrån andra myndigheter, och ännu mindre från\r\nfrivilligorganisationer. Det är självklart att\r\nbarnsynpunkter måste beaktas på många olika håll.\r\nDessa insatser kan komplettera varandra. Det\r\ninnebär inte att det inte kan finnas uppgifter, t.ex.\r\nhos barnmiljörådet, som lämpligen kan tas över av\r\nbarnombudsmannen. Det tillhör de frågor vi\r\nprövar i beredningen av det här ärendet.</pre><pre>Ewa Hedqvist Petersen frågade vilka som skall gå\r\nskadeslösa. Hon sade att barnen måste komma i\r\nförsta hand. Man kan naturligtvis uttrycka det så att\r\nbarnen skall komma i första hand, men det finns\r\nsjälvfallet också andra grupper som vi måste ta\r\nhänsyn till. Vi kan inte säga att barnen skall gå helt\r\nskadeslösa medan vi offrar handikappade och\r\näldre. Det är jag inte beredd att säga, om det var\r\nvad Ewa Hedqvist Petersen efterlyste. Jag tycker\r\natt vi hela tiden, även när vi måste strama åt ute i\r\nkommunerna, måste ta rimlig hänsyn till både barn\r\noch andra utsatta grupper, t.ex. handikappade och\r\näldre. Vi tvingas hela tiden göra en avvägning\r\nmellan dessa grupper. Vi kan inte säga att en grupp\r\nfår allt och de andra grupperna får inget. Jag tycker\r\ninte att det är en rimlig prioritering.</pre><pre>Maj-Inger Klingvall var tveksam till mitt sätt att\r\nresonera om prioriteringar. Det är sant att alla\r\nåtgärder vi sätter in inte riktar sig till alla barn. När\r\nvi t.ex. sätter in åtgärder för barn med handikapp\r\när det klart att det är just barn med handikapp, dvs.\r\nen grupp på några tiotusental barn, som får glädje\r\nav de åtgärderna. Men jag tycker inte att vi av det\r\nskälet att dessa åtgärder riktar sig till vissa barn,\r\nskall säga att vi skall utesluta dem till förmån för\r\nåtgärder som når alla barn. Vi höjer också\r\nbarnbidrag och gör annat som berör alla barn, men\r\nvissa åtgärder måste självfallet vara inriktade på\r\nsärskilt utsatta barn. Där har vi i Folkpartiet\r\nliberalerna tyckt -- och regeringen tycker nu -- att\r\ndet är mycket viktigt att förbättra förhållandena för\r\nbarn med handikapp. Det är en fråga som vi har\r\nprioriterat högt. Socialdemokraterna har visat ett\r\nganska ringa intresse för den frågan i\r\nregeringsställning. Glädjande nog har man stött\r\nden prioriteringen i opposition. Det tycker vi är\r\nbra.</pre><pre>Herr talman! Ewa Hedqvist Petersen uttryckte en\r\noro för att barnen nu får betala priset för den\r\nekonomiska politik som bedrivs. När det görs\r\nnedskärningar i kommunerna görs det därför att\r\nsamhällsekonomin kräver det. Staten håller inte\r\ninne dessa pengar och samlar dem i några\r\nskattkistor. Staten har ju också stora underskott. Vi\r\nhar alla stora underskott på alla nivåer i\r\nsamhällsekonomin. Därför ställs det också stora\r\nkrav på att vi effektiviserar verksamheten. Målet\r\nmed det är inte att det skall bli sämre, varken för\r\nbarn eller några andra grupper. Målet är att det\r\nskall bli bättre. Vi skall åstadkomma mer med\r\nmindre resurser. Därför måste ambitionen i\r\nkommunerna vara att inte försämra för olika\r\npersoner och olika grupper, utan att göra det bättre\r\nför dem. Det ställer naturligtvis stora krav på\r\nkommunerna. Det måste förbättra produktivitet\r\noch effektivitet i kommunerna under åren\r\nframöver, oavsett vilken regering vi har i Sverige.\r\nMen målet för de förändringar och de\r\nomstruktureringar som nu sker måste vara att det\r\nskall bli bättre för alla grupper och att man skall få\r\nmer valuta för skattepengarna.</pre><pre>Överläggningen var härmed avslutad.</pre><pre>2 §  Svar på interpellation 1991/92:188 om\r\nvården av äldre i hemmet</pre><pre>Anf. 11  Socialminister BENGT\r\nWESTERBERG (fp):</pre><pre>Herr talman! My Persson har frågat mig om jag är\r\nberedd att inom ramen för beslutade\r\nstimulansbidrag till äldreboende också möjliggöra\r\nkonstruktioner som ger stimulanser även för vård\r\noch service av äldre i hemmet.</pre><pre>Jag skulle vilja inleda med en beskrivning av\r\nbakgrunden till äldrereformen och vad reformen\r\nkonkret innebär. Antalet mycket gamla människor\r\nökade under 1980-talet och hemtjänstinsatserna\r\nuttryckt både i timmar och i personal byggdes ut i\r\nstor omfattning. Det ökade antalet mycket\r\nvårdkrävande äldre, t.ex. med demenssjukdomar,\r\nmöttes däremot inte av motsvarande utbyggnad av\r\näldreboendet. Under 1980-talet har en förskjutning\r\nskett av hjälpinsatserna i hemmen så att totalt sett\r\nfärre vårdtagare får hemtjänst, medan mycket\r\nvårdbehövande äldre och handikappade får allt\r\nmer hjälp. Inriktningen har varit att ge dem\r\nmöjligheter att med kvalificerade vårdinsatser bo\r\nkvar i det egna hemmet. Det innebär att äldre\r\nmänniskor som för tio år sedan i regel hänvisades\r\ntill långtidssjukvården, i dag kan välja att få vård i\r\nden egna bostaden.</pre><pre>Denna förskjutning av tyngdpunkt från\r\ninstitutionsvård till vård i det egna hemmet innebar\r\natt kommuner och landsting blev allt mer beroende\r\nav varandra för att klara de ökade krav som ställdes\r\npå en trygg och väl fungerande\r\näldreomsorgsorganisation. Redan i\r\näldreberedningens betänkande 1987 berördes\r\nbehovet av ett mer enhetligt huvudmannaskap för\r\nvissa delar av äldreomsorgen. Men det skulle dröja\r\nända fram till våren 1991, då riksdagen beslutade\r\nom den ekonomiska regleringen av reformen, som\r\nfrågan fick sin slutliga lösning och kommunerna\r\ngavs ett samlat och tydligt ansvar för\r\näldreomsorgen.</pre><pre>Äldrereformen innebär i korthet att kommunerna\r\nhar fått en skyldighet att inrätta särskilda\r\nboendeformer för service och omvårdnad för äldre\r\noch bostäder med särskild service för yngre\r\nmänniskor med funktionshinder. Kommunen skall\r\nerbjuda hälso- och sjukvård i särskilda\r\nboendeformer och i dagverksamheter och kan\r\nockså, efter överenskommelse med landstingen,\r\növerta ansvaret för hemsjukvården i ordinärt\r\nboende. Vidare har kommunen fått ett\r\nbetalningsansvar både för somatisk\r\nlångtidssjukvård som drivs av landsting eller\r\nenskilda vårdgivare och för personer som av läkare\r\nbedöms inte längre behöva den medicinska vård\r\nsom landstingens länssjukvård svarar för.</pre><pre>Den 1 januari 1992 överfördes 490 sjukhem med ca\r\n31 000 platser för somatisk långtidssjukvård till\r\nkommunerna. Ansvaret för drygt 400\r\ngruppboendeenheter med sammanlagt 3 000\r\nboende samt 200 dagverksamheter för\r\nåldersdementa och 130 enheter för dagsjukvård\r\növerfördes också till kommunerna. Totalt bytte ca\r\n55 000 anställda arbetsgivare. Kommunerna har\r\nfått betalningsansvar för 5 500 platser avseende\r\nsomatisk långtidssjukvård och för 3 300 platser\r\navseende somatisk korttidssjukvård och geriatrisk\r\nvård.</pre><pre>Som My Persson säger är detta den största\r\nhuvudmannaskapsreform som ägt rum under de\r\nsenaste decennierna -- kanske någonsin -- inom\r\nsvensk förvaltning. Reformens ekonomiska\r\nomfattning uppgår till ca 20 miljarder kronor, vilka\r\növerförts till kommunerna genom olika\r\nregleringsinstrument. I samband med beslutet om\r\näldrereformen beslutade regeringen också att anslå\r\nsammanlagt 5,5 miljarder kronor för att stimulera\r\nkommunernas och landstingens förändringsarbete.\r\nDet utökade statliga stödet avser\r\nstimulansbidragen till utbyggnad av gruppboende\r\noch till ombyggnad av sjukhemmen; sammanlagt 3\r\nmiljarder kronor, ett särskilt statsbidrag till\r\nkommunerna om 1.5 miljarder kronor för\r\nbetalningsansvaret, 500 milj.kr. för information\r\noch utbildning och slutligen 500 milj.kr. i\r\nstatsbidrag till landstingen för den särskilda\r\nvårdgarantin i syfte att nedbringa kötiderna.</pre><pre>My Persson anger att 38 000 äldre nu skrivs ut från\r\nlandstingens äldrevård. Här måste dock råda någon\r\nmissuppfattning kring dessa siffror som jag inte kan\r\ngenomskåda. Det som hänt under reformens första\r\nfyra månader är att kommunerna i stor utsträckning\r\nkunnat ta ansvaret för de s.k. medicinskt\r\nfärdigbehandlade genom att de nu förfogar över\r\nmedicinska resurser på sjukhemmen, i\r\ndagverksamheter och i vissa fall också genom att\r\nansvaret för hemsjukvården överförts till\r\nkommunerna. Jag har här i kammaren nyligen\r\nbesvarat frågor rörande effekterna av systemet med\r\nett kommunalt betalningsansvar, och då\r\nkonstaterat att allt hittills tyder på att detta system\r\ni stort sett fungerar väl. Jag har också beskrivit den\r\nuppföljning som sker i\r\nbetalningsansvarsdelegationen och de särskilda\r\ntillsynsinsatser som socialstyrelsen gjort i några\r\nenskilda fall.</pre><pre>Jag är väl medveten om att anhöriga utför mycket\r\nstora och betydelsefulla insatser inom\r\näldreomsorgen och att de behöver stöd och hjälp i\r\nolika former. Avlastning av det tunga vårdansvaret\r\ngenom hemtjänst, tillfällig placering på\r\nålderdomshem eller sjukhem och kanske också\r\nstöd och hjälp i form av anhörigträffar hör till\r\nkommunernas ansvarsområde.</pre><pre>My Persson nämner den mycket omfattande\r\nuppföljning och utvärdering av älddreformen som\r\npåbörjats och som skall pågå under kommande år.\r\nInför höstens hearing i socialutskottet hoppas jag\r\natt det kommer att finnas underlag kring bl.a.\r\nbetalningsansvaret och användningen av\r\nstimulansbidragen.</pre><pre>Jag är inte nu beredd att ompröva inriktningen för\r\noch konstruktionen av de särskilda\r\nstimulansbidragen till bl.a. gruppboende och för att\r\nförbättra boendemiljön inom sjukhemmen.\r\nÄDEL-reformen innebär en omfattande och\r\nangelägen organisationsförändring som enligt min\r\nmening ger goda förutsättningar för kommunerna\r\natt utveckla äldre- och handikappomsorgen efter\r\nde uppställda målen.</pre><pre>Anf. 12  MY PERSSON (m):</pre><pre>Herr talman! Jag ber först att få tacka statsrådet för\r\nsvaret.</pre><pre>Jag har förståelse för att socialministern har en viss\r\novilja att nu ompröva inriktningen på de\r\nstimulansåtgärder som redan är beslutade. Men\r\nvad jag däremot inte har samma förståelse för är\r\nden inriktning för stimulansbidraget för\r\näldreboende som från början fanns.</pre><pre>Socialministern gav i sitt svar till mig en historik\r\növer ÄDEL-reformen. Jag vill utifrån\r\nintentionerna i min interpellation ge några\r\nsynpunkter på äldreboendet.</pre><pre>Vi har i vårt samhälle en tendens att allt för ofta\r\nplanera mer utifrån trender än utifrån kunskap och\r\nlångsiktighet. Detta innebär inte bara en\r\ninskränkning i valfriheten för den enskilde utan\r\nockså ett mycket dåligt hushållande med samhällets\r\nekonomiska resurser.</pre><pre>Ålderdomshemmen är ett exempel. Det fanns en\r\ntrend som sade att det inte var gott för en gammal\r\nmänniska att bo på ålderdomshem. Sålunda skulle\r\nden boendeformen avvecklas, och de gamla som\r\nbodde där skulle flyttas ut till ett annat boende. Så\r\nskedde också. Jag vill påstå att vi i och med detta\r\nbokstavligt talat tog livet av ett antal gamla\r\nmänniskor. Men så hände det som alltid sker.\r\nTrenden bröts, och pendeln svängde. Plötsligt var\r\nålderdomshemmen en god boendeform, och i dag\r\när vi i färd med att bygga upp dem igen.</pre><pre>Hade kunskap och sunt förnuft fått råda -- och jag\r\nvet att bådadera fanns att tillgå, men det var ingen\r\nsom lyssnade -- hade dessa misstag inte begåtts.\r\nVad jag nu befarar är att vi i dag är på väg att göra\r\nsamma misstag, och att trendordet i dag är\r\ngruppboende.</pre><pre>Givetvis är gruppboendet en mycket god\r\nboendeform om det är rätt anpassat till de äldre\r\nsom skall bo där när det gäller miljö, funktion och\r\nen god omvårdnad. För den alltmer växande skaran\r\ndementa, som socialministern också talade om --\r\nman räknar i dag med att 20 % av alla över 80 år\r\nkommer att drabbas av demenssjukdom, och\r\nmerparten av Alzheimers sjukdom -- är\r\ngruppboendet ett gott boende. Därför skall det\r\nsjälvfallet, som nu skett, stimuleras.</pre><pre>Men för den som är gammal och utifrån sin ålder\r\nvad jag kallar lagom frisk, är kanske framför allt det\r\negna hemmet, men också servicehuset som det i\r\nbörjan var tänkt att fungera när vi inrättade den\r\nboendeformen, eller det goda ålderdomshemmet,\r\ndet bästa boendet. Jag tror därför att det ligger en\r\nfara i, att när staten nu vill stimulera äldreboendet\r\ngöra det med en så snäv inriktning som nu skett.</pre><pre>Förvisso behöver vi gruppboende för äldre, men\r\ndärjämte måste vi ha alternativ. Man kan aldrig\r\nbygga i fatt ett behov. Behovet förändras ständigt.\r\nDet är därför vi behöver mångfald även vad gäller\r\nalla äldres rätt till en god bostad.</pre><pre>Jag vet att man nu i kommuner i rasande fart startar\r\ngruppboenden för att ta vara på stimulansbidragen,\r\nsamtidigt som man har brist på andra\r\nboendealternativ för äldre och framför allt många\r\ngamla boende i ensamhet och mänsklig misär i eget\r\nhem. Vi vet att hemtjänsten inte fungerar. Den\r\nanhöriga, som ofta själv är gammal, orkar inte\r\nlängre ställa upp, och några dagcentraler eller\r\navlastningsplatser att tala om finns inte alltid att\r\ntillgå.</pre><pre>Skulle man vara drastisk skulle man kunna säga att\r\ndessa från början inte allför sjuka gamla under de\r\nomständigheter de nu lever kommer att bli just så\r\nsjuka att de kommer att behöva den vård som\r\ngruppboendet skall kunna erbjuda dem när det är\r\nfärdigbyggt. Detta är inte humant.</pre><pre>Jag skulle i anledning av interpellationssvaret vilja\r\nställa följande frågor till socialministern. Bl.a. till\r\nföljd av ÄDEL-reformen skärs nu platserna\r\nkraftigt ner inom den s.k. långvården. Vart tar\r\ndessa gamla människor som nu blir hemlösa vägen?\r\nJag är medveten om att det är omöjligt för\r\nsocialministern att nu svara på den frågan, men\r\nkanske kan den av regeringen tillsatta\r\nbetalningsansvarskommittén hjälpa till med svaret.\r\nKommittén har som bekant nyligen skickat ut en\r\nenkät till kommuner och landsting, där man bl.a.\r\nställer denna fråga: Vilket alternativ till\r\nsjukhusvården erbjuder kommunerna? Svaret är av\r\nintresse för den hearing som socialutskottet ämnar\r\ngenomföra till hösten om just äldrevården.</pre><pre>Tillgången på alternativa boendeformer med olika\r\ngrader av vård finns i dag inte fullt utbyggd i de\r\nflesta kommuner. Därför hänvisas många gamla till\r\ndet egna hemmet, mer eller mindre mot sin vilja.\r\nDet är därför av största vikt att stora\r\nansträngningar nu görs för att hjälpa och stödja de\r\nhemmaboende gamla, deras anförvanter och den\r\npersonal som vi fortfarande har kvar i hemtjänsten.</pre><pre>Jag är medveten om att detta nu är kommunernas\r\nansvar. Men anser inte socialministern att det också\r\nvad gäller detta boende måste finnas en\r\nviljeinriktning och ett övergripande ansvar från\r\nstatens sida? Hur skulle i så fall detta ansvar kunna\r\nutformas för att bli inte en pekpinne utan en\r\nstimulans för kommunerna, inte minst i ljuset av\r\nden mycket svåra ekonomiska situation som många\r\nkommuner i dag befinner sig i?</pre><pre>Anf. 13  ROSA ÖSTH (c):</pre><pre>Herr talman! Det är en mycket angelägen fråga som\r\nMy Persson ställt och som jag gärna något vill\r\nkommentera.</pre><pre>Jag har i många år haft tillfälle att ägna mig åt\r\näldreomsorgsfrågorna. Jag skulle utifrån den\r\nerfarenheten inte vilja göra riktigt samma\r\nhistoriebeskrivning som Bengt Westerberg och\r\nkanske inte heller riktigt dra samma slutsatser. Jag\r\nskall inte göra någon större affär av det, för jag tror\r\nändå att vi har samma intresse av att lösa frågorna\r\nom vård och omsorg för de äldre på ett bra sätt.</pre><pre>I dag är kommunerna i full färd med att försöka\r\nleva upp till de förväntningar och de krav som ställs\r\npå dem i och med deras utvidgade ansvarsroll. Det\r\när självklart att de sätter en ära i att visa att de\r\nklarar av dessa ny uppgifter. Det ligger närmast i\r\nsakens natur att man inte i förstone vill medge att\r\ndet finns svårigheter i sammanhanget som man\r\nkanske inte riktigt bemästrar.</pre><pre>Det är när man kommer ned på individnivå som\r\nman märker att effekterna inte alltid är så goda. Jag\r\nhar mött flera ganska förtvivlade människor som\r\nberättar hur deras tillvaro ställts på huvudet därför\r\natt mor eller far plötsligt skickats hem från\r\nsjukhuset, trots att de inte har en chans att klara sig\r\ndär utan väldigt mycket hjälp, något som\r\nkommunen inte har möjlighet att ställa upp med,\r\nåtminstone inte med kort varsel.</pre><pre>Jag delar därför My Perssons oro, och jag tycker att\r\nhennes förslag är intressant. Också i ett\r\növergångsläge måste vi sörja för våra äldre, och då\r\nkan det krävas ett flexibelt utnyttjande av våra\r\ntillgängliga medel. Jag tror för övrigt att vi också\r\nmer långsiktigt måste vidga perspektiven och öka\r\nflexibiliteten. Vi vet ju alla att vi de närmaste åren\r\nfår ett kraftigt ökat antal mycket gamla människor.\r\nVi vet också att många av dessa kommer att behöva\r\nmycket vård, och att det är människor som måste\r\nge den vården alldeles oavsett vem som är\r\nhuvudman för verksamheten.</pre><pre>Det är också bekant att det till den allra största\r\ndelen är anhöriga eller närstående som sköter\r\näldrevården. Det brukar anges att de står för 75 %\r\neller kanske ännu mer. Jag har åtskilliga gånger i\r\ndenna kammare tagit upp anhörigvårdsfrågan. Jag\r\nhar hävdat, och gör det nu igen, att denna\r\nverksamhet måste synliggöras, värderas och\r\nrespekteras. Det skall inte göras genom en välvillig\r\ngest ibland, utan genom att man väger in hela detta\r\nomfattande arbete i den totala äldreomsorgen så att\r\nvi får en uppfattning om ifall dessa omfattande\r\ninsatser kan påräknas också i framtiden. Det\r\nkanske behövs en komplettering av\r\ntrygghetslagstiftningen eller möjlighet till viss\r\nersättning osv. Det finns många tankar kring detta.\r\nÅtgärderna behöver inte kosta så mycket pengar,\r\nmen de är kanske avgörande för om vi skall klara\r\ndenna verksamhet i framtiden.</pre><pre>Jag hoppas att Bengt Westerberg i översynen och\r\nuppföljningen av äldrereformen inte bortser från\r\natt anhörigvården är en förutsättning för att\r\näldreomsorgen alls skall fungera. Jag hoppas, herr\r\ntalman, att jag får en kommentar till detta av Bengt\r\nWesterberg.</pre><pre>Anf. 14  Socialminister BENGT\r\nWESTERBERG (fp):</pre><pre>Herr talman! Jag är något osäker på vad My\r\nPersson syftar på när hon säger att det sker en\r\nnedskärning av platser inom långvården. Det är\r\nsannolikt riktigt att man inom landstingen inte\r\nkommer att ha lika många färdigbehandlade\r\npatienter som ligger länge. Kanske platser av det\r\nslaget försvinner och ställs till förfogande för andra\r\nverksamheter inom sjukvården. Men om man med\r\nlångvård menar platser på sjukhem och liknande\r\nfinns de för närvarande inga tendenser till att man\r\nskär ned, utan verksamheten byggs snarare ut.</pre><pre>Att platserna på akutavdelningarna försvinner, dvs.\r\natt patienter som är färdigbehandlade inte ligger\r\nkvar där, tycker jag är en bra utveckling. Vi har\r\nlänge kritiserat det förhållandet att personer som\r\nhar varit färdigbehandlade inte har haft någonstans\r\natt ta vägen. Det var motiveringen till det\r\nbetalningsansvar som har lagts på kommunerna,\r\noch det har lett till mycket goda resultat.</pre><pre>Jag fick nyss ett tidningsklipp från Västerbotten,\r\ndär man hade gjort en utvärdering av hur ÄDEL-\r\nreformen slagit igenom. Man konstaterade att det\r\nhade fungerat mycket väl och att kommunerna\r\nhade varit duktiga på att ta hand om sina äldre.</pre><pre></pre><pre>Vart har de tagit vägen? Sannolikt finns de i olika\r\nboendeformer: ålderdomshem, servicehus,\r\ngruppbostäder och annat som finns tillgängligt i\r\nkommunen. En del har kanske också fått möjlighet\r\natt flytta hem med hemtjänststöd av olika slag.</pre><pre>Skälet till att vi inom ramen för Ädelreformen\r\nvalde att stimulera framför allt ombyggnad av\r\nsjukhem till fler egna rum och utbyggnad av\r\ngruppbostäder var naturligtvis att det där fanns\r\nakuta bristproblem. Trots att debatten om de egna\r\nrummen på sjukhemmen nu pågått under ganska\r\nmånga år finns fortfarande flera tiotusental\r\npersoner som år efter år tvingas leva ihop med\r\nandra människor. Det borde vara en självklar rätt\r\nför äldre människor, precis som det är för de flesta\r\nandra, att få ha ett eget rum ifall man önskar det.\r\nIngen skall tvingas till det, men alla skall ha rätt till\r\ndet.</pre><pre>På samma sätt är det med gruppbostäderna. Man\r\nhar ganska sent uppmärksammat att detta är en\r\nutomordentligt bra boendeform, framför allt för\r\ndementa. Därför finns det än i dag inte mer än 3 000\r\neller 4 000 tusen platser i gruppbostäder för\r\ndementa, medan behovet har uppskattats till\r\nmellan 25 000 och 30 000. Det finns alltså en\r\nbetydande brist på platser i gruppbostäder. Det är\r\nskälet till att statsmakterna bestämde sig för att\r\nman under en period av fem år -- den kan bli\r\nkortare med de nya regler som gäller -- skall\r\nstimulera utbyggnaden.</pre><pre>Stimulansbidraget omfattar gruppbostäder inte\r\nbara för dementa, utan också för psykiskt sjuka och\r\nutvecklingsstörda. För dem är detta också en bra\r\nboendeform. Jag tror därför inte att det är särskilt\r\nstor risk för att vi skall förbygga oss på det här\r\nområdet. Tvärtom kommer det säkert fortfarande\r\natt finnas en brist när man har utnyttjat alla de\r\nstimulansbidrag som nu är aktuella.</pre><pre>Sedan är det också viktigt att understryka att det\r\nhär stimulansbidraget är ett tidsbegränsat\r\ninvesteringsbidrag. Skall man ge stöd t.ex. till\r\nhemtjänstpersonal handlar det snarast om ett\r\ndriftbidrag, och då måste det utgå under en längre\r\nperiod. Vi har faktiskt haft, och har fortfarande, ett\r\nstatligt bidrag till social hemhjälp. Men i den\r\nkompletteringsproposition som regeringen nyligen\r\nredovisade föreslås att man skall ändra principerna\r\nför bidragsgivningen till kommunerna och ta bort\r\nde specialdestinerade bidragen, bl.a. till social\r\nhemhjälp, och i stället lägga in dem i den s.k. påsen,\r\ndvs. det generella statsbidraget till kommunerna.</pre><pre>Hur det kommer att fungera vet vi naturligtvis inte\r\nän. Men inom den kommunala sektorn har man\r\nbedömt att detta är av värde för att man skall kunna\r\nbedriva en effektivare och mer flexibel verksamhet.</pre><pre>Samtidigt delar jag My Perssons uppfattning att\r\nstaten har ett övergripande och yttersta ansvar för\r\natt servicen t.ex. till äldre fungerar. Därför kan vi\r\nbehöva fundera på om vi på annat sätt skall reglera\r\nden här verksamheten. Det som då ligger närmast\r\ntill hands är naturligtvis ändringar i\r\nsocialtjänstlagen, som också Rosa Östh antydde.</pre><pre>Vi har tidigare diskuterat de planer som finns på att\r\nändra socialtjänstlagen när det gäller\r\nbarnomsorgen. När det gäller äldreomsorgen har\r\ndet visat sig att socialtjänstlagen redan ger ett stöd\r\ntill enskilda personer som vill besvära sig. Men jag\r\nvill inte alls utesluta att ytterligare skärpningar av\r\nsocialtjänstlagen kan bli aktuella.</pre><pre>Det pågår, som My Persson och Rosa Östh känner\r\ntill, en översyn av lagstiftningen på det området. Så\r\nsmåningom kommer vi att få ett förslag från\r\nsocialtjänstkommittén. Vi utgår ifrån att den också\r\nanalyserar de här frågorna, och att detta ligger till\r\ngrund för de förslag som kommittén kan komma\r\nmed.</pre><pre>Det råder inga delade meningar om det angelägna i\r\natt se till att det finns alternativ och mångfald på det\r\nhär området. Huvudansvaret ligger på\r\nkommunerna, men självklart kan staten aldrig\r\nfrånsäga sig det yttersta ansvaret för att våra äldre\r\nkan få åldras på ett värdigt sätt.</pre><pre>Anf. 15  MY PERSSON (m):</pre><pre>Herr talman! Socialministern säger att jag kanske\r\när litet fel ute när jag påstår att institutionerna mer\r\neller mindre tömts. Jag tror faktiskt inte att jag är\r\nså fel ute. De färdigbehandlade patienterna har vi\r\ntalat om tidigare i kammaren, men det är faktiskt så\r\ni vissa kommuner att långvårdskliniker av olika slag\r\noch sjukhemsplatser dras in därför att man tycker\r\natt andra former av boende är bättre. Men detta\r\nsker innan dessa andra boendeformer är fullt\r\nutbyggda eller har fått full service.</pre><pre>Dessutom pågår just nu en nedmontering av de\r\npsykiatriska specialsjukhusen och de psykiatriska\r\ninstitutionerna. Där finns många gamla som också\r\nskickas ut till ett boende som inte fungerar för dem\r\noch där de kanske får bli ensamboende och hamna\r\ni vad jag vill kalla andlig misär.</pre><pre>Jag tror att man inte får negligera det problemet.</pre><pre>Sedan vill jag påstå att ett eget rum i långvården,\r\nsom det kämpats ofta och länge för, förvisso är bra,\r\nmen det räcker inte när man inte ens en gång har en\r\nplats i den specifika vård man behöver.</pre><pre>Jag tycker att det Rosa Östh anförde här om\r\nanhörigvården är mycket viktigt. Socialministern är\r\ninne på precis samma tankar. Det gavs väl ett visst\r\nlöfte om att man kunde få till stånd vissa ändringar\r\ni socialtjänstlagen. För många gamla, ensamma och\r\nsjuka människor som bor i sitt hem skulle det kunna\r\ninnebära litet mera stöd och hjälp.</pre><pre>Jag skulle vilja komma in på en något annorlunda\r\nfrågeställning. Jag oroar mig fortfarande, som\r\nsocialministern förstår, för hur kommunernas\r\ndåliga ekonomi och den här pengapåsen vi har talat\r\nom kommer att slå mot de gamla. Det har sagts här\r\ni dag att det är barnen som är de stora förlorarna.\r\nJag tror att de stora förlorarna är de gamla, de sjuka\r\noch de ensamma. Det finns så många, inte minst\r\nföräldrar, som för barnens talan, men det finns\r\npraktiskt taget inte någon som för de gamlas talan.\r\nDe är ofta så gamla och sjuka att de inte själva\r\nförmår föra sin talan.</pre><pre>Socialministern och jag var båda på\r\nsocialtjänststämman och talade. Där framkom att\r\ntanken på en barnombudsman var intressant för\r\nsocialministern. Det har sagts i denna kammare i\r\ndag också. Om man kan lägga pengar, tid och\r\nkrafter på att fundera i departementet på en\r\nbarnombudsman, är det då inte hög tid att\r\nprioritera en ombudsman för de äldre, som behövs\r\nän mer?</pre><pre>Anf. 16  ROSA ÖSTH (c):</pre><pre>Herr talman! Vi skall inte nu diskutera\r\nÄdelreformen som sådan. Vi kan ha delade\r\nmeningar om hur viktig och angelägen den var.\r\nEffekterna har varit bra i en del kommuner och\r\nmindre bra i andra, beroende på hur man tidigare\r\nlöst sina samordningsfrågor.</pre><pre>Men det viktiga, som My Persson har belyst på ett\r\nbra sätt, är att man i varje läge har ett flexibelt\r\nsynsätt, att man inte låser sig för vissa lösningar,\r\nutan har sinnet öppet för olika vägar och olika sätt\r\natt använda tillgängliga medel.</pre><pre>Det handlar inte alls om att vi skall ha ett antal\r\ngruppbostäder till förfogande. Det behövs olika\r\nformer av det som kallas för särskilt boende. Men\r\ndagens och framför allt framtidens äldreomsorg\r\nkommer i stor utsträckning att bygga på att äldre\r\nmänniskor kan bo kvar i sina egna hem. För att det\r\nskall vara möjligt måste vi räkna med högst\r\nbetydande insatser från de anhöriga.</pre><pre>När jag har ställt frågor om anhörigvården till\r\ntidigare socialministrar har de inte riktigt velat ta i\r\nfrågan. Jag har en känsla av att man tror att det är\r\nfråga om att gå tillbaka till det gamla\r\nhemmadottersystemet. Men det är sannerligen inte\r\ndetta jag är ute efter. Det är snarare för att undvika\r\natt vi hamnar i en beroendesituation av det slaget\r\nsom jag vill att man skall räkna med och beakta den\r\nhär nödvändiga resursen och se hur man kan ta vara\r\npå den på ett sätt som är värdigt också för\r\nanhörigvårdarna.</pre><pre>Det är möjligt att man kan göra förändringar i\r\nsocialtjänstlagen. Men jag efterlyser framför allt att\r\nregeringen är öppen för att diskutera dessa frågor,\r\natt se fakta sådana som de är och att göra det bästa\r\nmöjliga av det.</pre><pre>Överläggningen var härmed avslutad.</pre><pre>3 §  Svar på interpellation 1991/92:166 om\r\narbetslösa och barnomsorgen</pre><pre>Anf. 17  Socialminister BENGT\r\nWESTERBERG (fp):</pre><pre>Herr talman! Många kommuner har regler som\r\ninnebär att en arbetslös förälder efter en viss tid\r\nförlorar den daghemsplats man haft för sina barn.\r\nDetta kan i sin tur leda till att man inte har\r\nmöjlighet att omedelbart acceptera ett erbjudande\r\nom nytt arbete. Därmed anses man inte stå till\r\narbetsmarknadens förfogande och riskerar att\r\nförlora sin arbetslöshetsersättning. Det är mot\r\ndenna bakgrund Ulla Tillander frågat mig vad\r\nregeringen kan göra för att undanröja denna onda\r\ncirkel.</pre><pre>Jag delar Ulla Tillanders uppfattning att problemet\r\ni de flesta fall borde kunna lösas genom en större\r\ngenerositet och en större känslighet för den\r\nenskildes speciella situation. Den långsiktiga\r\nlösningen är naturligtvis att se till att barnomsorgen\r\när så utbyggd att alla som så behöver också skall\r\nkunna erbjudas en plats och även få behålla den i\r\nbl.a. sådana här speciella situationer.</pre><pre>Det är av stor betydelse för föräldrar men\r\nnaturligtvis också för barnen. Barnomsorgen är\r\ninte bara barnpassning medan föräldrarna\r\nförvärvsarbetar eller studerar, utan har ett positivt\r\nvärde för barnens utveckling. I det perspektivet är\r\ndet än mer orimligt att en förälders arbetslöshet,\r\nsom kan vara svår nog för familjen, dessutom skall\r\ndrabba barnet genom att det mister sin plats på\r\ndagis.</pre><pre>Genom att avskaffa de faktiska hinder som tidigare\r\nfanns för enskilda personer att driva barnomsorg\r\nhar regeringen tagit ett viktigt steg för att både öka\r\ntillgången till platser i daghem och fritidshem och\r\nöka mångfalden.</pre><pre>Ett nytt generellt statsbidrag till kommunerna\r\ninnebär en betydande avreglering av bl.a.\r\nbarnomsorgsområdet. Detta ger kommunerna\r\nökade möjligheter att på ett flexibelt sätt tillgodose\r\nefterfrågan på barnomsorg. Det nya\r\nkommunbidragets konstruktion medför emellertid\r\nsamtidigt att kommunernas ekonomiska incitament\r\nför att bedriva barnomsorg försvagas. Då det av\r\nhänsyn till såväl jämställdheten som\r\nsamhällsekonomin är angeläget att fullfölja\r\nutbyggnaden av barnomsorgen, har jag i\r\nkompletteringspropositionen aviserat att till hösten\r\nåterkomma till regeringen med förslag om en\r\nutvidgad lagreglering av barnomsorgsområdet. Jag\r\nanser att en sådan lagreglering är nödvändig också\r\nför att säkerställa ekonomiskt stöd till alternativ\r\nbarnomsorg.</pre><pre>Då Ulla Tillander, som framställt interpellationen,\r\nanmält att hon var förhindrad att närvara vid\r\nsammanträdet, medgav tredje vice talmannen att\r\nRosa Östh fick delta i överläggningen i stället för\r\ninterpellanten.</pre><pre>Anf. 18  ROSA ÖSTH (c):</pre><pre>Herr talman! Jag tackar socialministern för svaret\r\npå Ulla Tillanders interpellation.</pre><pre>Jag vill till att börja med livligt instämma i den\r\ngjorda problembeskrivningen. Just nu hör den här\r\nfrågan till det som man oftast möter när man träffar\r\nmänniskor och diskuterar barnomsorg och\r\narbetslöshet.</pre><pre>Det är en mycket vanlig situation att\r\nsmåbarnsföräldrar konfronteras med detta\r\nmotsägelsefulla förhållande: För att du skall få ett\r\narbete måste du ha barnomsorg, och för att du skall\r\nfå barnomsorg måste du ha ett arbete. Att en sådan\r\nregel är svår att förstå och acceptera för den\r\nenskilde är lätt att begripa.</pre><pre>Vad är anledningen till problemet? Är det bara en\r\nfråga om otillräckligt antal barnomsorgsplatser?\r\nNej, det är inte det. Det är i lika hög grad en fråga\r\nom vad dessa barnomsorgsplatser kostar.</pre><pre>En kommun som befinner sig i ett besvärligt\r\nekonomiskt läge har naturligtvis ett intresse av att\r\ntillgängliga barnomsorgsplatser utnyttjas av de\r\nbarn som just då har det största behovet av tillsyn.\r\nMen kommunen har givetvis också ett intresse av\r\natt få avgift inbetald för varje plats. En arbetslös\r\nförälder å andra sidan kan vilja ha barnet i\r\nbarnomsorg, men klarar det inte även om det skulle\r\nvara tillåtet på den platsen, helt enkelt därför att\r\nfamiljen inte har råd.</pre><pre>Det kan också vara så att en förälder som mister sitt\r\narbete vill avända den uppkomna situationen till att\r\nvara mer med sitt barn, göra saker tillsammans,\r\ndelta i aktiviteter, osv., men vill ha tryggheten att\r\nha tillgång till barnomsorgsplats den dag ett\r\narbetstillfälle yppar sig. Detta förutsätter, som jag\r\nser det, att kommunen har en del vakanta platser.</pre><pre>Jag påstår alltså att en fullt utbyggd barnomsorg\r\nvisserligen är ett viktigt steg, men inte hela\r\nlösningen på problemet. Det handlar inte bara om\r\nbrist på barnomsorgsplatser, utan det handlar också\r\nom bristande inkomstmöjlighet för kommunen och\r\nbristande betalningsförmåga för föräldrarna.</pre><pre>Jag skulle, herr talman, kunna tänka mig att det\r\nfanns en pott arbetsmarknadspengar tillgängliga i\r\ndet här sammanhanget. Den skulle kunna användas\r\nför att bemästra detta just nu så akuta problem. Det\r\nskulle kunna leda till att småbarnsföräldrar inte\r\nblev diskriminerade på arbetsmarknaden, som man\r\nnu i vissa fall anser sig vara. Det skulle också kunna\r\nge alla berörda kvinnor -- det handlar nu faktiskt\r\noftast om kvinnor -- en bättre chans att ha kontakt\r\nmed arbetslivet.</pre><pre>Jag är naturligtvis medveten om att det här är en\r\nfråga som tangerar arbetsmarknadsdepartementets\r\nansvarsområde -- arbetsmarknadspolitiken -- men\r\nden har också en stark social dimension, och den\r\nhänger nära ihop med barnomsorgen och Bengt\r\nWesterbergs ansvarsområde. Jag är därför mycket\r\nintresserad av att höra socialministerns synpunkter\r\npå den utvidgning av problemets orsak som jag har\r\nframfört och naturligtvis också de tankar till lösning\r\nsom jag har framfört.</pre><pre>Anf. 19  Socialminister BENGT\r\nWESTERBERG (fp):</pre><pre>Herr talman! Låt mig mycket kort kommentera\r\nRosa Ösths synpunkter. Jag delar naturligtvis\r\nuppfattningen att det idealiska är att det finns vissa\r\nvakanta platser i kommunerna. Har man full\r\nbehovstäckning i kommunen är det rimligt att det\r\nockså finns en del vakanta platser, både för att\r\nskapa möjlighet för föräldrar att då man plötsligt\r\nfår ett jobb och den sociala situationen förändras få\r\ntillgång till en plats, och för att det är en viktig\r\nförutsättning för att man skall ha en reell valfrihet\r\nmellan olika dagis inom kommunen.</pre><pre>Det kan naturligtvis tänkas att betalningsförmågan\r\nibland hindrar föräldrar att utnyttja en dagisplats.\r\nNu tror jag inte att det var skälet till att man inte\r\nfick dagisplats i de fall som har uppmärksammats\r\noch som var grunden för Ulla Tillanders fråga, utan\r\ndär sade kommunen att man inte var beredd att\r\nställa dagisplats till förfogande för föräldrar som\r\nvar arbetslösa. Men i den mån det handlar om\r\nbristande betalningsförmåga finns det naturligtvis\r\nstarka sociala skäl att ändå bereda de barn som i så\r\nfall kan bli aktuella plats på dagis.</pre><pre>Om arbetsmarknadsmyndigheterna kan gå in och\r\nbidra till betalning i sådana fall är det alldeles\r\nutmärkt. Jag har kanske anledning att ta upp detta\r\nmed arbetsmarknadsministern -- jag skall erkänna\r\natt vi hittills inte har diskuterat denna möjlighet.</pre><pre>Anf. 20  ROSA ÖSTH (c):</pre><pre>Herr talman! Jag tackar för Bengt Westerbergs\r\nintresse för att lösa problemen med de här\r\nfrågorna. Det är många som menar att det med fullt\r\nutbyggd barnomsorg är möjligt att omgående ta\r\nhand om de barn som söker plats, men så fungerar\r\ndet ju inte -- det finns alltid en viss kö; det ligger i\r\nsakens natur. Skall man kunna ta hand om också de\r\nbarnen förutsätter det, precis som Bengt\r\nWesterberg sade, att det finns ett antal vakanta\r\nplatser.</pre><pre>Men jag tror tyvärr inte att det finns anledning att\r\nhoppas på att det är så många kommuner som i\r\ndag -- och kan hända under överskådlig framtid --\r\nanser sig ha råd att ha platser utöver dem som man\r\ndirekt behöver.</pre><pre>Jag håller med om att den direkta orsaken till Ulla\r\nTillanders interpellation var just de regler som helt\r\nenkelt utesluter att föräldrar har en\r\nbarnomsorgsplats för sina barn när de blir\r\narbetslösa. Men jag har stött på också andra\r\nvarianter av dessa hindrande regler, och det är\r\ndärför som jag har velat vidga perspektivet något.</pre><pre>Jag tackar som sagt för att Bengt Westerberg har\r\nvisat intresse för att de här frågorna löses, och jag\r\nser fram emot det.</pre><pre>Överläggningen var härmed avslutad.</pre><pre>4 §  Svar på interpellation 1991/92:178 om\r\nfrivilligt samhällsarbete</pre><pre>Anf. 21  Socialminister BENGT\r\nWESTERBERG (fp):</pre><pre>Herr talman! Gullan Lindblad har frågat mig vilken\r\nform av stöd jag är beredd att ge det frivilliga\r\nsamhällsarbete som planeras av Riksföreningen Att\r\nåldras är att växa.</pre><pre>Inledningsvis vill jag instämma med Gullan\r\nLindblad i att frivilliga insatser från anhöriga, andra\r\nnärstående och ideella organistioner inom\r\näldreomsorgen är ett viktigt komplement till\r\nkommunens socialtjänst.</pre><pre>Vi vet att anhöriga och andra närstående står för en\r\nmycket stor del av service och omsorg till äldre och\r\natt stöd och avlastning behöver utvecklas för dessa\r\ngrupper.</pre><pre>Också ideella organisationer som\r\npensionärsföreningarna, Röda korset m.fl. står för\r\nen mängd aktiviteter som besöksgrupper,\r\npromenadhjälp, organiserande av frivilligt arbete\r\nför och av pensionärer, dagverksamheter m.m.</pre><pre>Att det över huvud taget finns ett mycket stort\r\nengagemang från frivilliga organisationer i sociala\r\nfrågor märktes vid det seminarium kring\r\nfrivilligarbete som socialdepartementet ordnade\r\nför några veckor sedan. Jag blev mycket imponerad\r\növer den stora mängd entusiastiska företrädare för\r\nfrivilligarbete som denna dag delgav oss sina\r\nerfarenheter.</pre><pre>Riksföreningen Att åldras är att växa är en\r\nriksomfattande kampanj, som under några år skall\r\nförsöka utveckla bl.a. frivilliga insatser men som\r\nockså har som mål att ändra attityder, så att\r\nmänniskors resurser även efter pensioneringen ses\r\nsom en tillgång och tas tillvara av samhället.\r\nRiksföreningen har vid olika tillfällen erhållit\r\nekonomiskt stöd för sin verksamhet från\r\nsocialdepartementet.</pre><pre>Under senare år har det skett en förskjutning av\r\ntyngdpunkten för kommunernas äldreomsorger.\r\nAllt fler äldre och vårdkrävande människor har i\r\ndag möjlighet att vårdas i det egna hemmet, och\r\nhemtjänstorganisationen måste därför i allt högre\r\ngrad inriktas mot kvalificerade vård- och\r\nomsorgsuppgifter. Serviceuppgifter som städning,\r\nhemhandling, matdistribution, osv. läggs ut på\r\nentreprenad, och vissa uppgifter kommer kanske i\r\nframtiden att ombesörjas helt i privat regi.</pre><pre>För många människor är frivilliga insatser ett\r\nviktigt komplement till dem som i första hand den\r\noffentliga sektorn erbjuder. Det är exempelvis inte\r\nrealistiskt att räkna med att hemtjänstpersonalen i\r\nlängden skall ha tid att sitta ned och bara prata med\r\näldre människor. Här ser jag en utveckling av\r\nfrivillig väntjänst, där yngre pensionärer besöker\r\näldre i hemmet, som en möjlighet att bryta den\r\nensamhet och isolering som för många äldre är ett\r\nstort problem.</pre><pre>Gullan Lindblad refererar till hur sådana tjänster\r\noch även mer praktiska tjänster har kunnat\r\nförmedlas i de s.k. förmedlingscentralerna enligt\r\nnorsk modell. Att utveckla någon form av\r\nförmedlingsverksamhet för frivilliga insatser skulle\r\njag vilja se prövat också här i Sverige. Vi för nu\r\ndiskussioner med företrädare för Riksföreningen\r\nAtt åldras är att växa och Svenska\r\nkommunförbundet angående formerna för stöd till\r\nen sådan försöksverksamhet.</pre><pre>Anf. 22  GULLAN LINDBLAD (m):</pre><pre>Herr talman! Jag ber att få tacka socialministern för\r\nett utförligt och, som jag tycker, positivt svar. Jag\r\nhar noterat att socialministern även tidigare har\r\nuttalat sig positivt angående\r\nfrivilligorganisationernas verksamhet på det sociala\r\nområdet, och jag är glad över detta.</pre><pre>Frivilligt socialt arbete är både önskvärt och\r\nnädvändigt -- för de äldres, de handikappades och\r\nde sjukas skull men också för dem som vill göra en\r\ninsats för sina medmänniskor, t.ex. yngre\r\npensionärer som har krafter kvar och vill hjälpa\r\näldre pensionärer. Alla människor behöver\r\nbehövas, och i det frivilliga sociala arbetet kan alla\r\nfå utlopp för det engagemang och den vilja som\r\nfinns inom många människor att hjälpa andra. Det\r\när något fint som vårt samhälle faktiskt inte har råd\r\natt undvara.</pre><pre>Jag har ställt min interpellation med anledning av\r\nkontakter med organisationen Att åldras är att\r\nväxa, men framför allt därför att jag är mycket\r\nintresserad av äldrefrågor. Det har glatt mig att\r\nlyssna till de tidigare debatterna där interpellanter\r\nockså har talat om just vikten av att vi engagerar oss\r\nmer för de äldres situation på alla områden i\r\nsamhället.</pre><pre>Det har också talats om barns behov. Jag tillhör\r\ndem som anser att friska barn med ofta friska\r\nföräldrar, som i varje fall oftast har någon som talar\r\nför sig, ändå har det lättare än gamla människor --\r\nvi vet att människor i Sverige i dag blir väldigt\r\ngamla -- som kanske inte har någon anhörig och\r\nsom inte har någon som talar för dem.\r\nSocialministern och vi alla här i huset har ett stort\r\nansvar att verkligen engagera oss för dem.</pre><pre>Jag ser av interpellationssvaret att ansökan från Att\r\nåldras är att växa och Kommunförbundet är under\r\nbehandling i socialdepartementet. Min\r\nförhoppning är givetvis att ansökan om ett bidrag\r\nför att genomföra ett planerat projekt skall\r\nbeviljas. Jag säger detta med gott samvete -- jag\r\nbrukar inte stå i kammarens talarstol och yrka på\r\nökade anslag, men ett anslag till den här\r\nverksamheten skulle vara framför allt humanitärt\r\nmen också ekonomiskt lönsamt på andra områden.\r\nJag önskar på det varmaste att socialministern får\r\nframgång i det här arbetet.</pre><pre>Socialministerns förutvarande kollega i Norge\r\nvisade hur staten med en satsning på 60 milj.kr.\r\nunder ett par budgetperioder kunde få till stånd en\r\nmycket aktiv verksamhet för äldre. I ett hundratal\r\nkommuner bedrivs där nu efter något år olika\r\nformer av frivillig pensionärsverksamhet, som\r\nockså socialministern refererade till. I t.ex.\r\nStavanger förmedlar ett stort äldrecenter olika\r\ntjänster till de äldre.</pre><pre>I Sverige har en del positiva försök gjorts i\r\nsamarbete mellan socialstyrelsen och olika\r\nkommuner. Det gäller då olika typer av social\r\nverksamhet, inte minst bland de äldre.</pre><pre>Jag har bl.a. tagit del av redogörelsen för några av\r\nde senare årens försök, t.ex. Sundbybergs försök\r\nmed s.k. avlösarservice -- för att anknyta till den\r\ntidigare debatten om anhörigvårdare. Där ger alltså\r\npensionärer avlösarservice till anhöriga, som får\r\ndenna hjälp, som föreståndaren för projektet Inger\r\nFristedt säger, innan de bränner ut sig. Det är\r\nverkligen någonting att ta vara på.</pre><pre>Jag har också tagit del av Lidingöprojektet\r\nGentjänsten. Det är inte minst intressant, därför att\r\nen yngre pensionär genom att hjälpa en äldre får en\r\nbank med ett visst antal timmar så att han har rätt\r\natt få samma hjälp när han själv behöver den. Det\r\när ett slags organiserad grannskapshjälp, enligt\r\nmönster från USA.</pre><pre>Vi kan se på Stilprojektet i Stockholm, som delvis\r\nockså anknyter till den här typen av verksamhet,\r\ndär man har möjlighet att välja den hjälp och den\r\nservice som man själv vill ha.</pre><pre>Det är bra att socialministern nu har ambitionen att\r\ngå vidare när det gäller att satsa på frivilliga insatser\r\ninom det sociala området och pröva t.ex. en\r\nförmedlingsversamhet av norsk modell. Min fråga\r\nblir då slutligen: Är socialministern nu beredd att\r\ngöra en rejäl satsning på frivilligverksamhet för\r\npensionärer genom att helt enkelt tillstyrka det\r\nanslag som har sökts av föreningen Att åldras är att\r\nväxa tillsammans med Kommunförbundet?</pre><pre>Jag vill också fråga, även om svaret andas detta: Är\r\nambitionen att generellt fortsätta att stödja\r\nfrivilligverksamhet på olika sociala områden, för\r\natt den sociala politiken i Sverige skall bli ännu\r\nbättre? Det behövs många komplement på det\r\nområdet.</pre><pre>Anf. 23  Socialminister BENGT\r\nWESTERBERG (fp):</pre><pre>Herr talman! Det är lätt att svara på Gullan\r\nLindblads frågor. Svaret på den första frågan är: Ja,\r\ngivetvis inom de ramar vi har. Med en rejäl satsning\r\nkan man ju mena litet olika saker, och vi kommer\r\nnog inte att kunna tillmötesgå alla de anspråk som\r\nföreningen Att åldras är att växa har rest i sin första\r\nframställning. Vi diskuterar en verksamhet av\r\nnågot mindre omfattning än vad föreningen då\r\ntänkte sig.</pre><pre>Svaret på den andra frågan är: Ja, vi är beredda att\r\npå olika sätt stödja de frivilliga organisationerna.\r\nDet är inte alldeles enkelt att veta hur man i\r\norganiserad form som myndighet skall stödja\r\nfrivilligt socialt arbete, men vi har haft den kontakt\r\nsom jag nämnde, vid en konferens med\r\nfrivilligorganisationer, där vi har diskuterat detta.\r\nVi kommer att fortsätta att ha sådana här kontakter\r\noch på olika sätt föra en dialog med\r\nfrivilligorganisationerna för att se hur vi på bästa\r\nsätt kan stödja deras verksamhet. Jag delar\r\nuppfattningen att det är en viktig kompletterande\r\nverksamhet i den generella välfärdspolitik som\r\nalltid måste finnas i botten.</pre><pre>Anf. 24  GULLAN LINDBLAD (m):</pre><pre>Herr talman! Jag tackar socialministern särskilt för\r\ndet sista svaret, att man från departementets sida\r\nkommer att göra vad som är realistiskt möjligt för\r\natt tillmötesgå föreningen Att åldras är att växa och\r\nKommunförbundet i deras gemensamma\r\nansträngningar.</pre><pre>Jag tycker att det är roligt att socialministern är\r\nengagerad i detta arbete och att han också har\r\nfunnit att det finns ett positivt stöd bland\r\norganisationerna. Tyvärr fanns det en tid när\r\nfrivilligt arbete sågs inte bara över axeln utan t.o.m.\r\nsom något fult och som ett otillbörligt intrång i\r\nvård- och omsorgspersonalens arbete. Jag glömmer\r\nt.ex. inte de hårda debatterna vi hade i mitt eget\r\nlandsting, Värmlands, där den dåvarande\r\nsocialdemokratiska majoriteten helt enkelt förbjöd\r\nRöda korsets sjukhusvärdinnor att stödja och\r\nhjälpa anhöriga på sjukhusen. Jag hade hoppats att\r\nden tiden var helt förbi.</pre><pre>I socialstyrelsens skrift från 1986 Frivilliga insatser\r\nför och av äldre, som jag noga har studerat, sägs det\r\nt.ex. att ''stödet från de frivilliga organisationerna\r\när ett viktigt komplement till de offentliga\r\ninsatserna''. Sedan kan man fråga sig vad som är\r\nkomplement och vad som är de stora insatserna,\r\nnär vi i debatten tidigare här har hört att 75--80 %\r\nav omsorgen egentligen bedrivs av anhöriga i\r\nhemmen.</pre><pre>I denna skrift, ur serien Socialstyrelsen redovisar,\r\nsäger glädjande nog Kommunalarbetareförbundet\r\natt ''medmänsklighet varken kan eller bör\r\nförmedlas enbart av anställd personal. Förbundet\r\nerinrar om att personalen inom den öppna vården\r\nmöter de äldre bara ett par timmar om dagen.\r\nUnder den övriga tiden finns det således utrymme\r\nför grannar, organisationer med flera att bidra med\r\ninsatser -- -- --.''</pre><pre>Därför är det litet förvånande att vissa\r\norganisationer på senare tid har varit starkt\r\nskeptiska till frivilligarbete och t.o.m. har ställt sig\r\ndirekt avvisande. Som jag sade förut och som\r\nsocialministern också uttalar i sitt svar, har vårt\r\nsamhälle helt enkelt inte råd att undvara allt det\r\nfrivilliga sociala arbetet. Det är naturligtvis min\r\nförhoppning att frivilligarbete i olika former skall\r\nvara ett naturligt och välkommet inslag i det sociala\r\narbetet, inte minst till hjälp och stöd för äldre och\r\nanhöriga.</pre><pre>Överläggningen var härmed avslutad.</pre><pre>5 §  Svar på interpellation 1991/92:179 om\r\nhandikapphjälpmedel</pre><pre>Anf. 25  Socialminister BENGT\r\nWESTERBERG (fp):</pre><pre>Herr talman! Margit Gennser har ställt några frågor\r\ntill mig om hjälpmedel för handikappade och\r\nHandikappinstitutets kravspecifikationer.</pre><pre>Handikappinstitutets kravspecifikationer har till\r\nsyfte att vara vägledande vid konstruktion,\r\nprovning och inköp av hjälpmedel. De utgör\r\nsåledes ett viktigt dokument i olika\r\nhjälpmedelssammanhang.</pre><pre>När en specifikation arbetas fram söker\r\nHandikappinstitutet fånga upp olika\r\nintressegruppers synpunkter. Härvid spelar\r\nbrukarnas medverkan i arbetet en betydande roll.\r\nDet sker genom aktivt deltagande från företrädare\r\nför handikapporganisationerna både i olika\r\nreferensgrupper och i Handikappinstitutets\r\nstyrelse.</pre><pre>Kravspecifikationens främsta syfte är att se till att\r\nde viktiga säkerhetsaspekterna tillgodoses. Andra\r\nväsentliga faktorer som också påverkar\r\nutformningen är trafiksäkerhetsregler och\r\nelsäkerhet m.m. Vissa funktionella krav finns också\r\nangivna. Kravspecifikationerna kan sägas vara den\r\nbas, de minimikrav, som ett hjälpmedel skall\r\nuppfylla.</pre><pre>När det gäller nordiskt standardiseringsarbete\r\nkänner jag till att det finns en kravspecifikation för\r\nrullstolar. Tillämpningen av provningsresultaten\r\nenligt specifikationen är dock inte densamma i alla\r\nländerna. I Norge och Sverige genomförs ingen\r\ncentral upphandling eller informationsspridning,\r\nom inte stolen uppfyller ställda krav. I Danmark\r\noch Finland har provningsresultatet inte samma\r\nbetydelse. Något danskt ''godkännande'' av en\r\nrullstol finns alltså inte.</pre><pre>Vad jag har uppfattat, finns inga bestämmelser i\r\nkravspecifickationen som lägger hinder i vägen för\r\natt tranportera rullstolen i en bil. Inte heller finns\r\ndet betstämmelser som förhindrar användningen av\r\nen rullstol inomhus och utomhus.</pre><pre>Vad gäller vikt och bredd finns klara angivelser.\r\nStolen klassas för olika användningsområden bl.a.\r\nutifrån dessa uppgifter. Hänsyn tas då till\r\ndörröppningsbredder, hissmått, färdtjänstfordon\r\nm.m.</pre><pre>Om en rullstol, som finns på marknaden, inte\r\npassar för användaren finns det i de flesta fall\r\nmöjligheter att göra en individuell anpassning. I\r\ndessa fall byggs rullstolen om så att den tillgodoser\r\nanvändarens behov. Beslut om individuell\r\nanpassning liksom andra beslut om hjälpmedel\r\nfattas alltid av sjukvårdshuvudmännen.</pre><pre>Handikapputredningen har i sitt huvudbetänkande\r\nväckt tanken på en särskild hjälpmedelsgaranti.\r\nGarantin skulle utformas på så vis att den enskilde\r\ninte skulle behöva vänta längre än en viss angiven\r\ntid för att få tillgång till ett hjälpmedel via den\r\nansvariga huvudmannen. Om denna tid överskrids\r\nskulle den enskilde, på huvudmannens bekostnad,\r\nkunna vända sig till någon annan för att få sitt\r\nhjälpmedelsbehov tillgodosett.</pre><pre>Handikapputredningens huvudbetänkande bereds\r\nför närvarande i socialdepartementet. Regeringen\r\navser att under hösten avlämna en proposition på\r\ngrundval av utredningens förslag. Min preliminära\r\nbedömning är att en hjälpmedelsgaranti med den\r\nutformning som handikapputredningen föreslagit\r\när intressant. Jag är dock inte beredd att nu lämna\r\nnågot närmare besked i frågan. Jag vill emellertid\r\nmarkera att en garanti av detta slag för mig inte har\r\nnågon koppling till självfinansiering med en viss\r\nandel av kostnaden för hjälpmedlet. Jag har svårt\r\natt se att en regel om självfinansiering skulle öka\r\nden enskildes valfrihet.</pre><pre>Anf. 26  MARGIT GENNSER (m):</pre><pre>Herr talman! Jag tackar statsrådet för svaret. Jag\r\nmåste säga att det gjorde mig oerhört besviken. Jag\r\ntrodde att nya tankar hade börjat tänkas på\r\nsocialdepartementet sedan vi fick en ny, borgerlig\r\nregering.</pre><pre>Att bagatellisera de i många fall stora praktiska\r\nproblem för den handikappade som\r\nHandkappinstitutets kravspecifikation visar och\r\nden väldigt stela syn på hjälpmedel som vi har i dag,\r\när att möjligtvis teoretiskt känna till problemen,\r\nmen definitivt inte i praktiken.</pre><pre>Herr talman! Nu skall jag bli personlig precis som\r\nstatsrådet Westerberg brukar vara när han talar om\r\nUlla som vill öppna förskola eller Hilda som vill\r\nöppna privat ålderdomshem. Men, herr statsråd,\r\njag skall tala om min bror som har varit\r\nhandikappad under många decennier. Jag har\r\nkunnat följa erfarenheter under många decennier.\r\nFrån dessa erfarenheter skall jag dra vissa\r\npricipiella slutsatser.</pre><pre>Min bror tillhör den grupp som fick polio under den\r\nsvåra polioepidemien 1946. Han är svårt förlamad\r\nmen rör sig tack vare bil och en mycket behändig\r\nelektrisk rullstol, som mest liknar en golfvagn. Den\r\nfungerar smidigt både inomhus och utomhus har ett\r\nvändbart säte så att den kan användas som en\r\nutomordentlig arbetsstol. Han har obehindrat\r\nkunna arbeta och ta sig fram såväl här hemma som\r\nutomlands. Handikapphjälpmedlet har bidragit till\r\njust det vi säger att det skall göra, dvs. till\r\nnormalisering.</pre><pre>Denna rullstol överensstämmer emellertid inte med\r\nhandikappinstitutets kravspecifikationer. Den kan\r\nsåledes inte listas och tillhandahållas som\r\nhjälpmedel. Det innebär 100 % självfinansiering.\r\nDet må vara hänt. Det får dock även andra\r\nkonsekvenser. Vid reparationer, byte av batterier\r\netc. kan inte hjälpmedelscentralen ställa upp utan\r\natt bryta mot reglerna. Vill det sig illa måste han\r\nåka med sin rullstol till Danmark för at få hjälp.</pre><pre>Rullstolen ifråga är godkänd eller får användas och\r\ntillhandahållas som hjälpmedel i Danmark. Har det\r\nhänt olyckor med den i Danmark? Är danskarna\r\nlättsinnigare än vi svenskar? Bryr de sig inte om\r\nsina handikappade? Tror herr Westerberg att denna\r\namerikanska rullstol kan utgöra en trafikfara och\r\nändå säljas i Kalifornien? I USA har man ju stränga\r\nskadeståndsregler. Svaret på frågorna är:\r\nnaturligtvis inte!</pre><pre>Felet är att rådgivarna på socialdepartementet har\r\nhållit fast vid att den sociala eliten alltid vet bäst.\r\nStatsrådet sade i svaret: ''Belsut om individuell\r\nanpassning liksom andra beslut om hjälpmedel\r\nfattas alltid av sjukvårdshuvudmännen.'' Hur skall\r\nt.ex. denna anpassning gå till? Hur bygger man om\r\nstandardprodukter? Man gör det i alla fall inte hur\r\nsom helst utan oöverstigliga kostnader.</pre><pre>Betalning av hjälpmedel sker faktiskt med\r\nskattebetalarnas pengar och inte med elitens.\r\nDessa pengar skulle kunna användas betydligt\r\nbättre om vi lät en marknad växa fram med ett\r\nvarierat utbud av hjälpmedel. Även handikappade\r\nhar faktisk olika behov och olika krav för sin\r\nvardag.</pre><pre>Ingen skulle väl i dag komma på idén att man endast\r\nskulle behöva saluföra två sorters skor, låt vara i\r\nolika storlekar, en för män och en för kvinnor.\r\nExemplet är faktiskt inte helt befängt. 1968\r\nhävdade Lillemor Erlander detta. Men sådana\r\nungdomssynder bör väl nu vara förlåtna. Det är\r\nvärre med inställningen i dag när det gäller\r\nhandikapphjälpmedel.</pre><pre>Jag vill ta upp ytterligare några problem som\r\nstatsrådet inte har tänkt på. Ute i världen pågår en\r\nständig produktutveckling. En rullstol av 1980 års\r\nmodell är inte samma sak som en rullstol av 1990\r\nårs modell.</pre><pre>När en kravspecifikation är gjord och vissa\r\nhjälpmedel inte har kunnat listas på grund av\r\navvikelse från denna, kommer de inte att tas upp till\r\nprövning igen. De kommer över huvud taget inte\r\natt säljas i Sverige. Vi får en allt sämre fungerande\r\nmarknad och ett allt sämre och mera ålderdomligt\r\nutbud.</pre><pre>Frågan är om inte EES-avtalet och en eventuell\r\nEG-anslutning kommer att förhindra den här typen\r\nav konkurrensbegränsningar som\r\nhandikappinstitutets verksamhet de facto innebär.\r\nInstämmer herr Westerberg i att förfarandet liknar\r\nett tekniskt handelshinder?</pre><pre>Jag upprepar mina andra frågor. Är det inte så att\r\nden som behöver hjälpmedel bäst vet vilka krav\r\nsom skall ställas på hjälpmedlet? Eller utgår herr\r\nWesterberg ifrån att de som behöver en rullstol inte\r\nhar förmåga att tänka själva och välja rätt? Anser\r\nherr Westerberg att sjukvårdshuvudmännen bättre\r\nvet vilken hjälp den enskilde behöver än han själv?\r\nOm svaren på de här frågorna är nej, varför säger\r\nherr Westerberg då nej till det förslag till\r\nhjälmedelsgaranti som jag har tagit upp många\r\ngånger i egna motioner? Moderaterna har också\r\nhaft detta förslag i partimotioner. Kan vi hoppas att\r\nEES-avtalet kommer att leda till ändringar på\r\nhjälpmedelsområdet?</pre><pre>Jag blev väldigt besviken. Jag trodde att vi nu\r\näntligen skulle få positiva signaler så att vi skulle\r\nkunna få en mycket bättre hjälpmedelsituation med\r\nett mycket rikare utbud för dem som har haft\r\noturen att bli sjuka och handikappade. Tyvärr tyder\r\nallting på att herr Westerberg, åtminstone tills han\r\nkom hit, tycker att allt skall bli vid det gamla. Jag\r\nhoppas att jag kan få nya signaler.</pre><pre>Anf. 27  Socialminister BENGT\r\nWESTERBERG (fp):</pre><pre>Herr talman! Jag har ingen möjlighet att\r\nkommentera de speciella problemen med fru\r\nGennsers brors rullstol. Hade fru Gennser haft\r\nvänligheten att i interpellationen tala om att det var\r\nen speciell rullstol jag skulle kommentera, så hade\r\njag naturligtvis kunnat ta reda på fakta. Men jag\r\nhade inte den informationen innan jag kom hit, och\r\njag kan inte kommentera denna speciella rullstol --\r\nvilka problem det nu kan vara med den.</pre><pre>Låt mig bara säga att när man påstår att det inte\r\nfinns ett rikt varierat utbud av hjälpmedel för\r\nhandikappade visar man bara en fruktansvärd\r\nokunskap på detta område. Man behöver inte gå\r\nlängre än till Kungsgatan här i Stockholm där NHR\r\nhar en stor utställning av ett mycket stort utbud av\r\nhandikapphjälpmedel på olika områden. Detta är\r\nfaktiskt en väl fungerande marknad.</pre><pre>På samma sätt som konsumentverket prövar många\r\nstandardprodukter och kan ge oss konsumenter\r\ninformation om hur väl produkterna fungerar,\r\ntycker jag att det är rimligt och än mer motiverat att\r\nhandikappinstitutet prövar funktionsdugligheten\r\nhos handikapphjälpmedel. Det är klart att den\r\nenskilde skall ha ett stort inflytande över vilka\r\nhjälpmedel man använder. Handikappade skall ha\r\noch har ett stort inflytande. Det är inte alltid helt\r\nlätt, ens för en handikappad, att veta vad det finns\r\nför utbud och vilken nytta man kan ha av olika\r\nhjälpmedel. En viss rådgivning och möjlighet till\r\nanpasning och utprovning tycker jag är rimlig på\r\ndet här området.</pre><pre>Det finns ett stort utbud och det sker en snabb\r\nutveckling. Påståendet att vi bara skulle ha gamla\r\nhjälpmedel på grund av handikappinsititutets\r\nverksamhet är fullkomligt befängd. Det tillkommer\r\nständigt nya hjälpmedel. Problemet är snarast att\r\nkunna överblicka alla de hjälpmedel som finns och\r\natt verkligen informera de behövande om att\r\nhjälpmedlen existerar.</pre><pre>Herr talman! Jag tycker att handikappinstitutet\r\nfungerar på ett utmärkt sätt. Självfallet skall man\r\nalltid se över verksamheter och se om de kan\r\nutvecklas. Det är jag också beredd att göra. Men\r\njag tycker att de förslag som fru Gennser har\r\nframfört i den här interpellationen och tidigare\r\ntydligen motionsvägen inte tillför utvecklingen\r\nsärskilt mycket.</pre><pre>Anf. 28  MARGIT GENNSER (m):</pre><pre>Herr talman! Jag använde herr Westerbergs metod.\r\nJag utgick från ett enskilt fall och drog principiella\r\nslutsatser. De principiella slutsatserna står jag för.\r\nJag har verkligen följt det här problemet i praktiken\r\noch inte bara min brors problem.</pre><pre>Kravspecifikationerna är mycket omfattande och\r\nleder till väldigt många restriktioner. Dessutom blir\r\ndet restriktioner för utprovning av en hel del nya\r\nprodukter som kommer. Det här gäller inte bara\r\nden typ av elektrisk rullstol som min bror har. Han\r\nhar varit i kontakt med måmga andra\r\nhandikappade som har mött samma problem. De\r\nhar blivit tilldelade rullstolar som har varit för\r\nbreda, tunga, omöjliga att ta med i bil, svåra och\r\nolämpliga att använda utomhus resp. inomhus osv.</pre><pre>Precis som alla vi andra har handikappade olika\r\nbehov. Därför förstår jag fortfarande inte varför\r\nman inte som ett alternativ skulle kunna använda\r\nden metod som Moderata samlingspartiet har\r\nbeskrivit i partimotioner under ett antal år. Det\r\nskulle leda till att vi skulle få ett rikare utbud. Vi\r\ntror ju på marknadsekonomi. Det betyder faktiskt\r\natt det är mycket lättare för konsumenten att finna\r\nrelevant information än att hitta denna information\r\ngenom intressegrupper, representanter och\r\nintresseorganisationer. Intresseorganisationerna\r\nkänner inte till den enskildes behov.</pre><pre>Jag ställde även en annan fråga: Vad händer med\r\nhandikappinstitutet efter EES-avtalet? Jag antar\r\natt den frågan har behandlats i\r\nsocialdepartementet. Kan vi hoppas på lättnader\r\nden vägen?</pre><pre>Anf. 29  Socialminister BENGT\r\nWESTERBERG (fp):</pre><pre>Herr talman! Jag har många kontakter med\r\nhandikappade, både med företrädare för\r\norganisationer och med enskilda handikappade,\r\noch jag har faktiskt knappast ens stött på problemet\r\natt handikappade skulle påtvingas icke\r\nfunktionsdugliga rullstolar. Om detta skulle vara ett\r\nstort problem i vårt samhälle är jag alldeles säker\r\npå att jag skulle ha mött det. Jag har sedan jag blev\r\nsocialminister inte fått ett enda brev om detta\r\nproblem, och jag har sysslat med handikappfrågor\r\ni närmare tio år utan att ha stött på detta som något\r\nstort problem. Jag tror faktiskt inte att detta är\r\nnågot stort problem utanför familjen Gennser.</pre><pre>Det är alldeles riktigt att handikappade har olika\r\nbehov: Det är alldeles självklart. Det är därför vi\r\nbehöver ett stort utbud av hjälpmedel, och det är\r\njust på grund av att behoven är mycket olika som vi\r\nockså behöver gå in med stora resurser för att\r\nhjälpa handikappade. Det är därför vi måste ha\r\nmöjligheter att anpassa bostäder och hjälpmedel\r\ntill handikappade. Sådana möjligheter finns, och vi\r\nskall satsa på att bygga ut dem. Men de finns alltså\r\nredan i dag.</pre><pre>I mitt svar till Margit Gennser har jag sagt att jag\r\ntycker att själva tanken på en hjälpmedelsgaranti är\r\nbra. Denna tanke har framförts i\r\nhandikapputredningen och där utformats så, att om\r\nman inte får hjälp av sin egen sjukvårdshuvudman\r\nskall man kunna vända sig någon annanstans för att\r\nfå hjälp. Jag har emellertid litet svårt att inse att en\r\nhjälpmedelsgaranti skulle vara särskilt mycket värd\r\nom den innebär att man får ett begränsat\r\nekonomiskt stöd. Ofta behöver man ju faktiskt det\r\nfulla stödet för att kunna få valfrihet. Att ge ett\r\nbegränsat ekonomiskt stöd är inte ett sätt att vidga\r\nvalfriheten utan snarare ett sätt att begränsa\r\nvalfriheten.</pre><pre>Till sist: EES-avtalet leder inte till några ändringar\r\ni den svenska handikappolitiken. Den har inga som\r\nhelst konsekvenser för den politiken, så den\r\nkommer inte att beröras i socialdepartementets\r\nbilaga till EES-propositionen till riksdagen.</pre><pre>Anf. 30  MARGIT GENNSER (m):</pre><pre>Herr talman! Ibland vet man kanske inte riktigt hur\r\nmarknaden ser ut. Det är väldigt svårt att sitta som\r\npolitiker på socialdepartementet och lära känna\r\nden varierade verklighet som finns. Det är kanske\r\nlättare att komma i kontakt med verkligheten när\r\nman har nära kontakt med anhöriga som har svåra\r\nhandikapp och när dessa anhöriga dessutom har\r\nkontakt med andra handikappade -- det finns ju\r\nfaktiskt närverk, tack och lov. Handikappade\r\nhjälper ofta varandra med att hitta lämpliga\r\nhjälpmedel.</pre><pre>Nej, jag sade inte att detta var ett speciellt problem\r\nför familjen Gennser. Vad jag är förvånad över är\r\natt herr Westerberg inte förstår vitsen med en\r\nhjälpmedelsgaranti, som skulle innebära att man i\r\nvissa fall kunde välja att få ut pengar och själv hitta\r\nlämpliga hjälpmedel. Det är på så sätt vi får\r\nvariation. Väldigt många av dem som är\r\nhandikappade, som t.ex. har haft polio, är mycket\r\nresursstarka människor, som verkligen har förmåga\r\natt hitta utbudet både inom landet och utomlands.\r\nVarför inte se till att dessa människor, som\r\nverkligen behöver mycket pengar, belastar det här\r\nkontot? Det skulle dels innebära att marknaden\r\nfick impulser och mer information, dels skapa vissa\r\nincitament för de handikappade att själva betala en\r\ndel av kostnaden. Detta skall naturligtvis existera\r\nvid sidan av hjälpmedelscentralerna. På detta sätt\r\nskulle man kunna få variation. Tyvärr har inte herr\r\nWesterberg förstått det.</pre><pre>Jag har inte sagt att vi skulle ändra vår\r\nhandikappolitik. Jag trodde inte att\r\nhandikappinstitutets kravspecifikation var\r\nessensen av svensk handikappolitik. Jag trodde att\r\nhandikappolitiken gick ut på att ge människor\r\nmöjligheter att leva ett fullvärdigt liv, trots att de\r\nhar råkat ut för olyckshändelser, sjukdom, osv. Jag\r\nfrågade därför: Är det inte så att\r\nhandikappinstitutets listning av hjälpmedel de facto\r\nleder till tekniska handelshinder? Har\r\nsocialdepartementet övervägt dessa tekniska\r\nhandelshinder? Avser man att försöka ändra dessa\r\nregler, eller anser man att det är helt onödigt?</pre><pre>Anf. 31  Socialminister BENGT\r\nWESTERBERG (fp):</pre><pre>Herr talman! Jag har i varje fall inte hittills\r\nuppfattat att handikappinstitutets verksamhet leder\r\ntill tekniska handelshinder, men det är möjligt att\r\nden saken behöver belysas ytterligare.</pre><pre>Självfallet kan man inte genom att ''sitta på\r\nsocialdepartementet'' -- som fru Gennser uttrycker\r\ndet -- lära sig särskilt mycket, även om det finns\r\nmånga erfarna personer där. Ännu viktigare är\r\nnaturligtvis att komma ut i verkligheten och att ha\r\nkontakt med de intresseorganisationer som\r\nverkligen har överblick över det här området.\r\nSådana kontakter har jag både utanför\r\ndepartementet och med organisationer snart sagt\r\ndagligen. Jag tror därför att jag den vägen kan få en\r\nganska hygglig information om hur läget är.</pre><pre>Margit Gennser återkommer till frågan om\r\nhjälpmedelsgarantin. I Margit Gennsers\r\ninterpellation talas det om att den handikappade\r\nskall få en ersättning motsvarande 70 % av vad han\r\neller hon annars skulle ha fått. Det innebär att man\r\nförst måste utreda vad den handikappade annars\r\nskulle ha fått, dvs. vad hjälpmedlet kostar i\r\nursprungligt skick, vad det kostar efter individuell\r\nanpassning och vad som är 70 % av detta belopp.\r\nOm det är fråga om 70 % av ett fast belopp vet man\r\nju inte om pengarna räcker till den individuella\r\nanpassning som krävs. Förslaget verkar därför\r\nminst sagt något ogenomtänkt. Margit Gennser får\r\nväl fundera ett varv till och komma igen så\r\nsmåningom.</pre><pre>Överläggningen var härmed avslutad.</pre><pre>\r\n6 §  Svar på interpellation 1991/92:173 om\r\nsammansättningen av kommittén för nedläggning av\r\nbyggnadsstyrelsen</pre><pre>Anf. 32  Finansminister ANNE WIBBLE\r\n(fp):</pre><pre>Herr talman! Birgitta Wistrand har frågat mig vilka\r\nåtgärder jag avser vida för att ge begreppet\r\njämställdhet en reell innebörd inom mitt\r\nverksamhetsområde. Frågan har ställts bl.a. mot\r\nbakgrund av sammansättningen av kommittén för\r\nombildning av byggnadsstyrelsen.</pre><pre>Mot bakgrund av propositionen om\r\njämställdhetspolitiken inför 90-talet har\r\nstatsmakterna bl.a. antagit konkreta, tidsbestämda\r\nmål för kvinnorepresentation i statliga styrelser,\r\nnämnder och kommittéer.</pre><pre>Målet är att kvinnors andel i de statliga organen\r\ninnevarande år bör ha ökat till minst 30 % och till\r\når 1995 till minst 40 %. Slutmålet jämn\r\nkönsfördelning bör vara uppnått år 1998.</pre><pre>Inom finansdepartementets kommittéväsende utgör\r\nandelen kvinnor för närvarande ca 20 %. Vad gäller\r\njust kommittén för ombildning av\r\nbyggnadsstyrelsen har jag numera förordnat\r\nytterligare sju personer att delta i arbetet, varav tre\r\när kvinnor.</pre><pre>En sammanställning över finansdepartementets\r\nmyndigheter och nämnder visar att 347 stycken,\r\ndvs. ca 29 %, av det totala antalet ledamöter (1 192\r\nstycken) är kvinnor.</pre><pre>Låt mig särskilt nämna att riksrevisionsverket och\r\nstatskontoret har 44 resp. 50 kvinnor i sina råd.\r\nStatistiska centralbyråns styrelse består till 46 % av\r\nkvinnor.</pre><pre>Vid extern representation där regeringen, i detta\r\nfall finansdepartementet, utser ledamöter i t.ex.\r\nbanker, försäkringsbolag och allemansfonder\r\nuppgår kvinnorepresentationen till drygt 33 %.</pre><pre>Mot bakgrund av det siffermaterial jag nu har\r\nredovisat har jag förhoppningar om att de\r\nuppställda målen för kvinnors andel av\r\nrepresentationen i de statliga organen skall kunna\r\nuppnås inom mitt verksamhetsområde. Med detta\r\nhar jag svarat på frågan om kvinnors representation\r\ni de organ som regeringen själv tillsätter. Jag vill\r\ndock betona att det krävs flera åtgärder för att ge\r\njämställdheten en reell innebörd. Det kräver ett\r\naktivt arbete på många områden, inte bara från\r\nregeringens sida utan också t.ex. från\r\narbetsmarknadens parter och näringslivet.</pre><pre>Anf. 33  BIRGITTA WISTRAND (m):</pre><pre>Herr talman! Fru finansminister! Jag vill tacka för\r\nsvaret. Jag uppskattar den mycket grundliga\r\ngenomgång som finansministern har gjort för att\r\nkartlägga jämställdheten inom just sitt\r\nansvarsområde. Jag kommer i dag att inlämna en\r\nrad interpellationer för att få liknande redogörelser\r\nfrån andra departement. Jag tror nämligen att det\r\när bra att vi får de här frågorna kartlagda och\r\nuppföljda.</pre><pre>Jag uppskattar också intresset för att få en ökad\r\nandel kvinnor, men jag blir litet besviken när Anne\r\nWibble säger att hon har förhoppningar om att\r\nkunna öka kvinnors andel. Jag vet ju att det krävs\r\nhårt arbete och kanske också en del friktion för att\r\nman skall kunna åstadkomma en rimlig\r\nkönsfördelning inom de organ som finns inom\r\nfinansministerns domvärjo. Jag skulle alltså önska\r\natt finansministern hade sagt att hon gärna skulle\r\narbeta för att öka andelen, inte bara att hon har\r\nförhoppningar om att den skall öka.</pre><pre>Man kan konstatera att det inom vissa av\r\nmyndigheterna inom finansdepartementets\r\nansvarsområde -- som finansministern också tar\r\nupp i svaret, nämligen riksrevisionsverket och\r\nstatistiska centralbyrån -- finns en rätt stor andel\r\nkvinnor. Men det finns också myndigheter där\r\nkvinnor saknas helt eller där det bara finns en\r\nledamot som är kvinna, och dessutom återkommer\r\nen och samma ledamot på ganska många ställen.\r\nDet handlar därför egentligen om väldigt få\r\nkvinnor. Inom riksgäldskontoret finns t.ex. bara en\r\nkvinnlig ledamot. Riksskatteverket och det\r\nekonomiska rådet saknar helt kvinnliga ledamöter.\r\nStatens arbetsmiljöråd och expertgruppen för\r\noffentlig ekonomi har också bara manliga\r\nledamöter. Två av tolv ledamöter i statens\r\narbetsgivarverk är kvinnor.</pre><pre>Jag skulle naturligtvis kunna fortsätta\r\nuppräkningen, men jag tänker i stället gå tillbaka\r\ntill själva grunden för min interpellation, nämligen\r\nnedläggningen av byggnadsstyrelsen. Hur kommer\r\ndet sig att det blir sju nya ledamöter som skall delta\r\ni arbetet med detta, och varför är bara tre av dem\r\nkvinnor? Nu blir det en kommitté bestående av elva\r\nledamöter, varav tre är kvinnor. Man kunde kanske\r\nha tänkt sig några fler kvinnor. Vad är skälet till\r\ndetta?</pre><pre>Jag vill ta upp ytterligare en fråga, som kanske är\r\nden viktigaste. Det sägs ju att det skall finnas 40 %\r\nkvinnor i de statliga organen år 1995. Detta har\r\nman fattat ett beslut om. Detta måste ju då också\r\ngälla ordförandeposterna. I dag finns det inte\r\nnågon kvinna som är ordförande i någon av dessa\r\nmyndigheter. Det har nu under hösten tillsatts en\r\nutredning med Britta Bjelle som ordförande, så det\r\nfinns faktiskt en kommitté med kvinnlig\r\nordförande. Men annars saknas helt kvinnor på\r\nordförandeposterna. Vi har alltså nästan 40 % att\r\nåterta. Vad skulle finansministern vilja göra för att\r\nöka antalet kvinnliga ordförande? Det är ju först\r\nnär detta är uppnått som kvinnor på allvar kan\r\npåverka arbetets utformning, innehåll och\r\ninriktning.</pre><pre>Med detta vill jag tacka för svaret.</pre><pre>Anf. 34  BARBRO WESTERHOLM (fp):</pre><pre>Herr talman! För någon månad sedan hade jag en\r\ninterpellationsdebatt med utbildningsminister Per\r\nUnckel i ett likartat ärende. Regeringen hade då\r\ntillsatt organisationskommittén för den nya\r\nservicemyndigheten för högskolan, och jag tog upp\r\nen debatt i frågan eftersom denna kommitté\r\ninnehöll bara män. Jag förde då fram mina egna\r\nerfarenheter från stora omorganisationer, närmast\r\ndå den inom socialstyrelsen, som entydigt pekar på\r\natt både mäns och kvinnors erfarenheter måste tas\r\ntill vara vid omvälvande förändringar på en\r\narbetsplats. Jag nämnde också då att det går att\r\nhitta kompetenta kvinnor för dessa uppgifter, bara\r\nman ser sig omkring. Utbildningsministern fick vid\r\ndet tillfället ett par jämställdhetsglasögon av mig,\r\natt använda inför olika beslut för att påminnas om\r\natt beakta både mäns och kvinnors intressen.</pre><pre>Jag finner nu att finansministern, i motsats till\r\nutbildningsministern, rättade till felet innan vi\r\nmöttes här i kammaren. Det är ju naturligt,\r\neftersom det i vårt parti finns en tradition på detta\r\nområde; Folkpartiet liberalerna är ett parti som bär\r\njämställdhetens förtecken. Jag ser detta som en\r\ntydlig strävan från finansministern att föra den här\r\ntraditionen vidare i en väldigt manligt betonad\r\nvärld. Det finns nu en statistik över hur läget är, och\r\ndet finns en strävan att förändra läget, så att man\r\nnår målet att kvinnornas andel skall vara minst\r\n40 %. I mitt kvinnoförbund vill vi att målet skall\r\nvara 50 %.</pre><pre>Jag vill emellertid ändå utdela de här glasögonen till\r\nfinansministern, att ta på inför det att beslut\r\nundertecknas. De kan fungera som en liten\r\nväckarklocka och göra att man ställer sig frågan:\r\nFinns det något jämställdhetsärende i det här\r\nbeslutet?</pre><pre>För protokollet skall jag väl nämna att det ena\r\nglaset består av tecknet för kvinna, dvs. en cirkel\r\nmed ett kors neråt, och på det andra glaset finns en\r\ncirkel med en pil uppåt. Dessutom finns en liten\r\ngubbe och en gumma på glasen. Jag ber att få\r\növerlämna glasögonen.</pre><pre>Anf. 35  Finansminister ANNE WIBBLE\r\n(fp):</pre><pre>Herr talman! Jag tackar Barbro Westerholm så\r\nmycket för de stiliga glasögonen. Men om man\r\nsätter dem på sig ser man kanske ännu sämre än\r\nutan, så man skall väl använda dem med förstånd,\r\nsom så mycket annat.</pre><pre>Låt mig försöka svara på Birgitta Wistrands frågor.\r\nJag tror att det är oerhört centralt att man när det\r\ngäller exempelvis kommittésammansättningar inte\r\nenbart ser på varje kommitté för sig, utan att man\r\nfaktiskt ser till sammansättningen över ett bredare\r\nområde.</pre><pre>Det jag sade om att jag hade förhoppningar kan\r\nmed fördel utbytas till att jag tänker se till att de\r\nuppställda målen kommer att uppnås. Jag har för\r\navsikt att göra det. Svårigheten att vara tvärsäker i\r\nden frågan hänger samman med att många\r\nkommittéer, styrelser och annat är parlametariskt\r\nsammansatta. En förutsättning är därför att andra\r\npartier nominerar kvinnor, och det sker tyvärr inte\r\nalltid, trots en del påstötningar från både mig och\r\nandra statsråd.</pre><pre>Detsamma gäller faktiskt viss representation i fråga\r\nom arbetsmarknadens parter. Trots att det finns en\r\ngammal regel om att det skall nomineras både en\r\nkvinna och en man sker inte detta alltid.\r\nRegeringen har tjatat om detta och tänker fortsätta\r\natt göra det. Jag kan försäkra Birgitta Wistrand att\r\njag också avser att försöka få fler kvinnliga\r\nordförande. Jag tror att det bästa sättet att uppnå\r\nmålet fler kvinnliga ordförande och fler kvinnliga\r\nrepresentanter är att ha så att säga en liten bank --\r\nsom vi har på departementet --, helt enkelt en lista\r\nmed namn på duktiga och bra personer. Den listan\r\nkan man alltid se på när det är aktuellt att utse\r\npersoner till olika typer av uppdrag.</pre><pre>Som en liten motvikt mot de kommittéer eller\r\nstyrelser som Birgitta Wistrand talade om och där\r\ndet fanns ingen eller bara en kvinna vill jag nämna\r\natt finansdepartementet i går tillsatte en kvinna när\r\ndet gällde en nämnd för att lösa tvister vid övergång\r\ntill ett nytt statligt pensionsavtal. I nämnden som\r\nbestår av tolv personer finns det i varje fall 50 %\r\nkvinnor, sex män och sex kvinnor.</pre><pre>Jag kan också informera om en sak som jag tror är\r\nväl så viktig i jämställdhetsarbetet på det\r\nekonomisk-politiska området, nämligen att det på\r\ntjänstemannasidan inom finansdepartementet finns\r\nen kvinnlig budgetchef och ett mycket stort antal\r\nkvinnliga cheftjänstemän, vilket för det första torde\r\nvara ovanligt internationellt och för det andra för\r\nmed sig att det blir lättare att rekrytera fler både\r\nyngre och äldre kvinnor till denna typ av\r\nämnesområden, som enligt min uppfattning ibland\r\nfelaktigt har ansetts vara manliga områden. Här\r\nfinns det alltså en mycket bra grund att bygga på.</pre><pre>Som framhölls i interpellationen omfattar mitt\r\nverksamhetsområde inte bara de kommittéer och\r\nstyrelser som finansdepartementet utser i de verk\r\nsom lyder under departementet. I ännu högre grad\r\när det ju fråga om hela den ekonomiska politiken.\r\nI dessa dagar är kanske den kommunala ekonomin\r\nsärskilt viktig. Där blir det oerhört stora effekter,\r\noch det rör sig om en oerhört viktig förutsättning\r\nför att kvinnor på alla samhällsområden skall kunna\r\ndelta på samma villkor som män.</pre><pre>Som Birgitta Wistrand säkert känner till finns det i\r\nden kommunala propositionen ett avsnitt om\r\njämställdhetspolitik. Där skrivs om de\r\nförbättringar som blir möjliga, om vi kan\r\ngenomföra de förslag som vi lägger fram. Jag tror\r\natt det är relativt ovanligt att man i en ekonomisk-\r\npolitisk proposition har ett särskilt avsnitt med\r\nrubriken jämställdhetseffekter. Det är min avsikt\r\natt se till att sådana beskrivningar kommer att\r\nfinnas i de ekonomisk-politiska propositionerna.\r\nJag tror att det i kombination med andra åtgärder\r\nfaktiskt är ganska viktigt att i de större\r\nsammanhangen ta upp även det som brukar anses\r\nsom litet specifika ämnesområden.</pre><pre>Jag tycker att vi är på god väg. Självfallet får man\r\naldrig sluta att ta upp frågor och försöka förbättra.\r\nI det svar som jag gav i början ligger att jag tänker\r\nse till att de uppställda målen kommer att uppnås.\r\nDet är naturligtvis en fördel om alla intressenter tar\r\nupp frågorna ofta. Därför välkomnar jag både\r\nBirgitta Wistrands interpellation och Barbro\r\nWesterholms inlägg. Jag tror att det är viktigt att\r\nfrågorna följs upp med debatt och diskussion så ofta\r\ntillfälle ges.</pre><pre>Anf. 36  BIRGITTA WISTRAND (m):</pre><pre>Herr talman, fru finansminister! Det andra svaret\r\nsom jag fick visar ju hur viktigt det är att det är\r\nkvinnor som leder. Jag tror att det inte hade sett ut\r\npå det här sättet, om vi hade haft en manlig\r\nfinansminister. Därför är jag särskilt glad över att vi\r\nhar en kvinnlig finansminister.</pre><pre>Jag tycker också att det beträffande sista delen av\r\nfinansministerns svar som gällde kommunernas\r\nekonomi och den ekonomiska politiken är särskilt\r\nviktigt att vi har en kvinna som förstår kvinnors\r\nvillkor och kvinnors verklighet.</pre><pre>Jag vill bara tacka för de nya informationerna och\r\nsäga att jag gärna fortsätter att delta i debatten.\r\nTack!</pre><pre>Anf. 37  BARBRO WESTERHOLM (fp):</pre><pre>Herr talman! Bara som information vill jag säga att\r\nde borgerliga kvinnoförbunden i början av juni\r\nkommer att till regeringen lämna över en lista med\r\nnamn på kvinnor som är kompetenta och lämpliga\r\nför olika poster -- chefsposter,\r\nlandshövdingsposter, kommittéuppdrag m.m. --\r\nmed en beskrivning av kvinnornas speciella\r\nintresseområden. Tack!</pre><pre>Överläggningen var härmed avslutad.</pre><pre>7 §  Hänvisning av ärende till utskott</pre><pre>Föredrogs och hänvisades</pre><pre>Motion</pre><pre>1991/92:U14 till utrikesutskottet</pre><pre>8 §  Bordläggning</pre><pre>Anmäldes och bordlades</pre><pre>Konstitutionsutskottets betänkande</pre><pre>1991/92:KU22 Ändrade tillståndsregler för\r\npersonaladministrativa personregister</pre><pre>Skatteutskottets betänkanden</pre><pre>1991/92:SkU29 F-skattebevis -- nya regler för\r\nskatteavdrag och socialavgifter, taxeringsfrågor</pre><pre>1991/92:SkU32 Socialavgifter på vissa förmåner,\r\nm.m.</pre><pre>Lagutskottets betänkande</pre><pre>1991/92:LU36 Luganokonventionen</pre><pre>Utrikesutskottets betänkanden</pre><pre>1991/92:UU20 Frihandelsavtal mellan Sverige och\r\nLettland, m.m.</pre><pre>1991/92:UU21 Frihandelsavtal mellan Sverige och\r\nLitauen, m.m.</pre><pre>1991/92:UU27 Godkännande av avtal mellan\r\nEFTA-staterna och</pre><pre>Tjeckiska och Slovakiska federativa republiken</pre><pre>1991/92:UU28 Frihandelsavtal mellan Sverige och\r\nEstland, m.m.</pre><pre>Kulturutskottets betänkanden</pre><pre>1991/92:KrU30 Uppskov med behandlingen av\r\nvissa ärenden</pre><pre>1991/92:KrU32 Förnyad behandling av vissa\r\nbibilioteksfrågor</pre><pre>Utbildningsutskottets betänkanden</pre><pre>1991/92:UbU19 Läroplansfrågor och betygsfrågor</pre><pre>1991/92:UbU20 Lärarutbildningen m.m.</pre><pre>1991/92:UbU23 Riksbankens jubileumsfonds\r\nverksamhet under år 1991</pre><pre>1991/92:UbU28 Ändrat huvudmannaskap för\r\nsärskolan och särvux m.m. (förnyad behandling)</pre><pre></pre><pre>9 § Anmälan om frågor</pre><pre>Anmäldes att följande frågor framställts</pre><pre>den 20 maj</pre><pre>1991/92:797 av Gudrun Norberg (fp) till\r\nförsvarsministern om Nitro Nobels\r\ndynamittillverkning för försvarsändamål:</pre><pre>Det norska bolaget Dyno Industrier A/S äger\r\nfabriken Nitro Nobel, Gyttorp, Nora. Vid Nitro\r\nNobel tillverkas huvudsakligen sprängämnen och\r\ntändmedel. Dyno Industrier har även en fabrik i\r\nNorge, Gullaug, med liknande produktion och nu\r\növerväger koncernledningen att flytta all\r\ndynamittillverkning från Nitro Nobel till Gullaug.</pre><pre>Produktionen vid Nitro Nobel är huvudsakligen\r\ncivil, men det finns även ett åtagande till FMV\r\navseende krigsmateriel.</pre><pre>Med anledning av ovanstående hemställer jag om\r\natt få ställa följande fråga till statsrådet Björck:</pre><pre>Finns det något förbehåll e.d. i regeringens\r\ngodkännande av Dynos köp av Nitro Nobel år 1986\r\navseende upprätthållande av dynamittillverkning\r\nför försvarsändamål?</pre><pre>1991/92:798 av Sten Andersson i Malmö (m) till\r\nkulturministern om praxis i utvisningsärenden:</pre><pre>Enligt uppgifter i pressen hävdar den nyligen\r\nutsedda Utlänningsnämnden att man avser frångå\r\nregeringens tidigare praxis avseende utlänningars\r\nutvisning ur riket. Utlänningsnämnden menar att\r\nasylsökandes brottslighet inte bör bedömas lika\r\nsträngt som tidigare.</pre><pre>Vilka åtgärder är statsrådet beredd vidta med\r\nanledning av Utlänningsnämndens frångående av\r\ntidigare praxis?</pre><pre>1991/92:799 av Alf Wennerfors (m) till statsrådet\r\nAlf Svensson om beredningen för humanitärt\r\nbistånd beträffande ärenden som kräver\r\nsekretessbehandling:</pre><pre>Enligt beslut av regeringen skall en särskild\r\nberedning för humanitärt bistånd uttala\r\nrekommendationer vad gäller sådana ärenden som\r\nkräver sekretessbehandling. Den förändrade\r\nsituationen i södra Afrika och Latinamerika har\r\ninneburit att det inte längre finns ärenden att\r\nbehandla, i varje fall inte hemliga ärenden.</pre><pre>Mot denna bakgrund ber jag att få ställa följande\r\nfråga till biståndsminister Alf Svensson.</pre><pre>Är statsrådet beredd att nu avskaffa den särskilda\r\nberedningen för humanitärt bistånd avseende\r\närenden som kräver sekretessbehandling?</pre><pre>1991/92:800 av Eva Zetterberg (v) till\r\nkulturministern om skogskyrkogården:</pre><pre>Skogskyrkogården i Stockholm är klassad som ett\r\nav världens främsta kulturmonument.\r\nKyrkogårdens grönytor och gravar är välbehållna,\r\nmen byggnaderna är i stort behov av restaurering.\r\nI nästan 30 år har byggnaderna fått förfalla.</pre><pre>Bl.a. har Sveriges Arkitekters Riksförbund påtalat\r\nmissförhållanden i skötsel av detta unika\r\nkulturminne.</pre><pre>Vänsterpartiet finner det mycket angeläget att\r\nupprustningen av Skogskyrkogårdens byggnader\r\nomedelbart påbörjas -- inte minst av\r\nsysselsättningsskäl.</pre><pre>Liknande upprustningar har föreslagits av\r\nVänsterpartiet i Stockholms kommun och\r\nlandsting, men i detta fall har regeringen ett\r\nspeciellt ansvar, eftersom det gäller ett\r\ninternationellt viktigt kulturmonument.</pre><pre>När kommer regeringen att ge Stockholms\r\nkommun hjälp med att rusta upp byggnaderna på\r\nSkogskyrkogården?</pre><pre>1991/92:801 av Christina Linderholm (c) till\r\nkommunikationsministern om miljöansvaret vid\r\nbedömningen av kommunikationsfrågor:</pre><pre>Flera olika frågor som berör storstadsmiljön\r\nbehandlas för närvarande inom\r\nkommunikationsdepartementet. Det gäller t.ex.\r\nBromma flygfält och den s.k. Dennisuppgörelsen.\r\nInom regeringen finns förutom det övergripande\r\nmiljöansvaret hos miljö- och\r\nnaturresursdepartementet också ett sektorsvis\r\nmiljöansvar hos varje fackdepartement.</pre><pre>Jag vill nu fråga kommunikationsministern:</pre><pre>Hur bedöms miljökonsekvenser av olika\r\nalternativa handlingslinjer när viktiga beslut som\r\npåverkar storstadsmiljön bereds inom\r\ndepartementet?</pre><pre>1991/92:802 av Christina Linderholm (c) till\r\nsocialministern om en barnombudsman:</pre><pre>Alltför många barn far illa i Sverige i dag.\r\nSkolelever mobbas, barn utsätts för olika former av\r\növergrepp av vuxna, barn lever i otrygga\r\nförhållanden. Det är svårt att bli trodd som barn.</pre><pre>För en tid sedan remissbehandlades ett förslag till\r\ninrättande av en barnombudsman. Övervägande\r\ndel av remissinstanserna var positiva till en sådan\r\ntjänst. Sverige har också undertecknat FN:s\r\nbarnkonvention om barns rättighet, vilket medför\r\nsärskilda åtaganden.</pre><pre>Jag vill fråga socialministern:</pre><pre>Är statsrådet beredd att medverka till att Sveriges\r\nbarn får en barnombudsman, med verkliga\r\nbefogenheter, som kan företräda barn, informera\r\noch ställa krav så att barns rätt till trygg uppväxt\r\nsäkerställs?</pre><pre>1991/92:803 av Åke Gustavsson (s) till\r\nkulturministern om filmstödet:</pre><pre>Folkpartiets ordförande, Bengt Westerberg, har\r\nlovat anslagshöjningar till filmen i Sverige i\r\nstorleksordningen 30 milj.kr. Regeringen har\r\nutlovat en filmproposition till april månad i år, och\r\nriksdagen har utgått ifrån att propositionen\r\nkommer under våren.</pre><pre>I anledning härav frågar jag kulturministern:</pre><pre>Kommer Folkpartiets löfte om dessa höjningar till\r\nfilmen att infrias i regeringens förslag till riksdagen,\r\nsom redan borde ha funnits på riksdagens bord?</pre><pre>den 21 maj</pre><pre>1991/92:804 av Lena Klevenås (s) till\r\nkulturministern om ansökningarna om asyl:</pre><pre>De långa väntetiderna för asylsökande är ett\r\nproblem som alla regeringar har brottats med. Nu\r\nhar vi fått en ny utlänningsnämnd som har till syfte\r\natt förkorta väntetiderna.</pre><pre>Jag har dock fått alarmerande uppgifter, från\r\ninvandrarverkets förläggning på Tånga Hed i\r\nVårgårda, om att en ny praxis har börjat utvecklas\r\ngenom att så gott som samtliga asylsökande som får\r\navslag gör en ny ansökan. Att göra en s.k. ny\r\nansökan används tydligen som en ny sorts\r\növerklagningsmetod.</pre><pre>En hel avdelning på invandrarverket tycks arbeta\r\nmed dessa nya ansökningar.</pre><pre>Om dessa uppgifter är riktiga är jag rädd att inte\r\nheller detta försök att korta väntetiderna kommer\r\natt lyckas.</pre><pre>Därför vill jag fråga invandrarministern:</pre><pre>Håller det på att utvecklas en ny praxis i\r\nhanteringen av asylärenden som inte var avsedd\r\noch vad tänker man i så fall göra åt detta?</pre><pre>1991/92:805 av Birger Hagård (m) till\r\nkulturministern om allmänhetens möjligheter att se\r\nTV 4:</pre><pre>Av tidningsuppgifter framgår att ca 800 000 av dem\r\nsom är anslutna till kabelnätet ännu inte fått\r\ntillgång till TV 4.</pre><pre>Skälet till detta är att kabel-TV-företagen enligt\r\nriksdagsbeslut har rätt att ta ut ersättning för sina\r\ntekniska kostnader -- men en del hyresvärdar anser\r\nsig inte vilja betala denna ersättning. De anser i\r\nstället att staten skall ersätta kabel-TV-företagen\r\nför de kostnader som uppstår på grund av TV 4-\r\nsändningarna.</pre><pre>För att beslutet att TV 4 skall nå ut till alla svenska\r\nTV-tittare skall få ett reellt innehåll måste den\r\nlåsning som uppstått brytas på något sätt. Ett sätt är\r\natt kabel-TV-företagens förhandlingsposition\r\nklargörs genom att det tydligare markeras att de har\r\nen ovillkorlig rätt att ta ut ersättning samt att vägra\r\nsända TV 4 om de inte får den ersättning\r\nriksdagsbeslutet ger dem rätt att ta ut.</pre><pre>Vad avser statsrådet Friggebo att göra för att bryta\r\nden låsning som uppstått och som gör att 800 000\r\nsvenskar ännu inte har tillgång till TV 4?</pre><pre>1991/92:806 av Sten Söderberg (-) till statsrådet\r\nReidunn Laruén om vidgade arvsregler:</pre><pre>Det är hög tid att ändra arvsreglerna och utsträcka\r\narvsrätten. En sådan ändring skulle göra att våra\r\narvsregler blir mer lika andra västeuropeiska\r\nländer. Allmänna arvsfonden, som väl överlevt sig\r\nsjälv, skulle kunna bortrationaliseras. En dylik\r\nändring skulle kunna bidra till stora besparingar i\r\nadministrationen (hos länsstyrelserna,\r\nkammarkollegiet och socialdepartementet). Vidare\r\nskulle ändringen stärka släktbanden.</pre><pre>Min fråga är:</pre><pre>Avser regeringen att ändra arvsreglerna så att\r\narvsrätten vidgas?</pre><pre>1991/92:807 av Birgit Henriksson (m) till\r\njustitieministern om respekten för lag och rätt:</pre><pre>Det är viktigt att respekten för lag och rätt\r\nupprätthålles. Inte minst viktig är den insats som\r\nenskilda människor kan göra för att hindra brottslig\r\neller uppenbart farlig verksamhet. Dessvärre\r\ninträffar det att sådana ingripanden slutar illa för\r\nden som velat ställa allt till rätta, medan den\r\nfelande tycks gå fri.</pre><pre>Det allmännas reaktion är ibland av den arten att\r\nden felande kommer lindrigare undan än den som\r\nsyftat till att ingripa för att undvika fara eller\r\nförhindra brott.</pre><pre>Vilka åtgärder är justitieministern beredd att vidta\r\nför att reaktionen i sådana fall skall var i bättre\r\növerensstämmelse med det allmänna\r\nrättsmedvetandet?</pre><pre>1991/92:808 av Kenneth Lantz (kds) till\r\nfinansministern om tullen och Bromma flygplats:</pre><pre>Vi har i dagarna fått besked om\r\navmonopoliseringen för inrikesflyget, vilket\r\nöppnar nya möjligheter och förbindelser mellan\r\nt.ex. Malmö och Bromma. Linjen kommer inom\r\nkort att trafikeras av Malmö Aviation. Malmö\r\nAviation har intresse av att starta förbindelser\r\nmellan Bromma och London, för att få en bra\r\ntäckning av resbehovet. Det finns i dag tullresurser\r\npå Bromma och flygplatsen är förberedd för\r\ninternationell trafik. Men, vi har genom pressen\r\nfått veta att tullverket utnyttjar denna situation för\r\nansökan om utökning av tulltjänster. Detta\r\nförfarande kan komma att fördröja handläggandet\r\nav ärendet. Därför vill jag fråga finansministern hur\r\nregeringen ämnar handlägga denna fråga. Det är\r\nviktigt för opererande bolag att känna trygghet och\r\nkontinuitet innan ett så pass stort projekt dras\r\nigång.</pre><pre>Väntan kostar varje dag stora belopp för bolaget,\r\ndärför vill jag fråga:</pre><pre>Kan finansministern ge besked om, hur och när\r\ntullverkets ansökan om utökning av tjänster\r\nkommer att handläggas?</pre><pre>1991/92:809 av Sten Andersson (m) till\r\nsocialministern om informationen av HIV och\r\nAIDS:</pre><pre>Enligt uppgift har nära 200 milj.kr. använts till\r\ngenerell upplysning avseende farorna med HIV och\r\nAIDS. Allmänheten har bibringats uppfattningen\r\natt heterosexuella löper lika stor risk att drabbas\r\nsom homo- eller bisexuella.</pre><pre>Detta påstående är inte korrekt och det är\r\nbeklagligt att statliga medel används till\r\ninformationsverksamhet som inte är sakligt\r\nunderbyggd.</pre><pre>Är statsrådet berett medverka till att information\r\nom faran med HIV och AIDS i första hand riktar\r\nsig mot de grupper där riskmomentet är mest\r\nutvecklat?</pre><pre>1991/92:810 av Laila Strid-Jansson (nyd) till\r\nmiljöministern om bommulsodlingen och miljön:</pre><pre>Bomull uppfattas som ett rent naturmaterial. Men\r\ningenting kan vara felaktigare, eftersom bomull\r\nodlas med stora mängder bekämpningsmedel, en\r\nmiljöfarlig odling av kollossala format. Men det är\r\ninte nog med det. Bomullen klorbleks dessutom i\r\nmycket stor omfattning. 5 % av Indiens yta odlas\r\nmed bomull, men 50 % av bekämpningsmedlen\r\nanvänds i bomullsodlingen. 25 % av\r\nbekämpningsmedlen i u-länderna används för\r\nbomullsodling. Enligt en rapport från WHO\r\nförgiftas årligen 25 miljoner människor i u-länderna\r\nav bekämpningsmedel.</pre><pre>Vilka åtgärder har miljöministern vidtagit för att\r\nkomma åt problemen kring bomullsodlingens stora\r\nmiljöeffekter?</pre><pre>1991/92:811 av Martin Nilsson (s) till statsministern\r\nom finansieringen av ett vårdnadsbidrag:</pre><pre>I regeringsförklaringen står det klart och tydligt att\r\nregeringens intention är att införa ett s.k.\r\nvårdnadsbidrag.</pre><pre>Det finns flera anledningar att vara frågande till ett\r\nsådant system. Det har ofta benämnts som en\r\nkvinnofälla där kvinnorna tvingas bort från\r\narbetsmarknaden på grund av brist på\r\nprivatekonomisk lönsamhet av arbete samt brist på\r\nbarnomsorgsplatser.</pre><pre>Min intention här är dock inte, även om det är väl\r\nså viktigt, att fråga om konsekvenserna för de\r\nenskilda föräldrarna av ett vårdnadsbidrag.</pre><pre>I en debattartikel på DN-Debatt har ordföranden i\r\nModerata ungdomsförbundet uttryckt oro för\r\nvårdnadsbidraget sett ur ett samhällsekonomiskt\r\nperspektiv. Han ställer sig frågande till hur den\r\nborgerliga regeringen skall klara av att sänka\r\nskatterna, också detta fastslaget i\r\nregeringsdeklarationen, om man samtidigt skall\r\ngenomföra en av de mest kostsamma reformer vi\r\nsett i modern svensk historia. Samtidigt kan vi\r\nkonstatera att statens budgetunderskott växer till\r\noanade proportioner.</pre><pre>Därför blir min fråga nu om det är statsministerns\r\navsikt att finansiera eventuella inkomstbortfall och\r\nutgiftsökningar som följd av ett vårdnadsbidrag\r\ngenom ett utökat budgetunderskott, genom\r\nkraftiga neddragningar inom existerande\r\nvälfärdssystem eller genom att avstå från stora\r\nskattesänkningar.</pre><pre>1991/92:812 av Åke Gustavsson (s) till\r\nkulturministern om Moderna museet:</pre><pre>Fastighetsnämnden i Stockholm har framfört till\r\nregeringen att den anser det önskvärt att Moderna\r\nmuseets verksamhet helt eller delvis flyttas till\r\nKulturhuset i Stockholm. Detta skulle betyda att\r\nbyggandet av ett nytt modernt museum på\r\nSkeppsholmen inte skulle kunna genomföras enligt\r\nplanerna.</pre><pre>Mot denna bakgrund vill jag fråga kulturministern:</pre><pre>Är orsaken till att regeringen ännu inte gett\r\nbyggnadsstyrelsen i uppdrag att genomföra\r\nprojekteringen för byggandet av ett nytt modernt\r\nmuseum på Skeppsholmen att regeringen\r\növerväger att gå fastighetsnämnden i Stockholm till\r\nmötes?</pre><pre>1991/92:813 av Ulf Melin (m) till statsrådet Beatrice\r\nAsk om gymnasieskolans tekniska och\r\nnaturvetenskapliga linjer:</pre><pre>Intresset för gymnasieskolans tekniska och\r\nnaturvetenskapliga linjer minskar för tredje året i\r\nrad. Det visar de senaste uppgifterna om elevernas\r\nförstahandsval till gymnasieskolan i höst. Valen är\r\nockså könsbundna.</pre><pre>Detta är en mycket allvarlig utveckling. Bristen på\r\nutbildade tekniker kommer att vara hämmande för\r\nindustrin när det gäller kompetens- och\r\nteknikutveckling när konjunkturen vänder uppåt\r\nigen.</pre><pre>Vilka åtgärder ämnar skolministern vidta för att få\r\nfler studerande att välja tekniska och\r\nnaturvetenskapliga utbildningar i gymnasieskolan?</pre><pre>1991/92:814 av Martin Nilsson (s) till statsrådet\r\nBeatrice Ask om statsbidragen till skolorna:</pre><pre>I Lärarnas tidning nr 13 1992 finns ett reportage\r\nfrån Helsingborgs Kristna skola. I intervjun med\r\nrektor Birgitta Rydberg framförs bl.a. följande\r\nståndpunkter: ''De föräldrar som agar sina barn ska\r\ngöra det med kärlek utan att låta sin egen vrede gå\r\nut över barnen. När man vet att en överordnad har\r\nfel så ska man ändå underordna sig och lyda för\r\nman får i sinom tid upprättelse av Gud.''</pre><pre>Skapelseberättelsen gäller som den rätta läran. Det\r\nskulle säkert gå att finna fler exempel på gentemot\r\nsvensk utbildningspolitik helt avvikande\r\nståndpunkter. Det framgår också att av skolans nio\r\nlärare är bara en behörig. Självklart skall elever och\r\nföräldrar ha rätt både till god kvalitet och att välja\r\nskola. Dessa skolor borde dock för att erhålla\r\nskattemedel ändå sägas uppfylla några slags\r\ngrundläggande värderingar, typ respekt för\r\ndemokrati, lagar och vedertagen vetenskap. Trots\r\natt inte nämnda skola och liknande uppfyller dessa\r\nkrav har regeringen beviljat statsbidrag.</pre><pre>Min fråga till statsrådet är:</pre><pre>Avser statsrådet att vidta åtgärder så att statsbidrag\r\ninte lämnas till sådana skolor där i undervisningen\r\nobjektiviteten och demokratiska värderingar\r\nåsidosätts?</pre><pre>1991/92:815 av Martin Nilsson (s) till\r\nutbildningsministern om rangordning av högskolor:</pre><pre>Statsrådet Unckel har i en intervju för\r\nplatsjournalens tidning nr 13/92 förespråkat ett\r\nsystem där olika högskolor utvärderas och framför\r\nallt rangordnas. Som motiv anges att det skall bli en\r\npress på högskolorna att hålla en hög kvalitet. Det\r\nfinns stark anledning att vara tveksam till detta\r\nförhållningssätt och uttalande. Denna\r\nrankningskala kommer att fungera som en centralt\r\ndikterad norm för vad som är kvalitet.</pre><pre>Kvalitet är något som bäst avgörs av studenter och\r\nlärare gemensamt ute på de olika högskoleorterna.\r\nRankningslistor utgör ett hot mot själva grunden i\r\ndagens process mot mer lokalt inflytande.\r\nDessutom är det naturligtvis oroväckande när den\r\ncentrala utvärderingen skall utföras av ''ett\r\nsekretariat bestående av ett antal framstående\r\nakademiker''. Såväl studenterna som\r\nsamhällsföreträdarna ställs alltså utanför.</pre><pre>Nu blir därför min fråga om det är hela regeringens\r\nintention att införa ett system med listor där\r\nhögskolornas kvalitet rankas.</pre><pre>1991/92:816 av Inger Lundberg (s) till\r\nfinansministern om statsbidragen till kommunerna:</pre><pre>Tilläggsbudgetens förslag om förändrade\r\nstatsbidrag till kommunerna betyder dramatiska\r\nförsämringar av de kommunalekonomiska\r\nförutsättningarna i Örebro län. Alla kommuner i\r\nlänet får betydande minskningar av statsbidragen.\r\nHårdast drabbas de kommuner i länet som har den\r\nstörsta arbetslösheten.</pre><pre>Så betyder kompletteringspropositionen översatt i\r\nskattekronor över 3 kr. för en kommun som\r\nDegerfors med svåra strukturproblem. För\r\nBergslagskommunerna Hällefors och Ljusnarsberg\r\nmed en extremt hög arbetslöshet betyder förslagen\r\nvardera motsvarande 2:07 kr. Liknande dramatiska\r\nförändringar drabbar flera kommuner i ett av\r\narbetslöshet extremt hårt drabbat län.</pre><pre>I bjärt kontrast mot hanteringen av de mest utsatta\r\nkommunerna står regeringens beslut att de sju\r\nkommuner -- bl.a. Danderyd, Täby och Lidingö --\r\ndär invånarna har de högsta inkomsterna och/eller\r\nde minsta sociala problemen över huvud inte\r\nkommer att få del av den indragning på 5,2\r\nmiljarder som föreslås för 1993.</pre><pre>Är finansministern beredd att i den fortsatta\r\növersynen av statsbidragen till kommunerna arbeta\r\nför väsentliga förändringar till förmån för de\r\nhårdast utsatta kommunerna?</pre><pre>1991/92:817 av Birger Andersson (c) till\r\nkulturministern om privatradiosändningar:</pre><pre>Kulturdepartementet har utarbetat en promemoria\r\n''Regler och villkor för privatradio'' (Ds 1992:22).</pre><pre>Av föreslagen lag i promemorian framgår inte om\r\nprivatradio kan få sändas med egen godkänd\r\nsändare. När det gäller närradio föreslås en\r\nlagändring, som gör detta möjligt.</pre><pre>Med anledning härav vill jag fråga kulturministern:</pre><pre>Får sändare som ägs av annan än Svensk Rundradio\r\nAB användas för privatradiosändningar?</pre><pre>1991/92:818 av Birger Andersson (c) till\r\nkulturministern om reklaminslagen i radio:</pre><pre>Kulturdepartementet har utarbetat en promemoria\r\n''Regler och villkor för privatradio'' (Ds 1992:22).</pre><pre>Av Promemorian framgår att ett reklaminslag i\r\nradio inte får vara kortare än en minut, vilket är\r\nrelativt lång tid i radio, om man har ambitionen att\r\ngöra ''rappa'' radioprogram.</pre><pre>Med anledning härav vill jag fråga kulturministern:</pre><pre>Är kulturministern beredd att medverka till att\r\nkortare reklaminslag i radio än en minut kan\r\naccepteras i den kommande propositionen?</pre><pre>1991/92:819 av Sten Söderberg (-) till\r\nkulturministern om kulturens betydelse för\r\npolitiken:</pre><pre>Det håller på att ske en stor nyorientering inom\r\npolitiken. Ett tecken har kommit från\r\nkulturminister Friggebo vid öppnandet av det nya\r\nkulturdepartementet. Kulturministern framhöll då\r\natt benämningen ''kulturarbetare'' borde avskaffas\r\nför att den benämningen proletariserade de inom\r\nkulturen kreativt verksamma. Dessa skulle i stället\r\nbenämnas ''KULTURSKAPARE''. Därmed har\r\nkulturministern framhävt kulturens betydelse för\r\npolitiken. Politiken måste söka ledning från\r\nkulturen och inte tvärt om. Med sitt framhävande\r\nav kulturskaparna har kulturministern inlett en\r\nnyorientering inom politiken. Alltså: Idéer från\r\nkulturen skall bli vägledande för politikens\r\ninriktning! Med denna nyorientering blir de\r\ncentrala frågorna inom politiken att ta ställning till\r\nmänniskosyn och synen på arbetet.</pre><pre>Min fråga är:</pre><pre>Är kulturministern beredd att fullfölja den inledda\r\nnyorienteringen och därvid tillvarataga de idéer och\r\nforskningsresultat, som föreligger i nämnda\r\navseende?</pre><pre>1991/92:820 av Sten Söderberg (-) till\r\nkommunikationsministern om elevers straffansvar\r\nvid övningskörning i gymnasieskolans regi:</pre><pre>I min förra fråga till kommunikationsministern\r\nangående gymnasieskolans särställning på\r\nmarknadens utbud av körkortsutbildning till buss-\r\noch lastbilsförare, efterlyste jag ett svar på elevens\r\nrättsosäkerhet vid en eventuell trafikolycka. Jag\r\npåstår att en sådan elev under övningskörning i\r\ngymnasieskolan kan åtalas för grov vårdslöshet och\r\nvållande av annans död utan att veta om att så kan\r\nblir fallet.</pre><pre>Min fråga är:</pre><pre>Vad ämnar kommunikationsministern göra åt 81 § i\r\nKKF för att jämställa elevens juridiska skydd med\r\nden som råder i privata trafikskolor?</pre><pre>1991/92:821 av Sten Söderberg (-) till\r\nkommunikationsministern om AMU:s\r\nkörkortsutbildning:</pre><pre>AMU har i sitt anbud till länsarbetsnämnden i\r\nÄlvsborgs län i år offererat att ta betalt per utfärdat\r\nkörkort. Jag vill påstå att i valet mellan att\r\nunderkänna en svag elev och att inte få betalt eller\r\ngodkänna och få betalt, finns en lojalitetskris där\r\ntrafiksäkerheten kan äventyras. Rätten att utfärda\r\nkörkort hos AMU och gymnasieskolan är inte\r\nheller konkurrensneutral.</pre><pre>Min fråga är:</pre><pre>Kommer kommunikationsministern att föreslå att\r\näven privata trafikskolor får samma rätt som den\r\ngymnasieskolan har?</pre><pre>1991/92:822 av Sten Söderberg (-) till\r\nkommunikationsministern om tillsynen över\r\ngymnasieskolans körkortsutbildning:</pre><pre>TSV är tillsynsmyndighet för landets trafikskolor.\r\nPå TSV finns kompetent personal för detta\r\nändamål. TSV ställer krav på kompetens hos alla\r\ntrafiklärare i privata trafikskolor. Skolverket är\r\ntillsynsmyndighet för gymnasieskolor. För att få en\r\nhög tjänst i skolverket behövs inte vanligt körkort.\r\nEn gymnasielärare behöver inte ha den kompetens\r\nalla trafiklärare har och kan således inte anställas\r\nsom lärare i en trafikskola.</pre><pre>Min fråga är:</pre><pre>Kan kommunikationsministern tänka sig att låta\r\nTSV bli tillsynsmyndighet för gymnasieskolans\r\nbuss- och lastbilsutbildning?</pre><pre>1991/92:823 av Martin Nilsson (s) till\r\nutrikesministern om åtgärder för att hindra\r\nspridningen av missilteknik:</pre><pre>På mässan Ballistics'92 är militärer och\r\nvapenforskare från bl.a. Kina, Sydkorea, Israel och\r\nJugoslavien (Serbien) inbjudna av FOA. Mässan\r\nsyftar till att utbyta erfarenheter och föra\r\nforskningen vidare inom ett brett spektrum av\r\nmilitär ballistisk forskning.</pre><pre>Delvis handlar det om teknologi användbar för\r\nutveckling av långdistansmissiler, delvis om mer\r\n''jordnära frågor'', såsom exempelvis hur en kula\r\nbeter sig när den tränger in i en människas kropp,\r\npå engelska ''soft targets''. Mässan utgör ett stöd till\r\nvapenutvecklingen i en rad länder som i\r\ninternationella sammanhang normalt betraktas\r\nsom militärt opålitliga.</pre><pre>Mässan bidrar dessutom till att motverka det arbete\r\nSverige hitintills lagt ner på begränsning av\r\nspridning av missilteknik. Slutligen är det sannolikt\r\nså att mässan bidrar till att legitimera dessa länders\r\nregimer.</pre><pre>Min fråga till utrikesministern är därför om den\r\nsvenska regeringen kommer att stödja det\r\nickespridningsarbete som hittills varit Sveriges\r\nofficiella ståndpunkt genom att inte bevilja\r\nmilitärer och vapenforskare från nämnda länder\r\ntillstånd att besöka Sverige och Ballistics'92.</pre><pre>1991/92:824 av Sten Söderberg (-) till statsrådet Alf\r\nSvensson om återanvändning i Baltikum av\r\nbyggnader som rivits i Sverige:</pre><pre>Kommunfullmäktige i Ludvika har beslutat att det\r\nkommunägda bostadsföretaget Ludvikahem får\r\nriva 13 hyresfastigheter med 244 bostäder, varav\r\n117 står tomma. Genom rivningen beräknas\r\nLudvikahem spara 9 miljoner om året.</pre><pre>Samtidigt pågår också diskussioner, som initierats\r\nav Sabo, att hus som rivs i Sverige skall kunna\r\nåteranvändas i Baltikum. Både AMS och UD har\r\nuttalat sig positivt och för nu diskussioner om hur\r\ndet skall gå att genomföra detta rent praktiskt.</pre><pre>Alltså! Det finns ett antal betalda hus, pengar till\r\nfrakt och flytt, pengar till rivning, samt tid och\r\npengar till diskussioner av AMS, UD, m.fl. Vad\r\nsaknas då, förutom vilja, etik samt logiskt\r\ntänkande? Jo, nämligen människor som bor i dessa\r\nrivningshotade fastigheter. Samtidigt behandlas\r\nhitkommande flyktingar inhumant, genom\r\nutplacering i flyktingförläggningar och i tält.</pre><pre>Min fråga är:</pre><pre>Tänker biståndsministern finansiera export av rivna\r\nhyreshus till Baltikum?</pre><pre>1991/92:825 av Sten Söderberg (-) till\r\njustitieministern om översyn av datalagen:</pre><pre>Antalet dataregister är stort och ofta okänt för folk\r\ni allmänhet.</pre><pre>Många dataregister är icke registrerade, och i\r\nmånga fall är ingen registrerad som\r\nregisteransvarig, har det visat sig vid en\r\nundersökning.</pre><pre>Att många dataregister innehåller felaktigheter har\r\nockså kunnat konstateras.</pre><pre>För att råda bot på detta borde varje dataregister\r\nvara ålagt att en gång per år, utan anfordran till\r\nvarje fysisk och juridisk person, utsända\r\ninformation om vilka uppgifter som finns om\r\nvederbörande i registret. Vidare borde varje sådant\r\nutskick också innehålla ett s.k. frisvar, så att\r\nvederbörande utan kostnad kan sända in en\r\nrättelse. Detta borde sättas in som en tvingande\r\nbestämmelse i 6 § paragrafen i datalagen.</pre><pre>Min fråga är:</pre><pre>Har regeringen för avsikt att på ett sådant sätt få\r\ndatalagen mera stringent?</pre><pre>1991/92:826 av Kent Carlsson (s) till\r\nutrikesministern om erkännande av Makedonien:</pre><pre>Den f.d. jugoslaviska delrepubliken Makedonien\r\nhar utropat sig som en självständig stat. Detta har\r\nskett efter en folkomröstning.</pre><pre>Det Jugoslavien som man tidigare tillhörde finns\r\ninte längre.</pre><pre>Man har väl definierade gränser för sitt territorium.\r\nMan har en regering/administration som har\r\nkontroll över detta territorium.</pre><pre>Det förekommer inga strider inom Makedonien.\r\nMan har inga stridigheter med omkringliggande\r\nstater.</pre><pre>Sverige har trots detta ännu ej erkänt Makedonien\r\nsom självständig stat.</pre><pre>Jag vill därför fråga utrikesministern:</pre><pre>När kommer den svenska regeringen att erkänna\r\nMakedonien som självständig stat och upprätta\r\ndiplomatiska förbindelser?</pre><pre>1991/92:827 av Kent Carlsson (s) till\r\nutrikesministern om erkännande av Bosnien-\r\nHercegovina:</pre><pre>Den f.d. jugoslaviska delrepubliken Bosnien-\r\nHercegovina har förklarat sig vara en självständig\r\nstat. En rad stater i bl.a. Västeuropa har erkänt\r\nstaten Bosnien-Hercegovina.</pre><pre>Det finns en demokratiskt vald regering. Landet\r\nhar väl definierade gränser.</pre><pre>Staten Bosnien-Hercegovina är dessutom medlem\r\nav ESK.</pre><pre>Att den jugoslaviska folkarmén har invaderat landet\r\noch försöker skjuta det sönder och samman kan\r\ninte vara ett skäl för Sverige att avstå från att\r\nerkänna staten Bosnien-Hercegovina.</pre><pre>Jag vill därför fråga utrikesministern:</pre><pre>När kommer den svenska regeringen att erkänna\r\nBosnien-Hercegovina som självständig stat och\r\nupprätta diplomatiska förbindelser?</pre><pre>1991/92:828 av Kent Carlsson (s) till\r\nutrikesministern om Kosovo:</pre><pre>I det gamla Jugoslavien hade provinsen Kosovo stor\r\nsjälvständighet och möjlighet att självt styra sin\r\nframtid. Genom Jugoslaviens upplösning\r\nförändrades detta. Serbien beslutade ensidigt att\r\navsätta den lokalt valda regeringen och tillsatte en\r\negen marionettregim. Detta trots att den gällande\r\nkonstitutionen tydligt gav Kosovo autonomi.</pre><pre>Situationen för kosovo-albanierna, som utgör över\r\n90 % av befolkningen, förvärras nu. Det\r\nrapporteras ständigt om övergrepp mot\r\ncivilbefolkningen -- misshandel, godtyckliga\r\narresteringar, förgiftningar av skolbarn etc.\r\nHalvmilitära serbiska styrkor förs nu i stor mängd\r\nin i Kosovo.</pre><pre>Kosovo-albanerna planerar söndagen den 24 maj\r\natt genomföra ett presidentval. Risken är mycket\r\nstor att de halvmilitära styrkorna och den serbiska\r\narmen efter detta ingriper militärt för att behålla\r\nmakten i Kosovo.</pre><pre>Jag vill därför fråga utrikesministern:</pre><pre>Vilka initiativ är regeringen beredd att ta för att\r\nundvika en liknande utveckling i Kosovo som skett\r\ni stora delar av det f.d. Jugoslavien?</pre><pre>1991/92:829 av Kent Carlsson (s) till\r\nutrikesministern om Bosnien-Hercegovina:</pre><pre>Bosnien-Hercegovina förblöder.</pre><pre>Dagligen dödas och skadas hundratals kanske\r\ntusentals människor i de strider som pågår i\r\nBosnien-Hercegovina. Civilbefolkningen tvingas i\r\nhundratusental fly sina hem.</pre><pre>Den främsta orsaken till den uppkomna situationen\r\när den serbiska armen (f.d. jugoslaviska\r\nfolkarmen) och dess nära knutna halvmilitära\r\nstyrkor. Utan deras direkta inblandning i Bosnien-\r\nHercegovinas interna angelägenheter hade det\r\nfunnits goda möjligheter att på fredlig väg lösa de\r\nproblem och konflikter som funnits.</pre><pre>Den serbiska armén agerar inte utan att den\r\npolitiska ledningen i Belgrad har godkänt ett sådant\r\nagerande. Ansvaret ligger därför ytterst på regimen\r\nMilosevic för att kriget har startat och att det\r\nfortgår.</pre><pre>Jag vill därför fråga utrikesministern:</pre><pre>Vilka åtgärder är regeringen beredd att vidta för att\r\nförmå Serbien och dess arme att dra sig ur Bosnien-\r\nHercegovina och därmed möjliggöra en fredlig\r\nlösning på konflikten?</pre><pre>1991/92:830 av Karl-Erik Svartberg (s) till\r\nutbildningsministern om den akademiska\r\nundervisningen i turkiska språk:</pre><pre>Turkiska språk tals i ett område som sträcker sig\r\nfrån Kina i öster till Balkan i väster. I det\r\nursprungliga Sovjetunionen talade 12 % av dess\r\nbefolkning 20-talet turkiska språk. En del av dessa\r\nspråk är nu på väg att bli nationalspråk i några av\r\nde nya stater som bildats ur det sönderfallande\r\nSovjetunionen.</pre><pre>Turkisk kultur har i flera avseenden präglat\r\nutvecklingen på Balkan.</pre><pre>I Europa, också i Sverige, är de turkisktalande\r\ninvandrargrupperna stora. Sveriges kontakter med\r\nde turkiska folken går långt tillbaka i tiden.</pre><pre>Det är mot bakgrund av ovanstående angeläget att\r\ndet i Sverige finns goda kunskaper i de turkiska\r\nspråken och de turkiska folkens kultur.</pre><pre>Jag vill därför fråga utbildningsministern:</pre><pre>Vilka planer har regeringen när det gäller att stärka\r\nden akademiska undervisningen i turkiska språk?</pre><pre>1991/92:831 av Sten Östlund (s) till\r\nnäringsministern om kompetensutvecklingen av\r\nindustrianställda:</pre><pre>En viktig förutsättning för att svensk industri skall\r\nvara konkurrenskraftig är att de anställda har en\r\nbra utbildning och att kompetensutvecklingen är\r\nhög i företagen. Det finns klara belägg för att\r\nbristerna är stora när det gäller arbetsgivarnas\r\nsatsning på kompetensutveckling. De\r\nsocialdemokratiska förslagen att stärka industrins\r\nkompetensutveckling har avvisats av\r\narbetsmarknadsutskottets borgerliga majoritet.</pre><pre>Mot denna bakgrund skulle jag vilja ställa följande\r\nfråga till näringsminister Per Westerberg.</pre><pre>Avser näringsministern att vidta några åtgärder för\r\natt stärka kompetensutvecklingen av de anställda\r\ninom industrin?</pre><pre>1991/92:832 av Lahja Exner (s) till\r\narbetsmarknadsministern om åtgärder mot\r\narbetslösheten:</pre><pre>Socialdemokraterna har i ett samlat program\r\nredovisat hur arbetslösheten nåsta år kan pressas\r\nned till 3 % i stället för att stiga till över 5 % som\r\nregeringen anger. Med regeringens politik tvingas\r\nregeringen redan nästa budgetår låna upp 10\r\nmiljarder kronor för att klara utbetalningarna till\r\nde arbetslösa. Med vår politik kan viktiga\r\ninvesteringar göras som skapar tillväxt och jobb,\r\nvilket leder till lägre kostnader för de arbetslösa.</pre><pre>Mot den här bakgrunden skulle jag vilja ställa\r\nföljande fråga till arbetsmarknadsminister Börje\r\nHörnlund.</pre><pre>Är statsrådet beredd att medverka till att något av\r\nde socialdemokratiska förslagen genomförs i syfte\r\natt pressa ned arbetslösheten?</pre><pre>1991/92:833 av Gudrun Schyman (v) till\r\nmiljöministern om sjöfarten och Stockholms\r\nskärgård:</pre><pre>Rödkobbsleden är återigen aktuell. Trots hård\r\nkritik från många remissinstanser tyder mycket på\r\natt den utredning som pågår kommer att lägga fram\r\nförslag på att inrätta Rödkobbsleden.</pre><pre>Detta är ett tecken på den handlingsförlamning\r\neller ovilja som det har funnits inom de stora partier\r\natt aktivt ta fram en lösning av\r\nsjötransportproblemen till Stockholm. Att världens\r\nstörsta färjor på sikt inte går ihop med den känsliga\r\noch unika natur som Stockholms skärgård utgör\r\ntorde vara självklart för de flesta. Inte minst hos\r\nalla oss som bor och tillbringar vår fritid i\r\nskärgården är en miljöanpassad lösning av dessa\r\nproblem mycket viktigt. Lösningen av dessa\r\nproblem måste vara en kombination av flera\r\nåtgärder; utveckling av hamnarna och\r\ntransportlederna söder och norr om Stockholm,\r\nmaxstorlek på fartygen, bättre avgasrening, etc.</pre><pre>Att föreslå en ny led genom skärgården är enbart\r\natt skjuta problemen framför sig eller förvärra dem.</pre><pre>Jag vill därför fråga miljöministern:</pre><pre>När tänker regeringen presentera konstruktiva\r\nförslag till lösningar på dessa problem?</pre><pre>1991/92:834 av Bertil Måbrink (v) till\r\nkulturministern om diskriminering av\r\nbostadssökande:</pre><pre>Ett flertal upprörande händelser har den senaste\r\ntiden inträffat som visar på näst intill rasistisk\r\nbehandling av bostadssökande.</pre><pre>Enligt svensk lag får ingen diskrimineras på grund\r\nav ras, nationellt eller etniskt ursprung. I dag i\r\nSverige finns det exempel på att bostadssökande\r\ndiskrimineras enbart på grund av efternamnet...</pre><pre>Detta är helt oacceptabela förhållanden, de\r\ntenderar dessutom att bli allt vanligare.</pre><pre>Med anledning av detta vill jag fråga\r\ninvandrarministern:</pre><pre>Avser regeringen att verka för en\r\ninformationskampanj rörande dessa frågor riktade\r\ntill fastighetsägare?</pre><pre>1991/92:835 av Annika Åhnberg (v) till\r\njordbruksministern om Sverige och EG:s\r\nsubventionerade tobaksodling:</pre><pre>Inom ramen för EG:s jordbrukspolitik, CAP,\r\nsubventioneras tobaksodling. Samtidigt satsas, i\r\nandra sammanhang, resurser på åtgärder för att\r\nminska tobaksbruket, eftersom det har så negativa\r\nhälsoeffekter.</pre><pre>Detta är enligt min mening orimligt. Om Sverige en\r\ngång blir medlem i EG (EU) kommer också vi att\r\nfå bekosta denna jordbrukspolitik. Eftersom det nu\r\ninom EG pågår ett reformarbete beträffande\r\njordbrukspolitiken, så är det särskilt viktigt med ett\r\naktivt svenskt agerande. Jag anser att Sverige borde\r\nta ställning mot subventioner till tobaksodling och\r\naktivt verka för att de upphör.</pre><pre>Jag vill därför fråga jordbruksministern:</pre><pre>Vilka åtgärder avser regeringen vidta för att\r\nklargöra det svenska förhållningssättet till\r\nsubventioner av tobaksodling i EG?</pre><pre>1991/92:836 av Annika Åhnberg (v) till\r\nmiljöministern om miljöavgifter på sprayfärger:</pre><pre>För kollektivtrafikresenärer är klotter ett tråkigt\r\ninslag i reseupplevelsen. Kostnaderna för att sanera\r\nbussar, pendeltåg och tunnelbanevagnar är höga\r\noch drabbar dels resenärerna och eftersom\r\nkollektivtrafiken delvis är skattefinansierad dels\r\nskattekollektivet.</pre><pre>Förutom alla insatser av social karaktär som kan\r\nvidtas och kulturåtgärder -- som stimulans till\r\ngraffiti på lämpliga platser -- så behövs det\r\nytterligare åtgärder. En sådan vore att belägga de\r\nsprayfärger som företrädesvis används med en\r\nmiljöavgift, som sedan används för\r\nsaneringsåtgärder. Medan sociala insatser och\r\nkulturinsatser är frågor av lokal karaktär så måste\r\nfrågan om miljöavgift avgöras övergripande.</pre><pre>Jag vill därför fråga miljöministern:</pre><pre>Vilka åtgärder avser regeringen vidta för att minska\r\nförekomsten av klotter och förbättra möjligheterna\r\ntill saneringsåtgärder?</pre><pre>1991/92:837 av Annika Åhnberg (v) till\r\nmiljöministern om miljöproblemen på grund av\r\nfritidsbåtar:</pre><pre>På 20 år har fritidsbåtsflottan nästan fördubblats.\r\n90 % av utsläppen av kolväten från fartyg, kommer\r\nfrån fritidsbåtarna. Stoft och kolmonoxid släpps\r\nockså ut i stora mängder. Den låga\r\nförbränningstemperaturen är orsak till att dessa\r\nutsläpp blir så stora.</pre><pre>Effekterna av kolväteutsläppen är ofullständigt\r\nkända, men det är mycket troligt att kolväten tas\r\nupp av fisk. Fiskbestånden hotas. Bottendjur får\r\nsvårare att föröka sig.</pre><pre>Miljökraven måste skärpas för fritidsbåtarna.\r\nEnligt min mening bör även fritidsbåtar utrustas\r\nmed katalysatorer. Ett sådant krav bör gälla senast\r\nfr.o.m. 1995. Dessutom bör informationen om de\r\nnegativa miljöeffekterna av bensindrivna\r\nfritidsbåtar kraftigt ökas.</pre><pre>Jag vill fråga miljöministern:</pre><pre>Vilka åtgärder avser regeringen vidta för att minska\r\nfritidsbåtarnas negativa miljöpåverkan?</pre><pre>1991/92:838 av Annika Åhnberg (v) till\r\nsocialministern om Sverige och FN:s\r\nbarnkonvention:</pre><pre>I november 1989 antog FN:s generalförsamling en\r\nkonvention om barnets rättigheter. Den trädde i\r\nkraft ett år senare, efter att ha ratificerats av 20\r\nstater varav Sverige var en. Barn i Sverige har det\r\ngott jämfört med barn i andra delar av världen.\r\nMen också i vårt land finns det utsatta barn.\r\nSexuellt våld och annan misshandel förekommer,\r\nflyktingbarn tas i förvar, barn överges.</pre><pre>I en rapport till Rädda Barnen har villkoren för\r\nutsatta barn granskats. Alarmerande uppgifter\r\nredovisas i rapporten och slutsatsen som dras är att\r\nSverige inte lever upp till det man åtagit sig enligt\r\nbarnkonventionen. Vår lagstiftning är\r\ntillfredsställande, men det brister i efterlevnaden.\r\nÄven i lågkonjunktur så är våra förutsättningar att\r\nge barn och ungdomar goda villkor större än många\r\nfattiga länders. Om inte ett land som Sverige lever\r\nupp till konventionen, vad är den då värd i\r\nverkligheten? Är den bara tomma ord på papper?</pre><pre>Jag vill därför fråga socialministern:</pre><pre>Vad avser regeringen göra för att Sverige skall leva\r\nupp till sina åtaganden enligt FN:s\r\nbarnkonvention?</pre><pre>1991/92:839 av Karl-Erik Svartberg (s) till\r\nkulturministern om befrielse från jugoslaviskt\r\nmedborgarskap:</pre><pre>Det är ett välkänt faktum att många kroater hade\r\nsvårigheter att bli befriade från sitt jugoslaviska\r\nmedborgarskap i samband med ansökan om\r\nsvenskt medborgarskap, t.o.m. att av ambassaden\r\nfå intyg om att de lämnat sin ansökan om befrielse.</pre><pre>En kroat från Bosnien har fått avslag på sin\r\nansökan om svenskt medborgarskap med tillägget\r\natt om han inom två år kan visa att han är befriad\r\nfrån sitt jugoslaviska medborgarskap kommer han\r\natt beviljas svenskt medborgarskap.</pre><pre>Eftersom Jugoslavien inte längre existerar som stat\r\nvill jag fråga statsrådet Friggebo:</pre><pre>Upprätthåller regeringen fortfarande kravet på\r\nbefrielse från det jugoslaviska medborgarskapet?</pre><pre>1991/92:840 av Göran Magnusson (s) till\r\njustitieministern om polisorganisationen:</pre><pre>Det råder stor oenighet mellan\r\njustitiedepartementet, Rikspolisstyrelsen och\r\nlokala polismyndigheter om hur stort anslaget till\r\npolisen behöver vara nästa budgetår för att behålla\r\nnuvarande antal poliser i organisationen.\r\nSpännvidden uppges vara några hundra miljoner.\r\nRiksrevisionsverket har fått i uppdrag att ''döma'' i\r\ntvisten. Förhållandet skapar oro. Ett stort antal\r\npoliser är berörda; uppgifter om varsel om\r\nminskning av poliskåren finns i flera län. Det står\r\nvisserligen ingenting i regeringsförklaringen om\r\nökning av antalet poliser. Ändock framstår det som\r\negendomligt att minskning av polisresurserna nu\r\ndiskuteras, eftersom det i olika sammanhang sagts\r\natt polisen skall få ökade resurser.</pre><pre>Kan justitieministern garantera att ingen minskning\r\nav poliskåren måste ske som medför att poliser blir\r\nuppsagda från sina tjänster under den kommande\r\ntreårsperioden på grund av otillräckligt\r\nbudgetanslag?</pre><pre>1991/92:841 av Bo Nilsson (s) till\r\nkommunikationsministern om tidigareläggning av\r\nbanverkets och vägverkets investeringar:</pre><pre>Socialdemokraterna har i samlat ett program\r\nredovisat hur arbetslösheten nästa år kan pressas\r\nner till 3 % i stället för att stiga över 5 % som\r\nregeringen anger. För att klara utbetalningarna till\r\nde arbetslösa tvingas regeringen att redan nästa år\r\nlåna upp 10 miljarder kronor.</pre><pre>I motionen ''Vägar till arbete'' redovisas hur\r\nvägverket och banverket kan tidigarelägga\r\ninvesteringar för ca 9 miljarder kronor under det\r\nkommande året. Med den politik som vi\r\nsocialdemokrater anvisar skapas tillväxt och\r\nsysselsättning, vilket i sin tur leder till minskade\r\nsamhälleliga kostnader för arbetslösheten.</pre><pre>Mot den bakgrunden vill jag ställa följande fråga till\r\nkommunikationsministern:</pre><pre>Är kommunikationsministern beredd att medverka\r\ntill att banverkets och vägverkets investeringar kan\r\ntidigareläggas?</pre><pre>1991/92:842 av Inge Carlsson (s) till\r\nkommunikationsministern om arbetslösheten i\r\nÖstergötlands län:</pre><pre>10 013 östgötar var i april öppet arbetslösa. Under\r\ndet senaste året har arbetslösheten i Östergötland\r\nökat med hela 6 000 personer. Situationen på\r\narbetsmarknaden har följaktligen försämrats, och\r\nfortsätter att försämras, i ett rasande tempo. Därför\r\nkrävs kraftfulla åtgärder -- nu.</pre><pre>Byggnadsarbetarna har i samarbete med\r\nsocialdemokraterna dammsugit länet på\r\nmöjligheterna att snabbt få fram jobb och\r\nutbildningsplatser. Även om alla kommunerna har\r\ndrabbats av problemen, finns det betydande\r\nskillnader inom länet. Därför är det enligt vår\r\nuppfattning särskilt viktigt att ge insatserna en\r\nregionalpolitisk tydlig profil. I dammsugningen\r\nåterfinns bl.a. utbyggnaden av riksväg 51, Falla--\r\nÖversätter. Första etappen kan tidigareläggas och\r\npåbörjas i år. Kostnaden är beräknad till 10 milj.kr.\r\nUtbyggnaden skulle få stor betydelse för Finspångs\r\nkommun. Utbyggnad av länsväg 580 mellan\r\nPinnarp och Malexander i södra Östergötland är\r\nkostnadsberäknad till 20 milj.kr. Projektet kan\r\nstartas i stort sett omgående. Båda projekten berör\r\nkommuner som drabbats särskilt hårt av\r\narbetslösheten. De genomförda satsningarna inom\r\ninfrastrukturområdet har hittills inte skapat ett\r\nenda jobb i Östergötland.</pre><pre>Mot bakgrund av ovanstående frågar jag därför\r\nstatsrådet:</pre><pre>Är statsrådet beredd att vidta några åtgärder för att\r\nvända den negativa utvecklingen i Östergötland?</pre><pre>1991/92:843 av Erling Bager (fp) till\r\nförsvarsministern om överskott på livsmedel i\r\nberedskapslagren:</pre><pre>Inom försvarets beredskapslager produceras det\r\nårligen stora mängder med livsmedel. Men långt\r\nifrån allt kommer till användning. Konservernas\r\nlagringstid är högst fem år, sedan kasseras dessa.\r\nEnligt uppgifter som jag fått utgör detta ett vanligt\r\nbekymmer inom försvaret om hur man skall bli av\r\nmed maten. Jag reagerar kraftigt mot detta slöseri\r\nmed livsmedel. Denna mat måste kunna komma till\r\nanvndning på något sätt.</pre><pre>Det har förts fram förslag om att försvaret bör\r\nsända det som inte konsumeras i tid till behövande\r\ni Östeuropa. Jag delar denna uppfattning.\r\nFörsvarets mat är näringsrik och tillverkad av\r\nförstklassiga råvaror. Jag anser att dessa livsmedel\r\nsnabbt och utan större besvär bör kunna sändas till\r\nde baltiska staterna där livsmedelsbristen är mycket\r\nstor.</pre><pre>Försvarets herculesplan kan med kort varsel sättas\r\nin i sådana transporter till Baltikum. Varje plan kan\r\nta en last på upp till 20 ton. Fartygstransporter kan\r\nsjälvfallet också sättas in den korta sträckan till våra\r\nbaltiska grannländer.</pre><pre>Avser regeringen ta initiativ för att överskottet på\r\nmat inom försvaret skall sändas till behövande i\r\nBaltikum?</pre><pre>1991/92:844 av Ingela Thalén (s) till kulturministern\r\nom kvinnornas situation på arbetsmarknaden:</pre><pre>De borgerliga regeringspartierna har med stöd av\r\nNy demokrati i arbetsmarknadsutskottet röstat ned\r\nsamtliga förslag från socialdemokraterna som syftat\r\ntill att stärka kvinnornas situation. Fler och fler\r\nkvinnor varslas nu om uppsägning. Antalet\r\ndeltidsarbetslösa kvinnor stiger snabbt. Hotet om\r\natt stämpla ut från a-kassan närmar sig många\r\nkvinnor.</pre><pre>Mot den här bakgrunden skulle jag vilja ställa\r\nföljande fråga till kulturminister Birgit Friggebo:</pre><pre>Avser kulturministern att nu vidta några åtgärder\r\nför att på kort eller lång sikt förbättra kvinnornas\r\nsituation på arbetsmarknaden?</pre><pre>1991/92:845 av Georg Andersson (s) till\r\nfinansministern om den kommunala ekonomin:</pre><pre>Genom regeringens förslag om den kommunala\r\nekonomin förändras kommunernas villkor i vissa\r\nfall på ett dramatiskt sätt. En av de kommuner som\r\nbedöms förlora mest är Dorotea. Enligt uppgift i\r\nKommunAktuellt förlorar Dorotea kommun\r\nstatsbidrag motsvarande en skattehöjning med\r\n4:31. Men Dorotea ligger redan i toppen på\r\nskatteligan med en kommunalskatt på 32:85.</pre><pre>Dorotea är en fattig glesbygdskommun. Avstånden\r\när enormt stora. Befolkningsunderlaget är bara\r\n3 737. Inte mindre än 8,1 % är arbetslösa.</pre><pre>En så dramatisk försämring av den kommunala\r\nekonomin som nu föreslås kommer att få förödande\r\nkonsekvenser för befolkningen i Dorotea.</pre><pre>Är finansministern beredd att vidta särskilda\r\nåtgärder för att göra det möjligt för de genom\r\nregeringens förslag svårast drabbade kommunerna\r\natt klara en rimlig kommunal verksamhet?</pre><pre>1991/92:846 av Birger Hagård (m) till\r\nkulturministern om sändningsområdet för\r\nprivatradion:</pre><pre>I departementspromeorian om ''Regler och villkor\r\nför privatradio'' framhålls inledningsvis att\r\nfrekvensbandet 104--108 skall tas i anspråk för\r\nanaloga FM-sändningar av privatradio.</pre><pre>En oklarhet är hur sändningsområdet skall\r\nfastställas. Det är rimligt att öppna möjlighet för\r\nolika stationer att byta sändningsområde eller delar\r\ndärav med varandra. Därigenom skapas\r\nförutsättningar för en lugn och gradvis anpassning\r\ntill vad som är naturliga sändningsområden.</pre><pre>Vilka åtgärder är statsrådet beredd att vidta för att\r\nskapa förutsättningar för en successiv anpassning\r\nav sändningsområdena?</pre><pre>1991/92:847 av Birger Hagård (m) till\r\nkulturministern om tillstånden för radiosändning:</pre><pre>I det förslag till fri radio som presenterats av\r\nkulturdepartementet föreslås en tidsbegränsning av\r\nsändningstillstånden.</pre><pre>En företagare måste alltid arbeta under viss\r\nosäkerhet. En viktig förutsättning för att minska\r\ndenna osäkerhet är att regelsystemet ligger fast.</pre><pre>Tillstånden bör antingen gälla ''tillsvidare'', och\r\ninte omprövas på andra grunder än att det\r\nmissbrukats.</pre><pre>Är statsrådet beredd att ompröva frågan om\r\ntillståndstidens längd?</pre><pre>1991/92:848 av Birger Hagård (m) till\r\nkulturministern om reglerna för privatradion:</pre><pre>I departementspromemorian ''Regler och villkor\r\nför privatradio'' föreslås ett nytt regelsystem.</pre><pre>Delade frekvenser kan innebära att den station som\r\nfått sändningstillståndet hyr ut eller på annat sätt\r\navtalar bort sändningstid, ett antal timmar per\r\nvecka till någon annan som önskar sända.</pre><pre>Ur yttrandefrihetssynpunkt är detta sympatiskt\r\neftersom det innebär att ''smala'' program kan hyra\r\nin sig under en viss tid.</pre><pre>Är statsrådet beredd att överväga möjligheten att\r\npå detta sätt använda s.k. ''delade frekvenser''?</pre><pre>1991/92:849 av Margit Gennser (m) till statsrådet\r\nAlf Svensson om biståndet till Sydafrika:</pre><pre>Enligt uppgift skall biståndet till Sydafrika bli\r\nSveriges största biståndsanslag. På vilket sätt kan\r\ndetta utformas så att det garanterar en demokratisk\r\nutveckling i Sydafrika?</pre><pre>1991/92:850 av Inger Koch (m) till statsrådet Alf\r\nSvensson om biståndet till Tanzania?</pre><pre>Sverige skall den 1 juli i år förnya\r\nbiståndssamarbetsavtalet med Tanzania.</pre><pre>Kommer Sverige vid utformandet av det nya avtalet\r\nsärskilt betona vikten av en fortsatt demokratisk\r\nutveckling?</pre><pre>1991/92:851 av Chris Heister (m) till\r\nkulturministern om presstödet:</pre><pre>Norrländska Socialdemokraten, med Luleå som\r\nutgivningsort, förlorade i samband med den\r\nsocialdemokratiska A-pressens konkurs ca 35\r\nmilj.kr.</pre><pre>I en ansökan till presstödsnämnden söker nu\r\ntidningen, för att ersätta de förluster som A-\r\npressens koncernledning förorsakade, driftstöd\r\nmed maximalt belopp, 11,6 milj.kr.</pre><pre>Presstödsnämnden torde inte på egen hand inom\r\nramen för nuvarande regelsystem och anslag kunna\r\nbifalla ansökan. Ambitionerna att låta\r\nskattebetalarna ta över hela eller delar av\r\nägaransvaret vid A-pressens konkurs kan mycket\r\nväl leda till att flera tidningar ansöker om driftstöd\r\neller tillfälliga anslag från presstödsnämnden.</pre><pre>Mot denna bakgrund vill jag fråga kulturministern\r\nom regeringen har några planer på att förändra\r\npresstödet.</pre><pre>1991/92:852 av Kent Olsson (m) till statsrådet\r\nBeatrice Ask om nordisk gymnasial utbildning:</pre><pre>I mars 1992 undertecknade de nordiska\r\nundervisningsministrarna en överenskommelse om\r\nmöjligheterna för en gymnasieelev i ett nordiskt\r\nland att få gymnasial utbildning i ett annat nordiskt\r\nland. Denna överenskommelse är bra för\r\ngymnasieeleverna i Norden och främjar det\r\nNordiska samarbetet. Det kan dock ställa till vissa\r\nekonomiska problem i gränstakternas\r\ngymnasieskolor om dyra utbildningar i t.ex.\r\nStrömstad sökes av många norska ungdomar.</pre><pre>Hur skall de kommuner som har ett överskott av\r\nstuderande från annat nordiskt land kompenseras\r\nför sina merkostnader?</pre><pre>1991/92:853 av Lars Biörck (m) till statsrådet Bo\r\nLundgren om arbetsgivares pensionsåtaganden:</pre><pre>För vissa företag och kommuner utgår sedan 1991\r\nlöneskatt på de avsättningar som görs för\r\npensioner. Det innebär att äldre avsättningar utan\r\nskatteavdrag har kunnat tillgodoföras\r\npensionsfonder.</pre><pre>För kommuner och för företag som ej fonderat\r\nmedel för framtida pensionsåtaganden beskattas\r\ndäremot pensionerna vid utbetalningstillfället.\r\nDärigenom uppstår en retroaktiv beskattning,\r\neftersom pensionsutbetalningar nu till stor del är\r\nåtaganden som är att hänföra till inkomster före år\r\n1991.</pre><pre>Vilka åtgärder är statsrådet berett att överväga för\r\natt likställa arbetsgivares möjlighet att klara sina\r\npensionsåtaganden?</pre><pre>1991/92:854 av Ingvar Eriksson (m) till statsrådet\r\nReidunn Laurén om fastighetsbildningslagen och\r\näganderätten:</pre><pre>Ett 90-tal ägare till mossmarker riskerar genom\r\ntvångsförvaltning att förlora sin mark.\r\nMossmarkerna tillskiftades fastigheterna i form av\r\nmarklotter i samband med laga skifte i början av\r\n1800-talet. Trots att markägarna vid förrättning\r\nvägrat sälja marken för i förväg bestämt pris om\r\n20--35 öre per kvadratmeter genomföres\r\ntvångsförsäljningen. Att en markägare på detta sätt\r\nkan tillskansa sig många andra ägares mark, ofta\r\nbeväxt med betydligt mera värd skog, är orimligt.\r\nDet synes också strida mot regeringens intentioner\r\noch utfästelser vad gäller äganderätt och\r\nrättstrygghet.</pre><pre>Vilka åtgärder är statsrådet berett att vidtaga i syfte\r\natt skapa bättre överensstämmelse mellan\r\nfastighetsbildslagen och synen på äganderätt och\r\nrättstrygghet?</pre><pre>1991/92:855 av Siw Persson (fp) till\r\njordbruksministern om reglerna om transport av\r\nhundar till och från Sverige:</pre><pre>När EES-avtalet träder i kraft suddas gränserna ut\r\noch människor och varor kan transporteras fritt\r\nmellan länder.</pre><pre>För att skydda Sverige mot rabiessmitta finns\r\nstränga regler om karantänbestämmelser för\r\nhundar, vilket kraftigt försvårar transport av\r\nhundar till och från landet. Inom EG krävs -- med\r\nundantag för Storbritannien -- endast\r\nvaccinationspass för hundar vid gränspassering.</pre><pre>Med anledning av det ovan anförda vill jag ställa\r\nföljande fråga:</pre><pre>Avser regeringen att anpassa reglerna för transport\r\nav hundar till och från Sverige till europeiska\r\nbestämmelser?</pre><pre>1991/92:856 av Erling Bager (fp) till\r\nutrikesministern om diplomatiska förbindelser med\r\nTchad:</pre><pre>Sverige har inte någon representation i Tchad sedan\r\nmitten av 1980-talet då ett svenskt konsulat\r\nupphörde att finnas. Sverige ger genom SIDA\r\nbistånd till olika projekt i Tchad. Sedan början av\r\n1970-talet arbetar svenska missionärer i Tchad. Det\r\när ej tillfredsställande att vi saknar denna\r\nrepresentation.</pre><pre>Med anledning av det ovan anförda vill jag ställa\r\nföljande fråga:</pre><pre>Avser regeringen upprätta fullständiga\r\ndiplomatiska förbindelser med Tchad?</pre><pre>1991/92:857 av Rune Rydén (m) till\r\nutbildningsministern om skollagen och den\r\ninterkommunala ersättningen:</pre><pre>Genom att kommunerna nu inte längre är skyldiga\r\natt betala den s.k. interkommunala ersättningen för\r\npersoner som fyllt 20 år eller som tidigare gått en\r\ngymnasieutbildning, stoppas nu många ungdomar\r\nsom sökt grund- eller påbyggnadsutbildning.</pre><pre>Kommunernas avslag innebär ett svårt avbräck i\r\nframtidsplanerna för ungdomar som i många fall\r\nunder flera år haft siktet inställt på en bestämd\r\nutbildning, men som först skaffat sig exempelvis en\r\nekonomisk gymnasiekurs för att sedan skaffa sig\r\nhantverksutbildning eller liknande.</pre><pre>Avser utbildningsministern ändra skollagen så att\r\nkommunernas skyldighet utökas till att omfatta\r\näven den här sökandekategorin?</pre><pre>1991/92:858 av Oskar Lindkvist (s) till\r\nkommunikationsministern om Bromma flygplats:</pre><pre>Bromma flygplats rustas upp för närvarande,\r\ntydligen med avsikten att i betydande omfattning\r\nöka flygverksamheten. Planer finns att öka trafiken\r\nsåväl på inrikes som på utrikes linjer. Om dessa\r\nplaner sätts i verket får vi åter de bullerstörningar\r\nsom var den främsta orsaken till att trafiken på\r\nBromma i stor utsträckning flyttades till Arlanda.</pre><pre>Avtalet mellan staten och Stockholms kommun om\r\nflygtrafiken på Bromma löper ut den 31 december\r\n1996.</pre><pre>Med anledning av det nu anförda vill jag ställa\r\nföljande fråga till kommunikationsministern:</pre><pre>Vilka planer har regeringen avseende flygtrafiken\r\npå Bromma?</pre><pre>10 §  Kammaren åtskildes kl. 11.07.</pre><pre>Förhandlingarna leddes av tredje vice talmannen.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}