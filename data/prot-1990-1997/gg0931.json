{"dokumentstatus":{"dokument":{"hangar_id":"2387638","dok_id":"GG0931","rm":"1992/93","beteckning":"31","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"31","slutnummer":"0","datum":"1992-11-25 00:00:00","systemdatum":"2005-10-27 13:52:47","publicerad":"1992-11-25 00:00:00","titel":"Riksdagens snabbprotokoll 1992/93:31 Onsdagen den 25 november","subtitel":null,"status":null,"htmlformat":null,"relaterat_id":null,"source":"webbnav","sourceid":"{22B45B93-7453-4489-A7CC-5EEF76C2D5AF}","dokument_url_text":"http://data.riksdagen.se/dokument/GG0931/text","dokument_url_html":"http://data.riksdagen.se/dokument/GG0931","dokumentstatus_url_xml":"http://data.riksdagen.se/dokumentstatus/GG0931","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:31</div>\r\n<div class=\"sidhuvud_datum\">Onsdagen den 25 november</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Justering av protokoll</pre><pre>Justerades protokollet för den 19 november.</pre><pre>2 §  Hänvisning av ärenden till utskott</pre><pre>Föredrogs och hänvisades</pre><pre>Skrivelserna</pre><pre>1992/93:145 till utrikesutskottet</pre><pre>1992/93:147 till kulturutskottet</pre><pre>Motionerna</pre><pre>1992/93:N36--N40 till näringsutskottet</pre><pre>1992/93:Jo13--Jo16 till jordbruksutskottet</pre><pre>3 §  Aktuell debatt: Den ekonomiska\r\npolitiken</pre><pre>På förslag av talmannen beslöt kammaren att\r\nreglerna för aktuell debatt skulle tillämpas med det\r\nundantaget att de talare förutom statsministern och\r\nIngvar Carlsson som anmält sig skulle få ordet först\r\nefter Ingvar Carlssons tredje anförande.</pre><pre>Anf. 1  INGVAR CARLSSON (s):</pre><pre>Fru talman! I förra årets valrörelse lovade\r\nModeraterna ökad tillväxt, fler jobb, förbättrad\r\nköpkraft, sunda statsfinanser och nya reformer.\r\nDessa löften gav Carl Bildt förtroende att bilda\r\nregering. Denna regering lovade att Sverige skulle\r\nfå ny start genom stora skattesänkningar för de bäst\r\nställda, utförsäljning av statliga företag, fastigheter\r\noch naturtillgångar som skog, malm och\r\nvattenkraft. Regeringen låste sig extremt hårt vid\r\ndenna politik, när man kallade den för den enda\r\nvägen och därmed uteslöt alla andra alternativ.</pre><pre>Redan tidigt stod det emellertid klart att denna\r\npolitik var en återvändsgränd, och det har\r\nbekräftats den gångna veckan. Den enda vägen har\r\nmisslyckats.</pre><pre>Detta syns också ute på arbetsplatserna, och det\r\nframgår av regeringens egna prognoser. Tillväxten\r\nminskar, jobben minskar, hushållens köpkraft\r\nminskar, och budgetunderskottet är på väg mot\r\nsvindlande 200 miljarder kronor.</pre><pre>Jag är djupt oroad över vad som nu kommer att\r\nhända med arbete, ekonomi och välfärd. Vi\r\nkommer under många år framöver att få betala dyrt\r\nför det ekonomiska experiment som regeringen\r\nBildt utsatt vårt land för.</pre><pre>Så sent som i augusti hävdade statsministern att\r\nregeringens politik skulle ligga fast. Han\r\nuppmanade svenska folket och det svenska\r\nnäringslivet att hålla ut. Först i september började\r\nregeringen backa. Man gav upp planerna på\r\nmassiva utförsäljningar av företag och fastigheter,\r\noch man erkände att ytterligare skattesänkningar\r\nskulle underminera statsfinanserna. Och i förra\r\nveckan tvingades Sverige ge upp den fasta\r\nväxelkursen, sedan näringslivet tappat förtroendet\r\nför regeringens ekonomiska politik och\r\nspekulationerna mot kronan blivit alltmer\r\nomfattande.</pre><pre>Nu måste en ny ekonomisk politik formuleras, som\r\nkan få ett brett stöd hos svenska folket, i\r\nnäringslivet och här i riksdagen. Mot bakgrund av\r\natt regeringen Bildt nu tvingas överge den politik\r\nsom statsministern framställt som den enda\r\ntänkbara, vill jag ställa följande frågor:</pre><pre>1. Vilken ekonomisk politik vill statsministern\r\nföreslå i stället för den som nu har misslyckats?</pre><pre>2. Har statsministern för avsikt att söka ett nytt\r\nmandat för en sådan ekonomisk politik genom att\r\nutlysa nyval?</pre><pre>3. Om inte statsministern är beredd att pröva denna\r\nmöjlighet, på vilket sätt vill statsministern skapa\r\nlegitimitet hos det svenska folket och majoritet i\r\nriksdagen för en ny ekonomisk politik?</pre><pre>(Applåder)</pre><pre>Anf. 2  Statsminister CARL BILDT (m):</pre><pre>Fru talman! Låt mig, innan jag går in på den\r\nekonomiska politiken -- och jag är säker på att jag\r\nhar Ingvar Carlsson och andra med mig när jag\r\nsäger det uttrycka den avsky jag tror att vi alla\r\nkänner över de dåd som har förövats mot den\r\njudiska begravningsplatsen i Stockholm. De strider\r\nmot alla de traditioner och all den humanitet som\r\nvi alldeles oavsett meningsskiljaktigheter i övrigt i\r\ndenna kammare står för.</pre><pre>Riksbankens beslut i torsdags att låta kronan flyta\r\ninnebär -- det har jag sagt -- ett misslyckande för de\r\nsamlade nationella ansträngningarna att hålla\r\nkronkursen.</pre><pre>Rötterna till de ekonomiska problemen ligger, som\r\nvi vet, i två decenniers försummelser och missgrepp\r\ni den ekonomiska politiken. Men det handlar allra\r\nfrämst om den bittra efterbörden från 1980-talet.\r\nDet tidiga 1980-talets devalveringar misslyckades,\r\noch det sena 1980-talets överhettning och\r\nkasinoekonomi gjorde misslyckandet mångdubbelt\r\nstörre.</pre><pre>För regeringen har det varit, och förblir, i denna\r\nsvåra ekonomiska situation en avgörande uppgift\r\natt återupprätta Sverige som en tillväxt- och\r\nföretagarnation, för att kunna värna välfärden, för\r\natt kunna trygga jobben i framtiden, för att vi skall\r\nkunna stå starka i det nya och öppna Europa. Det\r\nkräver en politik som är inriktad på att återupprätta\r\nförutsättningarna för arbete, sparande och\r\nföretagande.</pre><pre>Två saker har varit och är viktiga: att förbättra för\r\nföretagen -- för jobben -- och att spara i de\r\noffentliga utgifterna. Det finns, Ingvar Carlsson,\r\ningen väg till framgång för Sverige i den\r\nekonomiska politiken om man inte är beredd att\r\nstärka företagen och spara i de offentliga\r\nutgifterna.</pre><pre>Med ett enda undantag har vi också fått riksdagens\r\nstöd för denna politik. Det var länge sedan en\r\nregering fick igenom sin politik så ograverad i\r\nriksdagen som i vårt fall.</pre><pre>Men när de ekonomiska orosmolnen tornade upp\r\nsig över Europa i början av hösten, var det\r\nuppenbart att Sverige skulle bli hårdare utsatt än\r\nmånga andra länder just därför att vi inte hade\r\nkommit över de djupgående ekonomiska problem\r\nsom vi ärvt från 1980-talet.</pre><pre>För regeringen var det i detta läge naturligt att söka\r\nen samverkan med det största oppositionspartiet.\r\nOch de krisöverenskommelser som träffades under\r\nhösten var av mycket stor vikt. De visar att de\r\npolitiska partierna i kritiska lägen kan sätta\r\nnationens intressen före partitaktiska avgöranden.</pre><pre>Jag tillhör inte dem som tycker att allt i dessa\r\nuppgörelser var idealiskt. Det ligger i stora\r\npolitiska uppgörelsers natur att de måste innehålla\r\nett givande och ett tagande. Men de markerade rätt\r\ninriktning på den grundläggande politiken: stärka\r\nföretagen, bl.a. genom sänkta löneskatter, få bort\r\ndet stora strukturella underskottet genom främst\r\nomfattande besparingar i utgifterna.</pre><pre>När spänningarna i det europeiska systemet\r\nfortsatte, visade sig detta ändå inte vara tillräckligt\r\ni ljuset av de grundläggande svagheterna i den\r\nsvenska ekonomin.</pre><pre>Vi klarade den första stormen, men den andra\r\nstormen blev Riksbanken övermäktig.</pre><pre>I förra veckan visste jag, liksom andra, att\r\nmöjligheterna att klara situationen var begränsade.\r\nMen det var trots allt viktigt att göra ett sista försök;\r\njag var inte beredd att stryka flagg utan en\r\nkraftansträngning.</pre><pre>Jag vill gärna säga att det hade varit en styrka om\r\näven socialdemokraterna hade varit beredda att\r\nställa upp. De valde en annan linje. Jag klandrar\r\ndem inte för det. De hade säkert sina grunder för\r\nsitt ställningstagande. Jag kan dock inte låta bli att\r\nsäga att det är stötande när misslyckandet för vad\r\nsom var nationella kraftansträngningar, som också\r\nsocialdemokraterna länge stod bakom, leder till\r\nskadeglädje från ledande socialdemokratiskt håll.</pre><pre>Att det gick som det gick kommer i det längre\r\nperspektivet kanske inte att framstå som så\r\nmärkligt. 1980-talets obetalda räkningar visade sig\r\nvara mycket större än vad de flesta trott, och oron\r\ni vår omvärld gjorde avbetalningstiden dramatiskt\r\nmycket kortare.</pre><pre>Nu är vår uppgift att se framåt. Förutsättningarna\r\nför den ekonomiska politiken har i ett avseende\r\nförändrats, men inte nödvändigtvis i samtliga\r\nhänseenden försämrats. Våra ekonomiska problem\r\när i grunden desamma nu som för en vecka sedan.\r\nDet är ett indirekt svar på Ingvar Carlssons fråga:\r\nÄr den ekonomiska politiken i grunden densamma\r\nnu som den var för en vecka sedan?</pre><pre>Låt mig i punktform ge inriktningen av den\r\nekonomiska politiken.</pre><pre>För det första: Inflationsbekämpningen blir nu\r\nännu viktigare än tidigare, eftersom det annars\r\nfinns risk att vi hamnar i en ond cirkel. Riksbanken\r\nhar här en central uppgift. På oss ställs kravet på en\r\nfinanspolitik som är stramare än tidigare. Det finns\r\ninget utrymme för lättsinne.</pre><pre>För det andra: Vi måste fortsätta att förbättra för\r\nföretagen för att på så sätt skapa de trygga,\r\nvaraktiga jobben. Vi måste få till stånd en\r\nförbättring genom nedskrivningen av kronan,\r\nframför allt för exportindustrin. Därmed bortfaller\r\nför 1993 behovet av en sänkning av löneskatterna\r\nutöver de 4,3 procentenheter som föreslagits.\r\nBehovet därefter får vi bedöma senare. Det finns\r\nbehov av förbättringar för de små företagen.</pre><pre>För det tredje: Om vi vill undvika att låna alltmer\r\nmåste vi med än större styrka spara i\r\nstatsutgifterna. I budgetpropositionen kommer\r\nregeringen att redovisa förslag till betydande\r\nbesparingar, aviserade besparingar kommer att\r\ntidigareläggas. Riktlinjer för arbetet därefter\r\nkommer att redovisas. Inget område får vara\r\nundantaget från prövningar när lånebehoven nu\r\nskall begränsas.</pre><pre>För det fjärde: Vi måste i framtiden investera mer i\r\nvägar, järnvägar och infrastruktur, men också i våra\r\nbarns skola, i forskning och utbildning och allt vad\r\ndärtill hör.</pre><pre>För det femte: Vi måste fortsätta våra\r\ngemensamma ansträngningar att bli en del av det\r\nnya och öppna Europa: EES-avtal, EG-\r\nmedlemskap -- därefter den ekonomiska och\r\nmonetära unionen.</pre><pre>Regeringen är -- och det är svaret på Ingvar\r\nCarlssons övriga frågor -- fast och fullt besluten att\r\nfullfölja denna sin linje i den ekonomiska politiken.\r\nVi skall inte underskatta svårigheterna; de finns ute\r\ni verkligheten -- inte i regeringen och jag tror inte\r\nheller i denna riksdag. Vi kommer att fortsätta\r\narbetet med att nå samförstånd med oppositionen --\r\ninte minst med socialdemokraterna -- på de punkter\r\ndär det är möjligt. Vi stänger inga dörrar för\r\nsamverkan över parti- och blockgränser i denna\r\nriksdag.</pre><pre>Jag kan förstå att socialdemokraterna vill utnyttja\r\ndet uppkomna läget genom att spekulera i nya\r\nregeringar, spekulera om nyval som man i grunden\r\nförmodligen inte vill ha eller genom att i största\r\nallmänhet ifrågasätta det mesta och slamra i dörrar.\r\nDet är frestande och det har sin tid. Men jag är\r\nganska övertygad om att när dessa\r\nspekulationssvalor har flugit förbi, och det är\r\nuppenbart att de egentligen inte leder till\r\nnågonting, kommer attityden att förändras; vad de\r\nän säger i dag skall de veta att dörren från vår sida\r\nstår öppen i morgon.</pre><pre>Den politiska striden har sitt värde. Jag är den siste\r\natt förneka det -- ibland tillhör jag de första som\r\nkastar sig in i den. Samverkan har också sitt värde.\r\nÄven om det nu råkade bli så i torsdags, att vi gick\r\nolika vägar, tror jag att det vore fel och på lång sikt\r\nmindre bra för Sverige, om vi i den situation som nu\r\nuppstod skulle riva alla broar och stänga alla dörrar.</pre><pre>Regeringen kommer att fullfölja sin politik med\r\nkraft och styrka. Så småningom kommer man i\r\nriksdagspartierna att inse att när det gäller de\r\ngrundläggande dragen i denna ekonomiska politik\r\nfinns det faktiskt inte något alternativ. Om vi skall\r\nklara jobben, sysselsättningen och tryggheten\r\nmåste vi förbättra för företagen. Därmed får vi den\r\ntillväxt som jag är övertygad om att det finns\r\nmycket goda möjligheter till. Om vi skall undvika\r\natt sätta våra barn i skuld genom att låna alltmer till\r\nstatsfinanserna måste vi spara i de offentliga\r\nutgifterna, och spara mer än vad vi har gjort hittills.</pre><pre>Min fråga till Ingvar Carlsson, efter det att jag har\r\ngivit besked om den ekonomiska politiken, är: Kan\r\nIngvar Carlsson hålla med om vikten av en\r\nekonomisk politik som förbättrar för företagen,\r\noch därmed räddar jobb, och som sparar i de\r\noffentliga utgifterna, och därmed förhindrar att vi\r\nsätter framtiden än mer i skuld än vad vi redan har\r\ngjort?</pre><pre>(Applåder)</pre><pre>Anf. 3  INGVAR CARLSSON (s):</pre><pre>Fru talman! Jag känner verkligen ingen\r\nskadeglädje. Jag känner djup oro över den mycket\r\nsvåra situation som hundratusentals människor\r\nbefinner sig i; arbetslösa människor som inte klarar\r\nsin hyra, som har svårt att få det att gå ihop och som\r\nkänner förtvivlan. Det är de människorna jag\r\nbekymrar mig för just nu.</pre><pre>Det slår mig, när jag den senaste veckan har lyssnat\r\npå statsministerns alla styrkeord och\r\nomskrivningar, att Carl Bildt använder många ord\r\nfrån krig och flotta: hålla ut, stryka flagg, fast kurs,\r\nflaggan i topp. Det låter ungefär som om Carl Bildt\r\nläser upp en gammal soldatinstruktion. Carl Bildt\r\ntycks tro att han är någon sorts fältherre: tapper\r\nsom Döbeln vid Jutas. I själva verket är Carl Bildt\r\nchef för en regering som har tvingats överge sin\r\nekonomiska politik.</pre><pre>Det tredje krispaketet i torsdags var inget\r\nhjältedåd. Det bekräftade bara ett misslyckande.\r\nRegeringen Bildt investerade allt sitt förtroende i\r\n''den enda vägen''. Man låste fast sig totalt och\r\navvisade självsäkert allt samarbete över\r\nblockgränserna.</pre><pre>Denna regering är den mest kompetenta som vi\r\nnågonsin har haft, som statsministern så blygsamt\r\nuttryckte det kort efter regeringstillträdet. Ett år\r\nsenare har denna regerings ekonomiska politik\r\nfullständigt misslyckats. Därtill tvingades Sverige\r\növerge den fasta växelkursen trots att\r\nsocialdemokraterna lämnade regeringen ett rikt\r\nstöd.</pre><pre>Är det verkligen statsminister Bildts mening att\r\nregeringen skall gå vidare som om ingenting hade\r\nhänt? De besked som statsministern gav här i\r\nallmänna ordalag är ju inte av något värde. Vi fick\r\nbesked om att det inte blir något nyval, man tänker\r\ninte söka någon ny legitimitet. Man hoppas att man\r\nhär i riksdagen skall få stöd för sin politik.\r\nSamtidigt ser vi att det i fråga efter fråga, där vi\r\nträffade överenskommelser i det första och andra\r\nkrispaketet, är svårt att få regeringen att uppfylla\r\ndet vi kom överens om. Börja i den ändan, Carl\r\nBildt, om ni vill träffa fortsatta överenskommelser\r\nmed socialdemokraterna. amtidigt är det\r\nslående hur aningslöst statsministern har uttalat sig\r\nom ekonomin. Det är faktiskt katastrofala\r\nfelbedömningar som Carl Bildt har gjort bara det\r\nsenaste halvåret.</pre><pre>Jag skall ta några konkreta exempel. I maj skrev\r\nCarl Bildt i Dagens Nyheter: Vi har ett i grunden\r\nsunt finansiellt system. Vi har fördelen av att ha\r\nstora stabila kommersiella banker.</pre><pre>Några månder senare är den största bank- och\r\nfinanskris som vi upplevt i vårt land ett faktum. I\r\npartiledardebatten, i denna talarstol, i juni i år sade\r\nCarl Bildt: Sällan har så mycket av så stor betydelse\r\nskett på så kort tid, som under detta år. Vi kan i dag\r\nsäga att Sverige äntligen är på väg in i 90-talet, med\r\ndess rika möjligheter.</pre><pre>Vid den tidpunkten hade vi socialdemokrater redan\r\npåbörjat ett omfattande internt arbete, för att se\r\nvilka besparingar och inkomstförstärkningar som\r\nkunde bli nödvändiga och som med kort varsel\r\nkunde sättas in mot bakgrund av den ekonomiska\r\nnedgången och det galopperande\r\nbudgetunderskottet.</pre><pre>I Aktuellt den 23 augusti -- och nu kommer vi\r\nnärmare och närmare -- sade Carl Bildt: Vi har\r\nbättre styrsel på den ekonomiska politiken än vad\r\nSverige haft på mycket lång tid, och det ser vi också\r\ni att förtroendet börjat återvända. På reporterns\r\nfråga om stigande räntor svarade statsministern:\r\nDet är mycket semesterspekulation av\r\nsemestervikarier. Uppenbarligen begrep\r\nsemestervikarien bättre än statsministern vad som\r\nvar på gång. Dagen därpå kom den s.k. svarta\r\nmåndagen, när räntorna sköt i höjden.</pre><pre>Den 17 september skrev Carl Bildt i en\r\ndebattartikel: De som ropar på krispaket har glömt\r\nvilka spår sådana försök till snabba klipp tidigare\r\nhar satt i landets ekonomiska struktur. Det var\r\ndagen efter att Riksbanken höjt räntan till 500 %.\r\nAldrig har en svensk statsminister på så kort tid\r\ngjort så många tvärsäkra uttalanden, som visat sig\r\nvara så felaktiga.</pre><pre>(Applåder)</pre><pre>Anf. 4  Statsminister CARL BILDT (m):</pre><pre>Fru talman! Får jag uttrycka min tillfredsställelse\r\növer att Ingvar Carlsson trots allt tar avstånd från\r\nde uttryck för skadeglädje som vi faktiskt har sett\r\nfrån socialdemokratiskt håll. Det erkännandet ger\r\njag gärna att det inte är Ingvar Carlsson som jag\r\nsyftar på när jag talar om skadeglädje. Men det har\r\nvarit stötande, tycker jag, därför att den situation\r\nsom Sverige befinner sig i är ekonomiskt allvarlig.\r\nDet kan vara frestande att knipa partipolitiska\r\npoäng -- det är oppositionens uppgift -- men\r\nskadeglädje tillhör inte det som vi bör ägna oss åt.</pre><pre>Den ekonomiska politik som krävs för att ta Sverige\r\ngenom den besvärliga övergången från 1980-talets\r\nproblem till de möjligheter som fortfarande finns\r\npå 1990-talet är den ekonomiska politik som jag har\r\nredovisat här i dag. När Ingvar Carlsson citerar\r\nmig, när jag säger att det inte har varit bättre styrsel\r\npå den ekonomiska politiken på mycket länge i\r\nSverige, är detta ett faktiskt konstaterande. Bakom\r\noss ligger ett 1980-tal, som innebar det stora -- och\r\nav dess upphovsman så väl dokumenterade --\r\nhaveriet för den tredje vägens ekonomiska politik.</pre><pre>Jag kan citera nästan hur många\r\nsocialdemokratiska ekonomer som helst, som\r\nvittnar om att det är där som grunderna till de\r\nekonomiska problemen ligger. Jag har här\r\ntidskriften Tiden där Clas Eklund för bara några\r\nmånader sedan t.ex. säger: Jag vill understryka att\r\ndagens problem, såsom hög arbetslöshet och\r\nfinanskris i första hand är en följd av 1980-talets\r\növerhettning och inflation. Vi var åtskilliga som då\r\nvarnade för att det skulle gå åt helvete om vi inte\r\nlyckades bryta inflationen. Nå, vi lyckades inte få\r\nned inflationen, och nu går det följdaktligen åt\r\nhelvete.</pre><pre>Jag håller med Clas Eklund i analysen, även om jag\r\ninte uttalar mig så, vart det kommer att gå. I samma\r\nnummer av tidningen säger LO-ekonomen Dan\r\nAndersson att Socialdemokratin just nu saknar ett\r\nbra och trovärdigt alternativ till den borgerliga\r\nregeringens politik.</pre><pre>Ingvar Carlsson, efter tre år tog vi, de borgerliga\r\npartierna, över regeringsansvaret. Då hade den\r\nekonomiska politiken farit fram och tillbaka,\r\nmellan haverier, misslyckanden och lappkast. Det\r\nvar en svår situation. Jag gjorde alldeles klart under\r\nvalrörelsen, som vi hade under förra året, att vi\r\nhade grundläggande problem och att vi stod inför\r\nmånga stora svårigheter. Jag anklagades för\r\nsvartmålning av dem som hade gjort\r\nskönmålningen till i det närmaste politisk ideologi.</pre><pre>Därefter har vi lagt fast en ekonomisk politik, som\r\ninnebär att vi måste förbättra för företagen, därför\r\natt det endast är så vi kan få fram jobben. Jag\r\nefterlyser fortfarande Ingvar Carlssons svar på\r\nfrågan: Är detta rätt eller fel? Vad är\r\nsocialdemokratins alternativ?</pre><pre>Jag sade: För att förhindra att staten sätter sig i\r\nskuld med miljard efter miljard är det nödvändigt\r\natt börja spara i de offentliga utgifterna, i\r\nstatsutgifterna. Socialdemokratin har mestadels\r\nsagt nej, men det finns nu en ökad insikt. Min fråga\r\när fortfarande: Är socialdemokratin med på att vi\r\nfortsätter att spara i de statliga utgifterna?</pre><pre>Dessa två hörnpelare i politiken ligger fast och\r\nmåste ligga fast. Det finns i denna del inget\r\nalternativ. Ingvar Carlsson frågar: Skall den\r\nekonomiska politiken fortsätta som om ingenting\r\nhade hänt? Självfallet inte! Någonting har ju hänt.\r\nVi har förlorat det viktiga instrumentet i\r\ninflationsbekämpningen, nämligen den fasta\r\nvalutapolitiken. Jag beklagar det, och jag har inte\r\nstuckit under stol med att det var ett misslyckande,\r\ninte bara för regeringen, utan -- även om det kan\r\nkännas ofint att påpeka det -- för en del andra som\r\nockså stod på den bastionen. Det var ett\r\nmisslyckande. Vi har förlorat ett mycket viktigt\r\ninstrument, nu får vi skaffa oss andra instrument för\r\natt hålla inflationsförväntningarna nere. Och det\r\nkommer vi också att göra.</pre><pre>Så till de politiska konsekvenserna. Inledningsvis\r\nsade jag att jag förstår att socialdemokratin har ett\r\nintresse av att ställa till litet buller genom att antyda\r\nän det ena än det andra, exempelvis nyval. Min\r\nfråga till Ingvar Carlsson är: Om ni är intresserade\r\nav nyval, varför utnyttjar ni inte då era möjligheter\r\ntill misstroendeförklaring här i kammaren? Då får\r\nvi se hur utfallet blir. Jag är övertygad om att vi har\r\nden politiska kraften och den parlamentariska\r\nstyrkan att fullfölja den ekonomiska politik som är\r\nvår möjlighet att ta oss igenom sviterna av\r\nåttiotalskrisen. Vi får då exakt det som Ingvar\r\nCarlsson sade när han citerade mig, nämligen fler\r\ntrygga jobb. Möjligheten är inte sämre i dag att få\r\nbättre ordning i de statsfinanser, som\r\nsocialdemokraterna lämnade efter sig, och att få ett\r\nSverige som står starkt i den europeiska\r\nkonkurrensen.</pre><pre>Med den inriktning av den ekonomiska politik som\r\när regeringens, kring vilken vi kommer att arbeta\r\nför största möjliga samförstånd, tror jag att vi har\r\nganska hyggliga möjligheter att redan under denna\r\nmandatperiod visa att vi har tagit oss igenom de\r\nvärsta sviterna av 1980-talets misslyckande. Jag tror\r\nockså att vi redan mot slutet av denna\r\nmandatperiod tydligt kommer att se att nedgången i\r\nsvensk ekonomi, i dessa grundläggande avseenden,\r\nhar vänt och att politiken var och fortfarande är\r\nriktig.</pre><pre>(Applåder)</pre><pre>Anf. 5  INGVAR CARLSSON (s):</pre><pre>Fru talman! Nu var Carl Bildt väldigt oförsiktig.\r\nCarl Bildt avslöjade nämligen att det han kan tänka\r\nsig är att regera vidare med hjälp av Ny demokrati.\r\nHan säger: Det spelar inte någon roll om ni kräver\r\nmisstroendevotum -- vi kommer ändå att klara oss,\r\nför vi har Ny demokrati. Vi socialdemokrater vill\r\nha ett nyval, men det är statsministern som har det\r\nvapnet i sin hand, och vi har fått beskedet: Ni har\r\nbara att gå via misstroendevotum, och då klarar vi\r\noss med hjälp av Ny demokrati. Jag undrar hur\r\nBengt Westerberg känner sig just nu.</pre><pre>Vi har redovisat vår ekonomiska politik i vår\r\nmotion. Den enda ljuspunkten i det Carl Bildt har\r\nsagt i dag är att man nu uppenbarligen är beredd att\r\nacceptera att satsa på investeringar, som vi krävde\r\nredan i våras. I övrigt har vi inte fått några konkreta\r\nbesked, mer än allmänna ord, om vad regeringens\r\nekonomiska politik kommer att innebära. Däremot\r\nfinns den socialdemokratiska ekonomiska\r\nmotionen, och den kommer att vara vår grundval i\r\ndet fortsatta handlandet.</pre><pre>Visst kan vi diskutera 80-talet. Moderaterna var\r\ninte mindre intresserade av avreglering av\r\nkapitalmarknaden, som ledde till den våldsamma\r\nkreditexpansionen. Moderaterna ville ha en lösare,\r\nsvagare finanspolitik än Socialdemokraterna. Och\r\nvad gjorde Moderaterna när vi hade en\r\nregeringskris? Jo, de sade: Vi stöder inte en\r\nregering som är på fallrepet. Det var Moderaternas\r\ninsatser för att klara de ekonomiska kriserna. Det\r\nvar Moderaternas insatser för att ställa upp för\r\nlandet. Så var verkligheten den gången.</pre><pre>Visst kan Carl Bildt kritisera den\r\nsocialdemokratiska politiken på 80-talet. Visst kan\r\njag kritisera de borgerliga regeringarna på 70-talet.\r\nMen det leder knappast framåt. Det är den sittande\r\nregeringens uppgift att lösa de problem som vi nu\r\nhar. Carl Bildt kan inte uppträda som\r\noppositionspolitiker längre, även om han hade med\r\ndet i den första debatt som vi hade i kammaren.\r\nCarl Bildt är statsminister och skall ta ansvar i den\r\negenskapen. Jag har tagit ansvar långt utöver vad\r\nsom är vanligt för en oppositionsledare. Nu gäller\r\ndet att visa ansvar och politiskt ledarskap.\r\nOrdfyrverkerier imponerar inte längre på svenska\r\nfolket.</pre><pre>Jag vill fråga Carl Bildt: När gav en moderatledare\r\ni opposition motsvarande stöd till en\r\nsocialdemokratisk regering som jag har gett till den\r\nnuvarande regeringen? Det skedde inte under min\r\ntid, det skedde inte under Olof Palmes tid och det\r\nskedde inte under Tage Erlanders tid.</pre><pre>Jag tror att det är så, fru talman, att Moderaterna\r\när ute tio år för sent med sina nyliberala idéer. De\r\nidéerna har redan prövats och misslyckats i\r\nStorbritannien och i USA. Det går inte att svälta sig\r\nur den djupa kris som vi nu befinner oss i. Det har\r\nman insett i USA och i Japan, och inom EG talar\r\nman nu om behovet av ett samlat initiativ mot\r\narbetslösheten och ett gemensamt stimulanspaket.\r\nI Europa håller politiken på att återupprättas, och\r\ndet är de idéer som socialdemokratin, och\r\nförhoppningsvis socialliberalismen, står för som nu\r\nhar vind i seglen.</pre><pre>I detta läge vore det minst sagt sorgligt om extrema\r\nmarknadsförespråkare skulle få styra Sverige. Det\r\när något av ödets ironi att den marknad som\r\nModeraterna hyllar har underkänt regeringen\r\nBildts ekonomiska politik.</pre><pre>Vi socialdemokrater menar att vi måste både arbeta\r\noch spara oss ur krisen. I vår ekonomisk-politiska\r\nmotion har vi visat hur vi kan få i gång hjulen, hur\r\nvi kan få fart på Sverige igen och hur vi kan undvika\r\nutslagning av företag och en förödande\r\nmassarbetslöshet. Vi vill satsa på investeringar. Vi\r\nvill att människor skall arbeta och utbilda sig i\r\nstället för att passivt gå och stämpla. Vi vill inte\r\nminst fördela krisens bördor rättvist. Jag är\r\növertygad om att vi med en sådan politik kan\r\nåterskapa den optimism och den framtidstro som\r\nvårt land behöver.</pre><pre>Carl Bildt har försökt få det att framstå som om det\r\nfinns en chans för krispaket 3. Han insinuerar även\r\ni denna debatt att det hela skulle ha löst sig om bara\r\nSocialdemokraterna hade ställt upp.</pre><pre>Inte en enda av de experter som jag tillfrågade gav\r\ndetta krispaket en chans. Jag hade ändå kvällen\r\nföre, på onsdagskvällen, samlat vår riksdagsgrupp\r\ntill ett möte för att ta ställning till förslag från\r\nregeringens sida, men vi fick inget förslag. Vi vet\r\nhur de borgerliga partiernas riksdagsgrupper, enligt\r\nSvenska Dagbladet, reagerade mot det\r\nmeningslösa möte de hade. Vi fick ett förslag kl.\r\n02.30 på natten, och marknaden skulle öppna några\r\ntimmar senare. Det förslaget var dömt att\r\nmisslyckas. Mer än 120 miljarder hade redan runnit\r\nut ur landet.</pre><pre>Vi ställde upp så länge det fanns någon rimlig chans\r\natt klara detta. Vi gick längre än något annat\r\noppositionsparti i något land har gjort, enligt\r\nFinancial Times. Jag tycker därför att ett klarare\r\noch tydligare erkännande från statsministern hade\r\nvarit på sin plats i dagens debatt.</pre><pre>Fru talman! Det sätt på vilket regeringspartierna nu\r\nhar drivit igenom debattordningen innebär att jag\r\nnu har 3 minuter kvar av de 57 minuter som\r\nåterstår, och därför har jag inte stora möjligheter\r\natt delta i resten av debatten.</pre><pre>(Applåder)</pre><pre>Anf. 6  LARS LEIJONBORG (fp):</pre><pre>Fru talman! Det är lågkonjunktur, och det går\r\ndåligt för Sverige. Men det är viktigt att alltid\r\nkomma ihåg att det gick dåligt för Sverige också när\r\ndet var högkonjunktur. Vare sig världsmarknaden\r\nhar ropat efter våra produkter, som på 80-talet,\r\neller efterfrågan har varit svag, som nu och på 70-\r\ntalet, har det gått sämre i Sverige än i andra\r\njämförbara länder. Vi måste alltså bekämpa två\r\nproblem samtidigt: konjunkturen och de mera\r\ngrundläggande faktorer som gör att vi släpar efter\r\nockså i högkonjunktur.</pre><pre>Socialdemokraterna har ofta en speciell\r\nhistoriesyn. De hugger av historien och börjar sent.\r\nDet är t.ex. vanligt att de nu skildrar\r\nhändelseutvecklingen från hösten 1991, som om allt\r\ndessförinnan var frid och fröjd, som om\r\nstoppaketet aldrig hade förekommit, som om\r\nomfattande sparinsatser hade gjorts redan tidigare.\r\nRekord i den vägen tar väl Allan Larsson i sin\r\nartikel häromdagen, där han antyder att Sveriges\r\nproblem började i oktober. Allt var tydligen gott\r\noch väl fram till krispaket 2, men därefter tornade\r\nalla problem upp sig.</pre><pre>Felet med devalveringen är att den kan lindra den\r\ntillfälliga krisen men också kan förvärra den\r\nlångsiktiga krisen. Till våra strukturella problem\r\nhar nämligen hört bilden av Sverige utomlands, att\r\nvi tar till devalvering så fort vi får problem. Det var\r\nsynd att vi måste devalvera. Det var synd att den\r\npolitiska kraftsamlingen inte klarade ännu en\r\nutmaning.</pre><pre>Till skildringen av alla experters bedömning, som\r\nIngvar Carlsson talade om, kan jag tillägga ett\r\nuttalande i en tidning från en person i EG-\r\nkommissionen: Det var synd att ni misslyckades när\r\nni var så nära.</pre><pre>Jag kan naturligtvis inte bevisa att t.ex. Ian\r\nWachtmeisters upprepade tal om devalvering och\r\nflytande krona eller Socialdemokraternas\r\nobenägenhet att ställa upp för krispaket 3\r\nförorsakade eller starkt bidrog till Riksbankens\r\nbeslut i torsdags, men ni kan inte heller bevisa\r\nmotsatsen. Min poäng är att dessa båda\r\nageranden -- de skall inte jämföras inbördes, men\r\nbåda kan ha haft en inverkan på beslutet -- var\r\nfelaktiga, oavsett resultatet.</pre><pre>Nu får vi komma ihåg visan som säger ''minns i\r\nnovember den ljuva september''. Det fanns en tid\r\ndå alla slöt upp bakom försvaret av kronan och då\r\ndet träffades unika uppgörelser över blockgränsen.\r\nNu har vi devalverat, och det är illa nog, men låt oss\r\ninte göra ont värre genom att återgå till en politisk\r\nkubbning -- det förvärrar bara våra problem. Det vi\r\nnu måste lyckas med är att mödosamt bygga upp\r\ndet långsiktiga förtroendet för svensk ekonomi\r\nigen.</pre><pre>I detta perspektiv tycker jag att det har funnits\r\nnågra oroande inslag de senaste dagarna, Jag har\r\nredan nämnt Allan Larssons artikel. Låt mig också\r\nnämna de ställningstaganden som tydligen gjordes\r\npå den socialdemokratiska partistyrelsens möte i\r\nfredags.</pre><pre>Jag tror att många har svårt att förstå varför det just\r\nnu, efter den höst vi just har upplevt, känns\r\nangeläget för socialdemokraterna att damma av de\r\ngamla resonemangen om högerspöke och stämpla\r\nut Carl Bildt som omöjlig i samarbetssammanhang.\r\nDet är just höst. Vi har sett en moderatledare som\r\nmedverkat i breda krisuppgörelser, som har givit\r\nupp moderata hjärtefrågor, bl.a. för att tillmötesgå\r\nsocialdemokraterna. Om lönen för en\r\nmoderatledare som skär i försvaret och skjuter upp\r\nskattesänkningar och privatiseringar blir att bli\r\nstämplad som omöjlig samarbetspartner kommer\r\nmånga, tror jag, att tycka att det är orättvist.</pre><pre>När Ingvar Carlsson nu försöker bunta ihop\r\nregeringen med Ny demokrati är det viktigt att\r\nkomma ihåg att det blir problem för regeringen\r\nförst i det ögonblick som socialdemokratin\r\nbestämmer sig för att samverka med Ny demokrati.\r\nDet vi har sett i höst är ju det slutliga beviset för att\r\nden här regeringen inte är beroende av eller\r\nutlämnad till Ny demokrati.</pre><pre>Det är klassiskt att man, när man diskuterar mer\r\nlångsiktig ekonomisk politik, rycker på axlarna och\r\nsäger: På lång sikt är vi alla döda. Och det är ju\r\nsant. På lång sikt är vi alla döda. Men våra barn och\r\nbarnbarn lever. Som statsministern var inne på\r\nmåste vi ibland se ekonomisk politik också i det\r\nperspektivet. Under lång tid har vi löst våra\r\nproblem genom att vältra över dem på kommande\r\ngenerationer. På kort sikt kan det vara lättvindigt\r\natt devalvera. På kort sikt kan det också vara roligt\r\nför ett politiskt system att återgå till den vanliga\r\nkubbningen. Men någon gång måste vi försöka lösa\r\nde långsiktiga problemen -- för vår skull men också\r\nför våra barns och barnbarns.</pre><pre>(Applåder)</pre><pre>Anf. 7  PER-OLA ERIKSSON (c):</pre><pre>Fru talman! Riksdagen har tidigare fastställt regler\r\nför den här typen av debatter. Inför dagens debatt\r\nhar socialdemokraterna vägrat att acceptera de\r\nfastställda reglerna och det har antytts att vi andra\r\nfrån regeringspartierna inte borde delta i debatten.\r\nJag vill, fru talman, säga att jag upplever det som\r\nstötande. Man visar därmed förakt för alla oss\r\nandra, när vi vill utnyttja Sveriges viktigaste\r\ntalarstol.</pre><pre>Politiker har ansvar för att skapa framtidstro.\r\nStagnation skall vändas till utveckling och nya\r\nmöjligheter, där vi över partigränserna kan bygga\r\nnågot gemensamt.</pre><pre>Höstens två krispaket har visat att vi kan ta\r\ngemensamma tag bara viljan finns. Det ger oss\r\nanledning att oftare söka efter det som förenar i\r\nstället för att prioritera det som skiljer.</pre><pre>Vi får inte låta förra veckans misslyckande med att\r\nnå enighet kring en räddningsaktion för den\r\nsvenska kronan övergå till konfrontation för\r\nkonfrontationens egen skull. Jag hoppas att\r\nsocialdemokraterna inte river de broar som vi\r\ngemensamt har nytta av här i landet. Men det\r\nverkar nu som om socialdemokraterna flyr undan\r\nsitt ansvar och försöker avleda intresset från sina\r\negna misslyckanden under 1980-talet. Men arvet\r\nfrån 1980-talets inflationsekonomi förskräcker och\r\nligger som ett tungt ok över svenska folket.</pre><pre>Eftervården av den påtvingade devalveringen\r\nmåste nu ges allra högsta prioritet. Misstagen från\r\n1982 års devalvering får inte göras om under 1990-\r\ntalet.</pre><pre>En flytande kronkurs innebär på intet sätt att de\r\ngrundläggande problemen i den svenska ekonomin\r\nförsvunnit. Obalanserna finns kvar. Arbetslösheten\r\nmåste bekämpas och budgetunderskottet pressas\r\nned.</pre><pre>Förnyelsen av den offentliga sektorn måste\r\nfullföljas med stärkt grundtrygghet och ökad\r\nvalfrihet som viktiga mål. Kraven på en rättvis\r\nfördelningspolitik är i det sammanhanget viktiga.</pre><pre>Det är viktigt att alla -- politiker,\r\nfackföreningsföreträdare, arbetsgivare och den\r\nbreda allmänheten -- inte nu ger upp\r\nkrismedvetenheten för att vi fått en tillfällig lättnad\r\ngenom en flytande växelkurs.</pre><pre>Åtgärder för att förhindra en växande inflation\r\nmåste även fortsättningsvis inta en framskjuten\r\nplats på den ekonomisk-politiska agendan. Vi får\r\ninte låta inflationen medverka till en ny\r\nkasinoekonomi av 1980-talets modell.</pre><pre>En återhållsam, ansvarsfull och snabb avtalsrörelse\r\när nu nödvändig för att skapa en långsiktigt uthållig\r\nekonomisk politik. Arbetsmarknadens parter har\r\ndärför ett stort ansvar i dessa dagar.</pre><pre>Vi måste få ned räntenivån. Annars slår den höga\r\nräntan ut företag och arbetstillfällen och krossar\r\nekonomin för tusentals hushåll. Detta förutsätter\r\nen fortsatt stram finanspolitik och en reducering av\r\ndet strukturella budgetunderskottet genom\r\nbetydande besparingar. Jag kan, fru talman,\r\ninstämma i det statsministern tidigare sade om\r\nbehovet av en stram finanspolitik. Men frågan är:\r\nOrkar socialdemokraterna ställa upp?</pre><pre>Investeringarna i näringslivet är i dag nästan\r\nobefintliga. Det måste vi ändra på. Investeringarna\r\nmåste stimuleras för att vi skall få fart på hjulen i\r\nsvensk ekonomi. Då måste vi också pröva vissa\r\nselektiva åtgärder. Sverige behöver en aktiv och\r\noffensiv industripolitik.</pre><pre>De mindre och medelstora företagen måste\r\nstimuleras. Som ett led i det arbetet bör skatter och\r\navgifter för egenföretagare och fåmansföretag\r\nomedelbart sänkas till en nivå som är likvärdig med\r\növriga företags. Småföretagen skall inte beskattas\r\nhårdare än de stora företagen! Vill\r\nsocialdemokraterna medverka till en sådan\r\nlösning? Eller är socialdemokraterna fortfarande --\r\nsom ofta tidigare -- storföretagens fångar?</pre><pre>Omfattande förstärkningar av miljövänliga\r\nkommunikationer och annan infrastruktur måste\r\nfrämjas. Hela landets produktionsförutsättningar\r\nmåste tas till vara i en aktiv politik för regional\r\nutveckling.</pre><pre>I en exportledd tillväxt finns alltid risk för ökad\r\nkoncentration i samhället. I spåren efter 1982 års\r\ndevalvering medverkade socialdemokraterna till en\r\nmassiv flyttlasspolitik. Det får inte upprepas under\r\n1990-talet.</pre><pre>När svenska folket nu tvingas betala för 1980-talets\r\npolitiska misstag ökar kraven på att bördorna skall\r\nfördelas rättvist. Därför är det viktigt att\r\ngrundtryggheten i våra olika\r\nsocialförsäkringssystem säkras.</pre><pre>Fru talman! Vi måste här i parlamentet skapa en\r\nbred politisk samling för landets bästa. Det är\r\nCenterns strävan att nå breda lösningar.\r\nSocialdemokraterna har nu -- på samma sätt som\r\nman gjorde i september -- chansen att visa att man\r\nsätter landets främsta före partitaktiska motiv.</pre><pre>Produktiva insatser för arbete, för en uthållig\r\ntillväxt, är grunden i en stark ekonomi. För att\r\nbryta den onda spiralen av pessimism och passivitet\r\nkrävs det nu åtgärder för arbete och aktivitet. Så\r\nskapar vi framtidstro i vårt land.</pre><pre>(Applåder)</pre><pre>Anf. 8  GÖRAN HÄGGLUND (kds):</pre><pre>Fru talman! Det här debatten har initierats av det\r\nsocialdemokratiska partiet. I partiets begäran om\r\ndebatten skrev man att resultatet av regeringens --\r\noch här menar man faktiskt den nu sittande\r\nregeringens -- politik har blivit att produktionen\r\nsjunker, arbetslösheten ökar och köpkraften\r\nförsämras.</pre><pre>Det resonemanget skulle självfallet kunna vara\r\nrimligt om den nuvarande regeringen hade innehaft\r\nregeringspositionen under en längre tid. Nu är det\r\nju som bekant så att socialdemokraterna har varit i\r\nregeringsställning under nio av de tio senaste åren.\r\nDet vore klädsamt om socialdemokraterna inför\r\nkammaren och inför svenska folket ville erkänna\r\natt de har ett betydande ansvar för den uppkomna\r\nsituationen. Statsministern har tidigare nämnt ett\r\nflertal socialdemokratiska ekonomer och\r\ndebattörer som har vågat erkänna det, och jag tror\r\nfaktiskt att det skulle underlätta debatten framöver.</pre><pre>Den akuta krisen, och för övrigt hela höstens kriser,\r\nberor på 20 års försummelser när de gäller att ta itu\r\nmed de grundläggande problemen i svensk\r\nekonomi. De fördelar som vi vann genom de fem\r\ndevalveringarna i slutet av 70-talet och början av\r\n80-talet utnyttjades inte för att genomföra de\r\nnödvändiga förändringarna. Allt såg bra ut:\r\narbetslösheten pressades ned, industrin gick för\r\nhögvarv och tjänade bra med pengar, lönerna\r\nökade och vi beslutade om nya kostnadskrävande\r\nreformer. Men vi vidtog inte de növändiga\r\nåtgärderna när de bästa förutsättningarna fanns.\r\nDå borde vi ha gjort det.</pre><pre>För en tid sedan berättade ekonomiprofessorn\r\nAssar Lindbeck i ett TV-inslag en anekdot som han\r\ntyckte stämde väl in på många politiker. Han\r\nberättade om en man som föll från tjugonde\r\nvåningen i en skyskrapa. När han passerade andra\r\nvåningen, snabbt på väg mot nedslaget,\r\nkonstaterade han: So far so good -- så långt allting\r\nväl! Det finns en risk för att vi som politiker agerar\r\npå det här sättet. Vi väntar tills vi slår i gatan, eller\r\nnästintill, innan vi vidtar åtgärder. Jag tycker att\r\nden politiska situationen under många år kan\r\nbeskrivas på detta sätt.</pre><pre>När den borgerliga regeringen tillträdde hade man\r\nförst att försöka bryta ner den felaktiga bild som\r\nsocialdemokraterna försökt etablera om\r\n''vändpunkten'' och ''ljuset i tunneln''. Som bekant\r\nbehöver inte det ljus som man ser längre fram i\r\ntunneln med nödvändighet vara mynningen utan\r\ndet kan precis lika gärna vara ett mötande tåg. Så\r\nvar fallet, bildligt talat, för svensk ekonomi den här\r\ngången.</pre><pre>De fördelar som devalveringarna skapade var\r\nuppätna i slutet av 80-talet. I den nya regeringens\r\nförsta budget föreslogs rejäla besparingar. Det\r\nföljdes upp i kompletteringspropositionen. Under\r\ntiden fram till det att krisen blev akut på höstkanten\r\nvalde socialdemokraterna att säga nej till i stort sett\r\nalla besparingsförslag som regeringen\r\npresenterade. Så småningom blev krisen uppenbar\r\nför alla. Socialdemokraterna ställde förtjänstfullt\r\nupp på många -- även för partiet -- svåra beslut.\r\nMånga med både svenska och internationella mått\r\nmätt betydande besparingar genomfördes. Men det\r\nvisade sig inte räcka. Kronan tilläts flyta.</pre><pre>Även om det är ett misslyckande att den fasta\r\nkronkursen inte kunde hållas, finns det självklart\r\nkortsiktiga fördelar med den nu uppkomna\r\nsituationen. Det finns förutsättningar för att\r\nräntorna skall sjunka, och det finns stora\r\nmöjligheter för exportberoende industriföretag att\r\nåtervinna förlorade marknadsandelar.</pre><pre>Den faktiska devalveringen har dock i sig inte löst\r\nnågra problem utan lindrar egentligen bara\r\nsymtomen. Det är precis lika angeläget som\r\nnågonsin tidigare med en politik som minskar och\r\nhelst eliminerar det strukturella\r\nbudgetunderskottet. Det måste vi ha lärt oss av 80-\r\ntalet och de försummelser som gjordes då.</pre><pre>Trots allt tror jag att det är viktigt att vi inte tittar\r\nför mycket i backspegeln. Vi är på väg mot\r\nframtiden. Historien är som den är. Vi måste se\r\nframåt. Det politiska systemets trovärdighet beror\r\npå hur vi lyckas hantera den ytterligt svåra situation\r\nsom vi befinner oss i.</pre><pre>Det finns ett betydande värde i att partierna\r\ngemensamt ser framåt och arbetar tillsammans i\r\nstället för att bekämpa varandra. De två första\r\nkrispaketen visar att det går då bara viljan finns.\r\nDet politiska systemet kan i sina bästa stunder\r\nt.o.m. överträffa det som förväntas och begärs.</pre><pre>I dag är så gott som alla överens om att\r\nmarknadsekonomin är det instrument som bäst kan\r\ntrygga vår välfärd och vår gemensamma framtid.\r\nDet gäller trots att baksidan av 80-talets klipp- och\r\nspekulationsekonomi är uppenbar för alla. För att\r\ninte slå över i en rå kapitalism behöver\r\nmarknadsekonomin fungerande korrektiv som\r\ninrymmer begrepp som hederlighet,\r\nansvarstagande, rättvisa, sparande och ett\r\nansvarsfullt förvaltande av våra begränsade\r\nmiljöresurser. Häri ligger en av framtidens stora\r\nutmaningar -- att hitta ramarna för\r\nmarknadsekonomin. Det är det bästa instrumentet,\r\nmen det behövs ramar.</pre><pre>I den nu aktuella situationen gäller det att hålla\r\nkvar inflationen på en låg nivå. Arbetsmarknadens\r\nparter spelar en avgörande roll. Det gäller att\r\npressa ned räntorna och arbetslösheten och\r\nsjälvklart att komma till rätta med obalanserna i\r\nbudgeten.</pre><pre>Från kristdemokratiskt håll är vi beredda att gå\r\nlångt när det gäller att göra besparingar för att i\r\növrigt uppnå dessa mål. Vi vill göra det samtidigt\r\nsom vi slår vakt om de sämst ställda. Jag tror att\r\nsvenska folket mot bakgrund av budgetunderskott\r\noch statsskuld är berett att bära omfattande\r\nbesparingar om de upplevs som rättvisa.</pre><pre>Fru talman! Framöver kommer det säkert att finnas\r\nrika tillfällen för partier som vill skära pipor i\r\nvassen. Men det är oansvarigt att ställa sig vid sidan\r\nav det mödosamma arbetet med att renovera den\r\nsvenska ekonomin är oansvarigt. Jag hoppas att vi\r\nkan få en diskussion och en bred uppslutning kring\r\nen gemensam ekonomisk strategi framöver.</pre><pre>(Applåd)</pre><pre>Anf. 9  IAN WACHTMEISTER (nyd):</pre><pre>Fru talman! Vi har just hört nästa kapitel i min bok\r\nKrokodilerna. Jag ber att få tacka för detta. Det var\r\nkrokodilernas kamp mellan herrar Bildt och\r\nCarlsson, som numera betvivlar varandras\r\nkompetens men inte sin egen.\r\nResonemangsäktenskapet har nu spruckit, och vi\r\nandra frågar oss nu när det snart är jul om det blev\r\nnågot av paketen. Tänker någon stå för någonting?\r\nundrar folk. Frågan är om de har fått något svar i\r\ndag. Ingvar Carlsson klagar på att han inte har tid,\r\nmen han kanske har tid att svara när det gäller det\r\nförsta och det andra paketet.</pre><pre>Den 14 oktober lade jag fram ett mycket bra förslag\r\ni den här kammaren. Det betecknades som uselt.\r\nFörslaget handlade om att man skulle skära\r\nordentligt i det strukturella budgetunderskottet,\r\noch att samtidigt göra en dynamisk satsning i vårt\r\nsamhälle och att sänka räntan. Det betyder att man\r\nskall låta kronan flyta. Som en offensiv åtgärd --\r\ngenomförd av Sveriges regering, gärna med stöd av\r\nSocialdemokraterna -- hade detta fått mycket stor\r\neffekt. Det handlar inte om att devalvera, herr\r\nLeijonborg. Att låta kronan flyta är något helt\r\nannat. Det viktiga är att det skulle ha varit en\r\noffensiv, välförankrad åtgärd. Då hade det varit\r\nmycket bättre, och den här debatten skulle ha låtit\r\npå ett annat sätt.</pre><pre>Men i stället sade de stora krokodilerna: O nej, ve\r\noch fasa, det här går inte! Därefter gasade Bildt och\r\nCarlsson iväg tillsammans. Observera detta! Den\r\nenda vägen, den tredje vägen eller den nya vägen\r\ngick rakt in i en bergvägg, som inte ens en riksdags-\r\nRambo kunde flytta på. Vanligt folk skulle\r\nmöjligen väja när de ser en sådan bergvägg, men\r\ndet gjorde man inte. Frågan är vem man skall\r\nkritisera mest. Skall man kritisera dödspiloten eller\r\nkartläsaren?</pre><pre>Jag tycker nog att kartläsaren Ingvar Carlsson är\r\nsämst, eftersom han hoppar av inför sista\r\nfartsträckan och pekar på piloten när denne\r\nkraschar. Dessförinnan hade Ingvar Carlsson själv\r\nlagt egna lik i lasten, sprutat litet olja på framrutan,\r\ngrävt sönder vägen tillsammans med facket och\r\nhällt flygbensin i tanken.</pre><pre>Det gäller nu att se framåt på vad kamikazepiloten\r\nCarl Bildt kommer att göra. Han överlevde\r\nnämligen, vilket är ovanligt i just den branschen.\r\nFrågan är om han nu skall borsta av dammet och\r\nsätta sig i en ny bil och köra med förbundna ögon i\r\nstället med följande förklaring: Det har ju gått förr.\r\nVi har blundat och kört tidigare, och det brukar gå\r\nbra. Vägen känner vi. Den går bara rakt på.</pre><pre>Men si, ingen vet hur vägen går och vad som döljer\r\nsig bakom nästa krök. Det finns ingen karta, även\r\nom Bengt Westerberg sitter och läser på den hela\r\ntiden.</pre><pre>Låt oss därför gå ur bilen ett ögonblick och se på\r\nverkligheten. Frågan är om minoritetsregeringen,\r\nherr statsminister, skall intala sig att den har\r\nmajoritet. Det gjorde den för ett år sedan. Det är\r\nintressant att se om den tänker göra det nu. Jag har\r\ntidigare rekommenderat en studieresa till\r\nDanmark. Det reses mycket i denna kammare. Ni\r\nkan sticka ner till Danmark på ett par dagar och få\r\nen extra lektion i minoritetsregerande. Danskarna\r\nbrukar ju klara det.</pre><pre>Jag tror att det är farligt att släppa ut den ena\r\nproppen efter den andra utan att ha skapat en\r\nparlamentarisk majoritet. Då kan man, så att säga,\r\ngå på en propp själv.</pre><pre></pre><pre>I det här läget tycks det egentligen bara finnas Ny\r\ndemokrati att tala med. Vi är hemskt tacksamma\r\nför att vi har nämnts vid namn i något anständiga\r\nsammanhang här. Det är första gången så sker. Det\r\ntar sig.</pre><pre>Jag hoppas nu att inte kända soffkomplex och andra\r\nbarnsligheter skall styra regeringens agerande. Jag\r\ntror att regeringen måste lösa sina egna interna\r\nproblem om den skall vara med och lösa Sveriges\r\nproblem.</pre><pre>Ingvar Carlsson undrade hur Bengt Westerberg\r\nkänner sig. Det undrar jag också. I övrigt tänker\r\nkanske Ingvar Carlsson och jag olika.</pre><pre>Vad föreslår då Ny demokrati? Ja, en hel del saker.\r\nJag hinner inte gå in på alla nu. Är det några som\r\nhar litet tid på sig är det vi andra.</pre><pre>Men låt mig ta upp några viktiga punkter.\r\nRiksbankschefen Bengt Dennis och regeringen\r\nmåste föra en lågräntepolitik. Riksbanken\r\nbestämmer den korta räntan, vilken borde komma\r\nner till 5--6 %. Marknaden, verkligheten,\r\nbestämmer den långa räntan, som kanske hamnar\r\npå 8, 9 eller 10 % -- det är svårt att uttala sig därom.\r\nSvenska kronan kommer ytterst att värderas utifrån\r\nSveriges produktivitet och kostnadsläge -- alltså\r\ninga kostnadshöjande löner.</pre><pre>Villkora stöden till bankerna! Jag har en lång lista\r\nmed förslag till andra åtgärder som kanske skulle få\r\ni gång jobb. Kanske hinner jag med det senare här.\r\nJag upprepar: Villkora stöden till bankerna, så att\r\nde inte kan tacka för skattebetalarnas hjälp och för\r\nde garantier som de fått genom att döda sina egna\r\nkunder. Det är ju vad de sysslar med nu. Kräv en\r\nmotprestation! Gå på de otroliga differenserna\r\nmellan ut-  och inlåningsräntorna, som är ett\r\njätteproblem!</pre><pre>Sätt också fart på riskkapitalbolagen! Och sist men\r\ninte minst: Modernisera arbetsrätten! Det är\r\ngenom en modernisering av arbetsrätten som man\r\nkan få fart igen på de riktiga jobben. Det finns\r\ndynamiska effekter. Jag återkommer senare till den\r\nsaken. Det finns också pengar att spara. Det finns\r\nheliga kor -- flyktingpolitik, bistånd och\r\norganisations-, press- och partistöd -- som man kan\r\nattackera. Där finns det 50 miljarder kronor att\r\nkarva i.</pre><pre>Därmed är det slut på min taletid, men jag\r\nåterkommer.</pre><pre>(Applåder)</pre><pre>Anf. 10  LARS WERNER (v):</pre><pre>Fru talman! Jag tror inte att det hjälper att Ian\r\nWachtmeister gör reklam för sin bok om dåliga\r\nfinanser genom att tala för den här i kammaren. Så\r\nbra är den inte, Ian Wachtmeister!</pre><pre>Efter att ha hört dagens morgoneko med\r\nuttalanden från tre borgerliga partiledare i den\r\nsenaste valrörelsen, där de kategoriskt förklarade\r\natt de aldrig skulle genomföra en devalvering --\r\nunderstruket med särskild tyngd av nuvarande\r\nstatsministern, som minsann visste hur det var\r\ntidigare -- måste jag säga att det är förståeligt att\r\nfallet blir så mycket tyngre, samtidigt som\r\nmarknaden inte tror på den här kategoriska\r\npolitiken.</pre><pre>Jag förstår att man i vissa lägen inte säger hela\r\nsanningen om devalveringar. Men uttalandena\r\ngjordes faktiskt bara ett år innan devalveringen\r\nskedde. Det är ju det som gör att regeringen\r\nförlorar i fråga om förtroendet. Regeringens\r\nframfart utefter vad man kallar den enda vägen har\r\nnu nått vägs ände. Experimenten med\r\nskattesänkningar för dem som har det hyggligt ställt\r\noch uppoffringar för de breda grupperna har\r\nhavererat. Det är riktigt att det inte bara gäller här\r\ni Sverige. Det gäller också i nyliberalismens\r\nnyförlovade land USA med Reagan och Bush.\r\nReagan verkar inte ha fått särskilt stort stöd eller\r\nmycket hjälp av Carl Bildt. Men det är klart att det\r\ninte blir så mycket hjälp när delar av Bilds doakör,\r\nJohansson och Westerberg, håller på Clinton. Det\r\när väl därför som det gick dåligt.</pre><pre>30-talets depression följde efter det s.k. glada 20-\r\ntalet med börsyra och uppblåsta finansvärden. Den\r\nekonomiska kris som kan leda Sverige in i en\r\ndepression grundlades också långt tidigare. I all\r\nvänlighet vill jag säga till Allan Larsson att det inte\r\nhjälper att han regelbundet uppträder som ett\r\ngökur och bedyrar att alla problem tillstött efter\r\nvalet. Så är det faktiskt inte.</pre><pre>Devalveringen 1982 ökade klyftorna mellan fattiga\r\noch rika. Företagen utnyttjade den gången inte\r\nmöjligheten att genom produktiva investeringar\r\nsatsa på nya arbeten.</pre><pre>Dagens kris framstår alltmer som ett resultat av\r\ndenna spekulanternas gyllene tid. Egentligen var\r\ndenna ett bländverk för alla utom för\r\nbanksvindlarna, som nu efter lättsinniga luftaffärer\r\nmjukt gungar ner i sina vansinniga fallskärmsavtal.\r\nVilken regering tänker ta itu med detta?</pre><pre>Vår huvudkritik mot regeringens politik gäller\r\nuppgivenheten inför arbetslösheten. Vi måste, för\r\natt stoppa ökningen av antalet arbetslösa, få fart på\r\nden inhemska efterfrågan. Det är det som får snurr\r\npå hjulen.</pre><pre>De facto-devalveringen gör att konsumtionen\r\ninnebär en minskad efterfrågan, eftersom alla\r\nimportvaror blir dyrare. Det drabbar vanliga\r\nlöntagare. Det drabbar pensionärerna. Det\r\ndrabbar barnen. Det drabbar de arbetslösa. Det var\r\ninte de som framkallade krisen. Det var inte de som\r\nspekulerade mot den svenska kronan. Men det är\r\nde som nu skall vara med och betala det hela.</pre><pre>Däremot kan exportföretagen konkurrera på helt\r\nandra villkor. En och annan minister -- den jag\r\ntänker på är inte här nu -- med stor aktieportfölj\r\nkan trots sin taffliga regeringsutövning brista ut i\r\nvilda glädjetjut. Tänk att få se Per Westerberg visa\r\nlitet spontan glädje över sina aktievinster i stället\r\nför att försöka se ut som stora stygga vargen vid\r\nvarje framträdande i TV.</pre><pre>För exportföretagen, kapitalägarna, är\r\ndevalveringen egentligen bingo. Regeringens\r\npaketpolitik däremot är i det här läget helt\r\növerspelad. En åtstramning just nu leder nämligen\r\nbara till att den nedåtgående spiralen skruvas ner\r\nännu mer, när det i stället måste bli fart på\r\nefterfrågan genom sänkt, inte höjd, moms.</pre><pre>En ansvarsfull ekonomisk politik innebär också ett\r\nstopp för indragningarna från kommunerna. Där\r\nhar jag en fråga som jag vill ställa till Ingvar\r\nCarlsson: Är Socialdemokraterna beredda att avslå\r\nförslaget om indragningar på 7,5 miljarder från\r\nkommunerna? Ett sådant förslag finns ju redan på\r\nfinansutskottets bord.</pre><pre>Det finns ytterligare förslag på finansutskottets\r\nbord. Jag vill säga att jag med glädje noterar att\r\nregeringen och regeringspartierna efter hårdnackat\r\nmotstånd nu har anslutit sig till det krav som vi\r\nlänge framfört, nämligen att valutalånenormen\r\nskall upphävas.</pre><pre>Till sist: I kris- och arbetslöshetstider är det mer än\r\nnågonsin så, det har erfarenheten visat under det\r\nhär året, att det behövs en regering som har\r\nförankring i arbetarrörelsen, och bredare\r\nförankring än så -- detta för att fördela\r\nuppoffringarna på ett socialt ansvarsfullt sätt. Men\r\nregeringens näringsminister vägrar att bedriva\r\nnäringspolitik. I stället riktar han en cynisk\r\nuppmaning till de arbetslösa, nu senast till\r\nbilarbetarna, att starta eget. En sådan regering har\r\negentligen förverkat förtroendet.</pre><pre>Får jag, fru talman, överskrida taletiden för att\r\nvädja till fru talmannen att ta initiativ till en annan\r\noch bättre debattordning. Jag tycker att det är litet\r\ngenerande att vi, även om vi är oense i många\r\nfrågor, ändå inte kan vara överens om vilken\r\ndebattordning vi skall ha.</pre><pre>Anf. 11  Statsminister CARL BILDT (m):</pre><pre>Fru talman! Jag vill bara, för att inte vara\r\nfrånvarande i debatten om debattordningen, för\r\nprotokollet ha sagt att jag finner det fullständigt\r\noacceptabelt i varje del att det 30 minuter före\r\ndebattens början meddelas att man har lagt om\r\ndebattordningen. Sådant får icke förekomma i\r\nfortsättningen.</pre><pre>Sedan till debatten om ekonomin, som trots allt är\r\nden mest väsentliga. Låt mig konstatera att\r\nsamtliga talare som varit uppe och talat, med\r\nundantag av Ingvar Carlsson -- från Ian\r\nWachtmeister, författaren, till Lars Werner,\r\nvigselförrättaren -- har intygat att roten till de\r\nekonomiska problem som Sverige har återfinns i\r\nmisslyckandena på 1980-talet. Jag tror att det är\r\nviktigt att detta sägs. Jag tror också, som Göran\r\nHägglund påpekade, att det är viktigt att vi möter\r\nden insikten och får det erkännandet också från\r\nSocialdemokraternas sida.</pre><pre>Det är först när vi inser vad som gick snett och hur\r\ndet gick snett som vi skapar förutsättningarna för\r\nden politik som varaktigt kan föra oss ut ur krisen.</pre><pre>Jag vill också gärna ha sagt att det i den situation\r\nsom vi nu befinner oss i inte finns några enkla\r\nlösningar. Det finns inga genvägar, utan vi måste i\r\ngrunden förändra den struktur som har gett oss\r\nproblem och som har fört oss in i krisen. Jag hävdar,\r\nmed risk för att förenkla något, att\r\nförutsättningarna för arbete, för sparande och för\r\nföretagande har försvagats i Sverige under lång tid.\r\nDe förutsättningarna måste förbättras. Vi kan inte\r\nbedriva en politik som bygger på tron att\r\nekonomisk politik är att spekulera om tillgångar\r\nsom inte finns eller att fördela en tillväxt som har\r\nförbytts i sin motsats. Det måste bli en ekonomisk\r\npolitik som återgår till huvudfrågorna och som tar\r\nsig an de verkliga problemen.</pre><pre>Jag ställde två frågor till Ingvar Carlsson som jag\r\ninte har fått något svar på. Den första var: Inser inte\r\nsocialdemokratin nödvändigheten av att förbättra\r\nsåväl stora som små företags situation? Annars\r\nklarar vi inte av att lösa sysselsättningskrisen och att\r\nfå fram de nya jobben. Jag har stått i denna talarstol\r\ni flera år och varnat för industrikrisen, varnat för\r\nkonsekvenserna. Nu vill jag gärna ha en så bred\r\nuppbackning som möjligt för en politik som\r\nförbättrar för företagen och därmed skapar\r\nförutsättningar för att trygga jobben.</pre><pre>Den andra frågan var: Inser inte socialdemokratin\r\natt det är nödvändigt att spara i offentliga utgifter,\r\noch att spara rejält? Alternativet är att låna och\r\nlåna och låna alltmer, att sätta oss i skuld på ett sätt\r\nsom gör att vi kommer att få interna problem som\r\nblir allt tydligare, inte minst fördelningspolitiska.\r\nVi kommer inte heller att klara Sveriges roll i det\r\neuropeiska samarbetet på 1990-talet. Det var bra\r\natt vi fick en överenskommelse, den första\r\nkrisuppgörelsen, om det strukturella underskottet i\r\nde offentliga finanserna. Det arbetet måste\r\nfullbordas under de kommande åren.</pre><pre>Mycket kort -- jag skall inte fördjupa mig för\r\nmycket i detta, för jag vill det egentligen inte --\r\nmåste jag nämna att Ingvar Carlsson ägnade sig åt\r\nlitet mytbildning. Han sade att näringslivets\r\nställningstagande var avgörande för\r\nsocialdemokratins ställningstagande. Den\r\ntorsdagen när detta inträffade kom Ingvar\r\nCarlsson, mitt på dagen, via TT eller vad det nu var,\r\nut med ett uttalande som antydde tveksamhet och\r\nsom refererade till näringslivets inställning. Jag har\r\ni min hand ett brev som minuterna efter det\r\nuttalandet gick från Industriförbundet till Ingvar\r\nCarlsson. Där vädjade näringslivet och industrin till\r\nsocialdemokratin att ställa upp. Jag hyser respekt\r\nför att man intar de ståndpunkter som man fattar,\r\nmen man skall inte gömma sig bakom andra när\r\ndetta bevisligen -- brevet finns här -- är fel.</pre><pre>Jag vill bara referera till vad Affärsvärlden skriver i\r\ndag på morgonen. Jag delar inte tidningens\r\nuppfattning, men man skriver så här: Den\r\nviktigaste utlösande faktorn bakom den senaste\r\nvalutakrisen var med stor säkerhet det faktum att\r\nSocialdemokraterna inte klarade det politiska\r\ntrycket från den egna rörelsen, utan drog tillbaka\r\nsitt stöd.</pre><pre>Jag understryker igen: Jag delar inte denna\r\nuppfattning. Jag avser icke själv att föra den till\r\ntorgs. Men den mytbildning som socialdemokratin\r\ndriver när man gömmer sig bakom näringslivet har\r\ninget stöd, vare sig i näringslivets publikationer\r\neller i dess officiella ställningstagande.</pre><pre>Låt mig med anledning av ställningstaganden från\r\nföreträdare för övriga partier bara säga till Ian\r\nWachtmeister att jag helt och fullt delar strävan\r\nefter så låga räntor som möjligt. Det är alldeles\r\nsjälvklart att vi måste sträva i den riktningen i det\r\nläge som nu har uppkommit.</pre><pre>Men vägen till låga räntor går via låg inflation.\r\nDärmed är en prioritering av\r\ninflationsbekämpningen det enda varaktiga sättet\r\natt få ned räntan. Vägen till en låg inflation går\r\ndelvis, inte enbart, via en stram finanspolitik. Jag\r\nhoppas att vi skall kunna vara överens om att låga\r\nräntor föutsätter låg inflation. Jag förutsätter att de\r\nmedel vi hade i inflationsbekämpningen, den fasta\r\nväxelkursen, nu ersätts av andra medel från\r\nriksbankens och regeringens sida. Enbart så kan vi\r\nfå den låga ränta som är så betydelefull för att\r\nföretagen skall ha möjlighet att komma i gång, att\r\nnyanställa och ytterst att häva oss upp ur 80-\r\ntalskrisen.</pre><pre>Anf. 12  INGVAR CARLSSON (s):</pre><pre>Fru talman! Carl Bildts första fråga gällde om vi\r\nville förbättra företagens situation. Svar: Ja.</pre><pre>I andra krispaketet ville vi sänka\r\narbetsgivaravgiften med 8 %. Regeringen ville\r\nstanna vid 5 %. Hade vårt förslag genomförts hade\r\nde svenska företagen haft en betydligt bättre\r\nsituation i dag.</pre><pre>Näringslivet har nyligen uttalat sig om de bästa\r\nkommunalpolitikerna i Sverige. Fem\r\nsocialdemokrater hamnade på de fem första\r\nplatserna. Det säger någonting om näringslivets\r\ninställning till vår politik.</pre><pre>Affärsvärlden är synnerligen dåligt informerad om\r\nman skriver på det sättet. Mer än 120 miljarder\r\nhade hunnit rinna ut ur landet innan vi fick\r\nregeringens förslag. Innan vi hann svara hade\r\nytterligare 25--30 miljarder hunnit rinna ut. Det är\r\nfakta. Ingenting hade i det läget kunnat förhindra\r\nbeslutet att kronan skulle flyta. Carl Bildt sade\r\nockså att han tog avstånd från Affärsvärlden.</pre><pre>På frågan om vi är beredda att spara på offentliga\r\nutgifter vill jag svara att det var\r\nSocialdemokraterna som lade fram förslaget om\r\nden största besparingen under förhandlingarna.\r\nDet gällde 45 miljarder kronor i\r\nsocialförsäkringssystemet. Vi var bättre förberedda\r\näven på sparande när vi kom till förhandlingarna,\r\nför vi satte i gång i våras. Ni kom tämligen\r\noförberedda till förhandlingarna om första\r\nkrispaketet.</pre><pre>Carl Bildt har gett besked i dag om att han inte\r\ntänker utlysa nyval. Han är beredd att regera vidare\r\nmed Ny demokrati. Efter att därefter ha lyssnat på\r\nIan Wachtmeister, borde regeringen kanske ändå\r\nompröva den strategin. Det står i ordspråket:\r\nBättre en ände med förskräckelse, än en\r\nförskräckelse utan ände. Det kanske statsministern\r\nbör tänka på.</pre><pre>Trots allt är jag ganska optimistisk, för nu svänger\r\nvärderingarna. Nu kommer en ny ideologi fram i\r\nvärlden. Första uttrycket för det var Clintons seger\r\ni USA. Clinton och Carl Bildt är ungefär lika\r\ngamla. Men Clinton har en vision om en ny politik,\r\nmedan Bildt tänker ungefär lika ålderdomligt som\r\nBush. Därför är Moderaterna också här utan chans\r\ni framtiden. Det blir nya politiska krafter som\r\nkommer att segra.</pre><pre>Socialdemokratin kommer nu i\r\noppositionsställning att kämpa för att\r\narbetslösheten skall ned. Underskottet i budgeten\r\nskall ned. Däremot skall tillväxten öka. Vi måste få\r\nfart på investeringarna, och vi får inte dra ned\r\nefterfrågan 1993 så att det leder till en depression.\r\nDen enda vägen är slut. Det har bekräftats på\r\nmånga sätt. Dagens debatt har inte gett något\r\nbesked om en ny politik från regeringens sida, av\r\ndet enkla skälet att den politiken, tror jag, helt\r\nenkelt inte finns. Därför är det egentligen dags, fru\r\ntalman, att börja planera för en stark regering, en\r\nregering med majoritet, en regering som bygger på\r\nnya värderingar och nya idéer som hör 90-talet till.\r\nI en sådan regering måste socialdemokratin finnas\r\nmed.</pre><pre>(Applåder)</pre><pre>Anf. 13  LARS LEIJONBORG (fp):</pre><pre>Fru talman! Socialdemokraternas beslutsvånda för\r\nen vecka sedan framstår litet egendomlig, tycker\r\njag. Ville ni ha en större\r\narbetsgivaravgiftssänkning? Det förslaget fanns\r\nmed redan i det andra krispaketet. Det var\r\nhuvudingrediensen i det tredje paketet. Den största\r\nenskilda finansieringen var just en forcering av det\r\nbesparingsförslag som Ingvar Carlsson nu berömde\r\nsig över, Allan Larssons s.k. utflyttningsmodell. Jag\r\ntycker inte att det borde ha varit så förfärligt svårt\r\natt i onsdags kväll än en gång sluta upp bakom\r\nförsvaret av kronan.</pre><pre>Jag delar Carl Bildts verklighetsbeskrivning när det\r\ngäller näringslivets bedömning av vilken\r\nvalutapolitik som borde föras. Jag kan hänvisa till\r\nännu en tidning, nämligen Dagens Industri, som\r\ngjort en enkätundersökning med 19 företagsledare.\r\nPraktiskt taget samtliga beklagade devalveringen.</pre><pre>Både Ingvar Carlsson och Ian Wachtmeister har\r\nhaft funderingar om Bengt Westerbergs känslor.\r\nJag har umgåtts en hel del med Bengt Westerberg\r\nunder de senaste dagarna. Såvitt jag kan bedöma\r\när hans känslor tämligen som vanligt. Han känner\r\nmöjligen en viss oro för att några av de saker som\r\ninträffat de senaste dagarna signalerar att vi är på\r\nväg tillbaka till ett politiskt klimat med mindre\r\nsamförståndsanda. Hans grundbedömning är dock\r\natt det arbetssätt som regeringen haft under hösten\r\n1991, våren 1992 och hösten 1992, och som hittills\r\nvisat sig framgångsrikt, kommer regeringen att\r\nkunna fortsätta med samt att systemet kommer att\r\nvisa att den mognad nu finns som krävs för att vi i\r\nträngda lägen skall kunna samla alla goda krafter\r\ntill positiva beslut.</pre><pre>Ian Wachtmeister försöker göra en distinktion\r\nmellan begreppen devalvering och flytande\r\nkronkurs. Det är en distinktion som i praktiken\r\nnaturligtvis inte existerar. Alla vet att flytande\r\nkronkurs i praktiken innebär en devalvering. Det är\r\noch förblir oacceptabelt av en person i Ian\r\nWachtmeisters ställning att offentligt tala för en\r\ndevalvering. En devalvering är en allvarlig sak som\r\ninnebär allvarliga kapitalförluster för enskilda och\r\nföretag. Det är oacceptabelt att agera så att man\r\nsjälv kan provocera fram den. Ännu mer\r\noacceptabelt är det att tala för en offensiv\r\ndevalvering. Det skulle kraftigt ha försämrat våra\r\nmöjligheter till integration med Västeuropa och\r\nsamarbete med EG. Vi kan vara glada för att vi\r\nändå har en regering som kunde säga att den\r\nkämpade in i det sista för att klara de förpliktelser\r\nsom konungariket Sverige har åtagit sig.</pre><pre>Anf. 14  PER-OLA ERIKSSON (c):</pre><pre>Fru talman! 90-talets problem kräver starka\r\nregeringar. 80-talet förstördes av\r\nSocialdemokraternas politik som syftade till\r\nspekulation, hög inflation, ökade klyftor och ökad\r\nkoncentration. Vad som nu behövs är en samling\r\nkring politiska nyckelfrågor för att städa upp efter\r\n80-talets politiska experiment.</pre><pre>Det verkar i den här debatten som att\r\nSocialdemokraterna försöker glömma vad som\r\nhände under 80-talet. Det är ganska typiskt. Jag vill\r\ncitera vad Kjell-Olof Feldt skrev i sin bok Alla\r\ndessa dagar: ''De åtgärder jag efterlyste krävde en\r\nuppgörelse med statsministern. Och han verkade\r\nhelt omedveten om att några problem fanns kvar att\r\nlösa, snarare var han lättad och belåten över sin\r\nduktiga regering. Tydligen hade han haft ännu\r\nsämre kontakt med budgetförhandlingarna än\r\njag. -- -- -- Vi var på väg in i en ny kris.''</pre><pre>Detta var den bild som vi fick av 80-talet.</pre><pre>Ingvar Carlsson sade att man eftersträvade fortsatt\r\nsänkta arbetsgivaravgifter. Då är frågan: Ställer ni\r\nockså upp på att finansiera dem? Det har varit litet\r\nsi och så när det gällt att orka med att finansiera alla\r\nde förslag som framförts i diskussionerna om de\r\nolika krispaketen.</pre><pre>Fru talman! Jag ser krisuppgörelsen i september\r\nmellan regeringspartierna och Socialdemokraerna\r\nsom att det ändå gavs hoppingivande möjligheter,\r\nså att vi med stor majoritet här i riksdagen nu kan\r\ngenomföra nödvändiga finanspolitiska åtgärder.\r\nDet är en viktig etapp. Det är en första etapp i ett\r\nekonomiskt saneringsarbete, där så många som\r\nmöjligt bör delta. Det i sin tur bör leda till lägre\r\nräntor. Det skall skapa ökade investeringar,\r\nframtidstro, hopp och tillväxt i ekonomin,\r\nsamtidigt som vi måste skapa den långsiktiga\r\nbalansen i samhällsekonomin.</pre><pre>Jag ser krispaketen och uppgörelsen mellan\r\nregeringen och Socialdemokraterna som en viktig\r\ninvestering för det fortsatta arbetet. Men det\r\ninnebär att också Socialdemokraterna måste stå\r\nfast bakom uppgörelserna i alla de olika delarna.</pre><pre>Uppgörelser mellan partierna kräver förstås\r\nuppoffringar av alla. Så är det i en kompromiss.\r\nMen jämfört med att vi skulle ha blockerat en\r\npolitisk lösning är ändå svenska folket vinnare i det\r\nhär arbetet. Jag tycker faktiskt att vi i den\r\nefterföljande debatten skall lägga konfrontationer\r\nåt sidan och i stället söka efter det som förenar. I\r\nstället för att kora vinnare och förlorare, i stället för\r\natt utse syndabockar skall vi försöka samlas på den\r\ngemensamma vägen till gagn för det svenska folket.\r\nJag hoppas att Socialdemokraterna inte ställer sig\r\nvid sidan av denna gemensamma väg.</pre><pre>Anf. 15  GÖRAN HÄGGLUND (kds):</pre><pre>Fru talman! I måndags var jag i Gnosjö där mitt\r\nparti, Kristdemokraterna, och företagarna\r\narrangerade ett seminarium omkring\r\nsmåföretagens situation. Där belystes många\r\nfrågor. Det handlade om riskkapitalförsörjningen,\r\nränteläget och mycket annat. Där fanns flera\r\nföretagare som själva hade eller som kunde\r\nreferera till andra i sin omgivning som hade mycket\r\nstora utlandslån. De kände till många företag som\r\nsannolikt nu kommer att gå omkull på grund av\r\ndevalveringen. Vi kan naturligtvis ha synpunkter\r\nkring det rätta i att i det här läget ha utlandslån,\r\nmen det hjälper inte de företag och de anställda\r\nsom nu drabbas genom att deras stora skulder\r\nskrivs upp eller i praktiken blir större och svårare\r\natt kämpa med. Många företag kommer att få\r\nbetydande problem.</pre><pre>Statsministern har här punkterat\r\nSocialdemokraternas resonemang om grunderna\r\nför sitt ställningstagande när det gäller det som\r\nkallas krispaket 3 genom det brev som\r\npresenterades här. Regeringen såg det som sin\r\nskyldighet att in i det sista, så länge det fanns någon\r\nsom helst chans till framgång, kämpa för att rädda\r\nden fasta kronkursen. Det finns skäl att uttryck en\r\nviss besvikelse över att Socialdemokraterna gav\r\nupp i stället för att fortsätta att kämpa. Jag kan\r\nnaturligtvis inte hävda att kronkursen hade\r\nräddats, om Socialdemokraterna hade ställt upp,\r\nmen chanserna hade definitivt inte minskat.</pre><pre>Om en skuta riskerar att haverera kan man\r\nrimligtvis inte skälla på den manskap som försöker\r\nrädda skutan för att gå under. Om regeringen inte\r\nhade gjort sitt yttersta för att undvika en\r\ndevalvering eller en flytande kronkurs, hade\r\nnaturligtvis kritiken riktats mot overksamhet och\r\nbristande handlingskraft. Det är alltid rätt att\r\nförsöka.</pre><pre>Ingvar Carlsson använde ett talesätt. Jag vill också\r\nanvända ett: Bättre lyss till den sträng som brast än\r\naldrig spänna en båge.</pre><pre>Anf. 16  IAN WACHTMEISTER (nyd):</pre><pre>Fru talman! Nu har vi fått höra att det är Ny\r\ndemokratis fel att det gick illa. Det var intressant,\r\nhoppsan.</pre><pre>Till herr Leijonborg vill jag säga att den fasta\r\nväxelkurspolitiken är det som är det stora felet. Om\r\nman devalverar, sätter man en ny fast växelkurs,\r\noch det är lika fel igen. Det är en väldig skillnad på\r\ndevalvering och flytande valutor. Det trodde jag att\r\näven ni i Folkpartiet kände till.</pre><pre>Vad som också har orsakat denna krissituation är\r\nden ihåliga kedjebrevsekonomi som fanns från\r\nbörjan. Den skapades av andra. Ny demokrati har\r\nfaktiskt haft rätt i en serie frågor. Det beror inte på\r\natt vi är extra begåvade utan på att vi möjligen är\r\nrealister. Vi talade t.ex. om och drev igenom att det\r\nskall finnas riskkapitalbolag. Det höll på att bli\r\nregeringskris på grund av det. Vi talade om hur\r\nflyktingpolitiken såg ut och vad som måste åtgärdas\r\nför att vi inte skulle förlora 10 miljarder kronor i\r\nonödan.</pre><pre>Nu har alla vänt och säger att ungefär var det rätt.\r\nVi talade också om att det såg ut att gå rakt åt\r\nhelskotta när det gällde valuta- och räntepolitiken.\r\nVerkligheten är vår vän, men den är kanske\r\npolitikers fiende i övrigt.</pre><pre>Till Ingvar Carlsson vill jag säga att jag kommer\r\nfrån näringslivet. Jag har tillbringat mitt liv där i\r\nmotsats till Ingvar Carlsson. Att alla där är\r\nsocialdemokrater var en nyhet för mig. Det går\r\nundan, vill jag lova, med förändringarna i så fall.</pre><pre>Jag vill upprepa hur viktigt vi tycker att det är att\r\nskapa jobb. Vi har en lång lista med åtgärder som\r\nskall vidtas. Det ger inte sysselsättning att hälla\r\npengar över AMS. Det skapar inga jobb. Men det\r\nfinns en serie åtgärder att vidta. Jag hinner inte gå\r\nin på alla, men jag kan nämna några. Ändra t.ex.\r\nkonkurslagen så att leverantörerna skyddas.\r\nAnvänd löntagarfondsmedel -- det som blir kvar\r\nefter riskkapitalbolaget -- till en\r\nkonkursgarantifond och fullgörandegarantier på\r\nbyggsidan. Då kan man rädda jobb där.</pre><pre>Industrin skall man hjälpa. Man skall inte tro att\r\ndet är politikerna som skall göra affärer. Vi vet att\r\nregeringen levererade olja för ett tag sedan till\r\nBaltikum. Det kom fram någon annanstans efter\r\nnågra månader. Det går inte särskilt bra. Ge i stället\r\nförutsättningar för industrin. Att ge exportkrediter\r\nför Östeuropainvesteringar är t.ex. ett bra sätt.\r\nTänk på det här med dynamiska effekter. Det gäller\r\nnu att få hjulen att rulla. En del populister kallar\r\ndet att få drag under galoscherna.</pre><pre>Se t.ex. på bensinskatten. Finns det kanske\r\nnågonting bättre än att ha den, nämligen en\r\nfordonsskatt? Bensinskatten kanske ger mer minus\r\nän plus, även om det matematiskt ger ett plus.\r\nRäkna på det på finansdepartementet. Vi vet att\r\nman inte gjort det, för vi har frågat.</pre><pre>Sedan måste man införa nya system. Man måste få\r\ndet hela att hänga ihop. Vi har tagit upp några\r\nsaker, t.ex. sjukfrånvaro, vård av sjukt barn,\r\narbetsskadeersättning, garantilön. Det fuskas i\r\nSverige. Man måste få stopp på det. Det kan man\r\nfå genom att införa hållbara system. Där behövs ett\r\nstenhårt arbete. Vi ställer gärna upp på det.</pre><pre>Vi gör allt för att se till att det inte är svartjobben\r\nsom blir de mest lönsamma. Ute i landet iakttar\r\nfolk och ser att de som tjänar pengar i dag är de som\r\njobbar svart och lurar andra på bidrag. Folk måste\r\ninse att det är människorna själva som betalar,\r\nvarken Carl Bildt eller Ingvar Carlsson.</pre><pre>Anf. 17  LARS WERNER (v):</pre><pre>Fru talman! Statsministern och en del andra tycks\r\nvara helt fascinerade av att jag numera uppträder\r\nsom vigselförrättare och legaliserar en och annan\r\nlös förbindelse. Jag kan meddela statsministern att\r\njag fortfarande jordfäster -- även symboliskt har jag\r\nmedverkat när det gäller den borgerliga politiken.</pre><pre>Dagens arbetslöshet närmar sig nu mycket snabbt\r\nrekordnivåer. En halv miljon människor, drygt\r\n10 % av befolkningen, är utanför det som vi kallar\r\nden reguljära arbetsmarknaden. Till den här\r\nmycket mörka bilden kan vi nu lägga de senaste\r\ndagarnas besked om Volvos nedläggningar.\r\nExportindustrin har med den lägre kronkursen fått\r\nsin konkurrenskraft stärkt med lika mycket som\r\ngenom sänkt arbetsgivaravgift i krispaketen 2 och\r\n3. Vi menar att devalveringarna gett ett fullt\r\ntillräckligt stöd för industrin och att sänkningarna\r\nav arbetsgivaravgiften i regeringens olika paket\r\negentligen är helt obefogade.</pre><pre>Jag har en fråga, även om det ser ut som att jag inte\r\nkan få något svar: Hur ser de båda mittenpartierna\r\npå en ytterligare sänkning av arbetsgivaravgiften i\r\ndet här läget?</pre><pre>I stället gäller det att få i gång efterfrågan och sluta\r\nmjölka kommunerna på pengar. Då måste\r\nregeringen verkligen få fart på de offentliga\r\ninvesteringarna, såsom har föreslagits från olika\r\nhåll. Vi har redovisat konkreta åtgärder utöver vad\r\nregeringen har föreslagit, t.ex. förbättringar av\r\njärnvägsnätet. Men då räcker det inte, som\r\nkommunikationsminister Odell gjorde i början av\r\nåret, att gå ut och presentera som nyhet det som vi\r\nbeslutat om tidigare i riksdagen på förslag av den\r\ntidigare socialdemokratiska regeringen. Det var\r\ninga nyheter. Vi har föreslagit projekteringar av\r\nsnabbtåg, höghastighetståg -- det handlar om\r\nkollektivtrafiken -- underhåll av skogsbilvägarna,\r\nförbättring av telekommunikationerna och VA-\r\nnäten, fortsatt ROT-program som skall utvidgas till\r\natt gälla skolor, daghem och ålderdomshem.</pre><pre>Det är möjligt att näringsministern tycker att det\r\nhär är en slags penicillinkur, som han sade när\r\nsamhälleliga åtgärder föreslogs. Han tyckte att det\r\nvar som att bota cancer med penicillin. Det är klart\r\natt Penicillin-Per tycker så.</pre><pre>Vi är beredda att vara med om en konstruktiv insats\r\nför att forma en långsiktig och rättvis krispolitik. Vi\r\ninser att inte några grupper kan få fribrev, men\r\nuppoffringarna måste fördelas på ett socialt\r\nansvarsfullt sätt.</pre><pre>Jag vill avsluta med att säga att det inte går att\r\nfortsätta med den här regeringen och med den\r\nborgerliga politik som man nu tydligen trots allt\r\nskall fortsätta att föra, med stöd av Ian\r\nWachtmeister.</pre><pre>Jag vill i all vänlighet säga till statsministern: Lås in\r\nWesterberg! Inte den riktiga Westerberg; honom\r\nhar jag högre tankar om. Jag tror att ni för er egen\r\nskull och för svenska folkets skull skall låsa in\r\nnäringsministern. Jag delar på en punkt åsikterna i\r\nBorås Tidning i morse: Det var ingen av Carl Bildts\r\nljusare dagar när han utsåg Per Westerberg till\r\nnäringsminister.</pre><pre>Anf. 18  Statsminister CARL BILDT (m):</pre><pre>Fru talman! När Lars Werner talar om ekonomisk\r\nutveckling, industri och näringspolitik skall man ha\r\ni åtanke att han representerar ett parti som under\r\ndecennier har föreslagit Sovjetkommunistisk\r\nutvecklingsmodell för Sverige. Denna modell har\r\nförött halva Europa, och den skulle ha förött\r\nSverige också. Hans auktoritet är på denna punkt\r\nobefintlig.</pre><pre>Jag vill kort beröra historieskrivningen om vad som\r\ninträffade. Jag skall inte gå in i detaljer, för vi har\r\navslutat den debatten. Jag vill bara konstatera att\r\nSocialdemokraterna, oavsett motiven, kastade in\r\nhandduken i slutskedet. Det kan de göra, men de\r\nskall inte försöka att krypa bakom andra när de\r\nmotiverar detta enligt min mening föga hedrande\r\nagerande.</pre><pre>Ingvar Carlsson säger att den inriktning på den\r\nekonomiska politiken som jag här har angett inte är\r\nny. Det är rätt. Vi har i grunden samma problem\r\ndenna vecka som vi hade förra veckan. Därmed\r\nkrävs det i grunden samma ekonomiska politik\r\ndenna vecka som förra veckan. 80-talsproblemen är\r\nkvar -- det är de som förföljer oss. Det är dessa vi i\r\ngrunden måste ta itu med genom att återupprätta\r\nnäringslivets konkurrenskraft och genom att sanera\r\noffentliga finanser. Dessa har förstörts av att\r\ngenerationer av politiker har lovat långt mycket\r\nmer än vad det finns ekonomiska förutsättningar\r\nför att någonsin infria.</pre><pre>Arbetet med att återupprätta näringslivets\r\nkonkurrenskraft och att sanera statsfinanserna skall\r\nvi fullfölja. Jag hoppas att vi där också kan räkna\r\nmed ett så brett samförstånd som möjligt. Ingvar\r\nCarlsson antydde att det kan finnas en beredskap\r\nfrån socialdemokratin att gå i denna riktning. Det\r\nhälsar jag med stor tillfredsställelse.</pre><pre>De vindar som blåser över världen är i denna del\r\nalldeles entydiga. Ingvar Carlsson åberopar gärna\r\nBill Clinton. Fortsätt gärna med det, men gör då\r\nockså som Bill Clinton! Gör upp med det gamla\r\nvänsterideologiska arvet. Det har ingen relevans i\r\nden moderna tiden. Gå tydligt till höger i den\r\nekonomiska politiken. Det är då politiken blir\r\nekonomiskt relevant och börjar närma sig det som\r\när ekonomiskt realistiskt.</pre><pre>Framtiden kräver en politik som utgår från de\r\ngrundteser som vi har lagt fast. Det är den politik\r\nsom vinner mark över hela världen. Det är den\r\npolitik som också Socialdemokraterna måste föra.\r\nDet är den politik som kommer att ligga till grund\r\nför det återupprättande av tillväxt, företagande,\r\narbetstillfällen och sunda statsfinanser som vi\r\nkommer att se under denna mandatperiod.</pre><pre>Anf. 19  TALMANNEN:</pre><pre>Under den aktuella debatten har också\r\ndebattordningen debatterats. För att inga\r\nmissförstånd skall uppstå vill jag meddela följande.\r\nDen ändring i reglerna för aktuell debatt som\r\nkammaren godkände i morse för denna debatt\r\ntillkom på begäran från Socialdemokraterna -- som\r\nhade begärt debatten -- i går eftermiddag.\r\nÄndringen gjordes efter inhämtande av acceptans\r\nfrån gruppledarna i övriga partier. Jag beklagar\r\nsjälvfallet att debattordningen härigenom kom att\r\nfastställas mycket sent.</pre><pre>Överläggningen var härmed avslutad.</pre><pre>4 §  Beslut rörande utbildningsutskottets\r\nbetänkande UbU1</pre><pre>Företogs till avgörande utbildningsutskottets\r\nbetänkande 1992/93:UbU1 (beträffande debatten,\r\nse prot. 27).</pre><pre>Mom. 2 (kunskap om homosexualitet)</pre><pre>Utskottets hemställan med godkännande av\r\nutskottets motivering -- som ställdes mot\r\ngodkännande av motiveringen i reservation 1 av\r\nTuve Skånberg -- bifölls med acklamation.</pre><pre>Mom. 8 (sänkt skolpliktsålder och tioårig skolplikt)</pre><pre>Utskottets hemställan -- som ställdes mot\r\nmeningsyttringen av Björn Samuelson -- bifölls\r\nmed acklamation.</pre><pre>Mom. 9 (samverkan mellan skola, förskola och\r\nskolbarnomsorg)</pre><pre>Utskottets hemställan med godkännande av\r\nutskottets motivering bifölls med 171 röster mot\r\n138 för utskottets hemställan med godkännande av\r\nmotiveringen i reservation 2 av Lena Hjelm-Wallén\r\nm.fl.</pre><pre>Mom. 14 (utbildning och undervisning i svenska\r\nspråket för invandrare)</pre><pre>Utskottets hemställan bifölls med 287 röster mot 22\r\nför reservation 3 av Stefan Kihlberg.</pre><pre>Övriga moment</pre><pre>Utskottets hemställan bifölls.</pre><pre>Meddelande om samlad votering</pre><pre>Talmannen meddelade att jordbruksutskottets\r\nbetänkanden JoU1, JoU3 och JoU5,\r\nfinansutskottets betänkande FiU3, skatteutskottets\r\nbetänkanden SkU8, SkU1 och SkU6 samt\r\nfinansutskottets betänkande FiU4 skulle avgöras i\r\nett sammanhang efter avslutad debatt.</pre><pre>5 §  Tillsyn enligt djurskyddslagen, m.m.</pre><pre>Föredrogs</pre><pre>jordbruksutskottets betänkande</pre><pre>1992/1993:JoU1 Tillsyn enligt djurskyddslagen,\r\nm.m. (prop. 1991/92:173).</pre><pre>Anf. 20  CHRISTER WINDÉN (nyd):</pre><pre>Fru talman! En skillnad mellan djurskyddslagen\r\noch många andra lagar är att dem det gäller, dvs.\r\ndjuren, inte själva kan föra sin talan. De mest\r\nhårresesande brott sker, som ofta inte kommer\r\nfram i ljuset, eftersom de sker i det fördolda, utan\r\ninsyn av allmänheten. Det finns därför, enligt min\r\nmening, särskild orsak att vara speciellt vaksam.</pre><pre>I 29 § djurskyddslagen, som i och för sig har fått en\r\nskärpning, finns en utgång att slippa påföljd,\r\nnämligen texten: ''Förbud skall inte meddelas om\r\ndet kan antas att ett upprepande inte kommer att\r\ninträffa.'' Förbudet avser alltså förbud att handha\r\ndjur om man t.ex. vanvårdat eller misshandlat ett\r\ndjur.</pre><pre>Även om ett förbud att ha hand om djur rör\r\nenskildas integritet och i vissa fall begränsar deras\r\nmöjligheter att fritt välja näringsverksamhet, anser\r\njag att förbud alltid bör användas i sådana fall då\r\ndjurhållaren grovt försummat tillsynen eller vården\r\nav ett djur. Detta borde, enligt min mening, vara\r\nlika självklart som att man drar in körkortet för en\r\nrattfyllerist en bestämd tid, även om man tror att\r\nbrottet inte kommer att upprepas.</pre><pre>Sådana förändringar i djurskyddslagen fordrar\r\nemellertid ett nytt genomarbetat förslag. Jag anser\r\natt övriga förslag till förändringar när det gäller\r\nförbudet att ha hand om djur är bra och kommer\r\ndärför att i annat sammanhang att återkomma till\r\nfrågan om vid vilken grad av försummelse som ett\r\nförbud skall tillgripas.</pre><pre>Det är således oerhört viktigt att\r\ndjurskyddstillsynen fungerar på alla nivåer. Claus\r\nZaar kommer senare att utveckla våra synpunkter,\r\nspeciellt när det gäller den lokala tillsynen i\r\nkommunerna.</pre><pre>Ett annat område där tillsynen försvåras är\r\ndjurtransporter. Det bör skapas bättre möjligheter\r\natt utkräva ett ansvar även av dem som utför\r\ndjurtransporter. Ansvaret borde var strikt i den\r\nbetydelsen att någon åläggs ett totalansvar för hela\r\nhanteringskedjan vid djurtransporter. Ett sådant\r\nansvar bör således omfatta även leverantörsledet\r\noch mottagarledet.</pre><pre>Claus Zaar kommer även på detta område att ge\r\nytterligare detaljer om vår inställning.</pre><pre>Fru talman! I det nya gränslösa Europa som vi snart\r\ni stor utsträckning får tillgång till via EES-avtalet,\r\när fri rörlighet av människor en av fyra viktiga\r\npelare. För mig ter det sig då helt naturligt att detta\r\ni förlängningen skall gälla även människans bäste\r\nvän, dvs. hunden. I Europa har detta varit en\r\nsjälvklarhet sedan länge. Hundar kan medföras\r\növer gränser mellan länder, givetvis förutsatt att de\r\nhar en fullgod identifiering och ett\r\nvaccinationsintyg för bl.a. rabies.</pre><pre>I Sverige finns det för närvarande ca 700 000\r\nhundar. Omsatt till antalet människor som är\r\ninvolverade i hundägande, blir motsvarande siffra\r\nca två miljoner. Många av dessa människor lider\r\nsvårt av att de inte kan ta med sig sin jycke\r\nutomlands. Det är svårt att förstå att det som kan\r\nfungera bra i Europa inte kan fungera hemma i\r\nSverige.</pre><pre>I utskottets betänkande anges att Statens\r\njordbruksverk har inrättat en expertgrupp som har\r\nfått i uppgift att undersöka om det finns fullgoda\r\nalternativ till karantän. Jag uppfattar detta som att\r\ndet nu finns en ambition att tillsammans med övriga\r\nländer i Europa söka finna en lösning med\r\ngemensamma regler, som tillåter fri rörlighet även\r\nför resande med hund. Att viss inskränkning måste\r\naccepteras med krav på vaccinering,\r\nhälsoundersökningar och liknande, är naturligtvis\r\nsjälvklart. Jag kommer att följa expertgruppens\r\narbete med stort intresse och förutsätter, eller\r\nsnarare hoppas, att man snart kommer fram till ett\r\npositivt resultat som kommer att glädja många\r\nhund- och kattägare.</pre><pre>Fru talman! I Sverige är det förbjudet att vaccinera\r\nsin hund mot rabies. Hundägare är generellt\r\nmycket måna om sina djur. Det är därför orätt att\r\ninte låta hundarna få det skydd mot rabies som en\r\nvaccination ger. Dagens rabiesvacciner svarar mot\r\nde högst ställda säkerhetskraven.\r\nVaccinationsförbudet i Sverige har motiverats med\r\nsvårigheter att ställa rabiesdiagnos på vaccinerade\r\nhundar. Modern virologisk teknik klarar mycket\r\nenkelt att skilja på färsk rabiesinfektion och\r\nimmunitet efter vaccination. Det finns därför inga\r\negentliga sakskäl att inte tillåta vaccination. Det\r\nskulle till exempel skänka stor trygghet för ägare till\r\nhundar som används till jakt, särskilt i\r\ngränsområdena till Finland, där risken för att\r\nhunden kommer i kontakt med rabiessmittat vilt är\r\nstor.</pre><pre>En sak som förbryllar mig, fru talman, är att min\r\nmotion ändå avstyrks fastän det finns så många\r\nriksdagsmän som delar min uppfattning. Detta är ju\r\nabsolut inte en partiideologisk fråga. Det handlar\r\nju ytterst bara om att låta människor få känna\r\ntrygghet och omtanke om sin bäste vän, sin hund.\r\nDet är beklämmande om bara några få vågar rösta\r\nefter sin övertygelse.</pre><pre>Utskottet har, enligt min mening, valt den enklaste\r\nutvägen, nämligen att gömma sig bakom en\r\npågående utredning. I detta fall är det inte\r\nmotiverat. Vaccination mot rabies kan mycket väl\r\ntillåtas utan att man på något sätt inkräktar på\r\nutredningen. Det finns inga bärande sakskäl. Det\r\nfinns inte heller någon statistik som talar emot\r\nrabiesvaccin. I Världshälsoorganisationens senaste\r\ntioårsstatistik finns inte ett enda fall av rabies bland\r\nvaccinerade hundar i EG-länder. En ovaccinerad\r\nhundstam kan däremot vara en ren kruttunna. Se\r\nvad som hände i Finland 1988.</pre><pre>Jag ser på talarlistan att Carl Olov Persson kommer\r\natt föra utskottsmajoritetens talan. Det skall bli\r\nintressant att höra om han anser att det finns några\r\nsakskäl till utskottets beslut och att han inte bara\r\ngömmer sig bakom utredningens eventuella\r\nresultat. Jag vill gärna att han redovisar detta för\r\nriksdagen i dag. Ett uteblivet svar från honom\r\nkommer jag att tolka som att han medger att jag har\r\nrätt.</pre><pre>Fru talman! Jag yrkar bifall till mina reservationer\r\nnär det gäller mom. 11 och mom. 16 samt i övrigt\r\ntill hemställan i utskottets betänkande.</pre><pre>Anf. 21  CARL OLOV PERSSON (kds):</pre><pre>Fru talman! Jag börjar med att vända mig till\r\nChrister Windén. Jag förstår att han vill följa upp\r\nden här frågan med tanke på alla kort som vi som\r\nsitter i jordbruksutskottet har fått. Denna fråga\r\nutreds, och vi i utskottet har bestämt oss för att\r\ninvänta den utredningen. Det är det sakskäl som\r\njag kommer att ange här. Det finns ingen anledning\r\nför mig att föregripa den utredningen med några\r\nkommentarer.</pre><pre>Inför utskottets behandling av vissa ändringar i\r\ndjurskyddslagen förekom en utfrågning i\r\ndjurskyddsfrågor. Olika intressen, t.ex\r\ndjurskyddsföreningar, representanter för\r\nkommuner och landsting, veterinärorganisationer,\r\netc., fick chansen att framföra sina frågor och\r\nåsikter. Där fördes ett bra och konstruktivt samtal,\r\nbl.a. om hur man skulle kunna hindra djurhållare\r\nsom uppenbart missköter sina djur att fortsätta att\r\nhålla djur.</pre><pre>I flera motioner har det uttryckts oro över att\r\nsamhällets ansvar inte fullföljs på ett effektivt sätt\r\npå grund av en svag lagtext.</pre><pre></pre><pre>Jag vill poängtera att de allra flesta djurhållare är\r\nmycket seriösa, och jag måste samtidigt få säga att\r\njordbruksutskottet ser mycket allvarligt på dåliga\r\nförhållanden för djur. Vi vill se till att Sverige får en\r\nlag som verkligen skyddar djuren mot vanvård men\r\nsom samtidigt ser till att rättsskyddet fungerar på\r\nett vettigt sätt.</pre><pre>Den som har försummat djurhållningen har kunnat\r\nhävda att han eller hon måste få fortsätta att hålla\r\ndjur för försörjningsmöjligheternas skull. Det har\r\nvarit ett problem. Vidare har djurhållare fått\r\nfortsätta med sin verksamhet genom att hävda, att\r\navsikten har varit att skapa bättre förutsättningar\r\nför den fortsatta driften. Det här har gjort att\r\nhälsovårdsnämnder och andra myndigheter haft\r\nsvårigheter att ta djuren från ägaren och på så sätt\r\nhindra fortsatt djurplågeri.</pre><pre>De ändringar som föreslås i propositionen och\r\ndärmed i lagen, och som jordbruksutskottet\r\nförtydligar, innebär en omvänd bevisbörda. Det\r\nskall åligga den som ertappats med att utöva\r\ndjurplågeri att kunna bevisa att han eller hon inte\r\nkommer att upprepa det inträffade. För närvarande\r\nmåste myndigheterna kunna bevisa den fortsatt\r\ndåliga djurhållningen.</pre><pre>I den föreslagna lagtexten står det nu, att om det\r\nföreligger en allvarlig försummelse och det inte\r\nfinns faktorer som talar för att detta inte kommer\r\natt upprepas, skall förbud meddelas. Tidigare\r\npraxis har varit, att om det föreligger en allvarlig\r\nförsummelse och det kan befaras att vanvården\r\nupprepas och det är utsiktslöst att nå rättelse på\r\nannat sätt, får förbud att hålla djur meddelas. Det\r\när alltså fråga om en betydlig skärpning, som\r\nkanske inte har uppfattats överallt.</pre><pre>Det här är mycket viktiga distinktioner. Den nya\r\nlagtexten innebär en väsentlig skärpning, vilket vi i\r\njordbruksutskottet tycker är nödvändigt.</pre><pre>Ett enigt jordbruksutskott är emot plågsam\r\ndjurhållning, och vi hävdar med kraft att den som\r\ninte sköter djuren på ett humant sätt inte skall få\r\nfortsätta att hålla djur. Det skall gälla oberoende av\r\nvilka verkningar ett sådant beslut får på\r\ndjurhållarens ekonomi. Lagförslaget innebär alltså\r\nen betydlig skärpning i förhållande till tidigare\r\ndjurskyddslagar från 1944 och framåt.</pre><pre>Utskottet vill göra förtydliganden i fråga om de\r\nändringar som krävs för att få fortsätta att hålla\r\ndjur. Inga oklarheter får råda när det gäller vilka\r\nförändringar som skall tas med i en sådan\r\nbedömning. Det skall alltså inte enbart vara\r\nfernissa, utan det skall göras rejäla förändringar för\r\natt man skall få fortsätta med djurhållningen. Av\r\nbetänkandet framgår det att djurhållaren måste\r\ndemonstrera sin vilja och förmåga att inte upprepa\r\ntidigare försummelser.</pre><pre>Vi hoppas att de ändringar som görs nu skall leda\r\ntill att djurhållare som handhar djur på ett för\r\ndjuren plågsamt sätt skall kunna stoppas från\r\nvidare djurhållning. Vi kommer att följa\r\nutvecklingen med stort intresse. Sker inte de\r\nförbättringar vi vill åstadkomma, får vi återkomma\r\nmed nya strängare krav.</pre><pre>Herr talman! Djurskydd kostar! Jag talar nu inte\r\nom normalt humant ansvar för djuren, som vi\r\nkräver av alla som har med djur att göra. Nej, jag\r\ntalar om extra kostnader som svenska bönder har\r\npå grund av strängare lagstiftning i Sverige än i\r\nomvärlden.</pre><pre>Vi ställer krav på de svenska EG-förhandlarna att\r\nde även förhandlar för djurens skull -- inte bara\r\ndjuren i Sverige utan även i övriga Europa. Svenskt\r\ndjurskydd måste bli norm i Europa. Vi får inte\r\nflytta tillbaka våra positioner. Misslyckas\r\nförhandlingarna finns det ett antal negativa\r\nscenarier framåt i tiden.</pre><pre>Ett scenarium är att skattebetalarna måste ersätta\r\ndjurhållarna via budgeten för ett bättre djurskydd.\r\nDet är svårt att tänka sig hur det skall kunna gå med\r\ntanke på rådande budgetunderskott. Ett annat\r\ntroligt alternativ är utslagning av svenska\r\ndjurhållare. Ett tredje är ett sämre djurskydd även\r\ni Sverige för att på så sätt kunna uppnå\r\nkonkurrensneutralitet. Men det går vi inte med på.\r\nEtt fjärde är massiva insatser för att sälja svenskt\r\nkött som har producerats på ett djurvänligt sätt.\r\nMen där är utsikterna små att lyckas.</pre><pre>Det bästa vi kan göra är att inskärpa hos de svenska\r\nEG-förhandlarna hur viktigt det är att övriga EG-\r\nländer tar intryck av den höga djurskyddsstandard\r\nSverige har.</pre><pre>Utövandet av tillsynen i kommunerna är ojämn och\r\nmåste få en jämnare och högre kvalitet. Det är\r\nviktigt att de som svarar för kommunens\r\nmyndighetsutövande har goda kunskaper, vilket\r\nställer krav på utbildning. Kommunerna får inte slå\r\nsig till ro, även om de tycker att det hela fungerar.\r\nUtskottet menar att det finns behov av fortsatta\r\nansträngningar när det gäller både utbildning och\r\ninformation. Handläggningstiderna är långa. De\r\nkan troligen kortas ner om personalen inom\r\nkommunen har bättre utbildning -- även i hur man\r\nbemöter människor.</pre><pre>Det är oftast skadade människor som missköter\r\ndjur. Tittar man in i dessa människors hem, finner\r\nman säkert mycket dåliga miljöer även där. Det här\r\ngäller även människor som håller hundar, hästar\r\noch andra sällskapsdjur. Utskottet ger som sin\r\nmening regeringen till känna att det från\r\ndjurskyddssynpunkt finns anledning till mer\r\nlångtgående skydd även när det gäller djurhållning\r\nsom inte i första hand motiveras av ekonomiska\r\nintressen.</pre><pre>Jordbruksutskottet har behandlat\r\ndjurskyddsfrågorna mycket seriöst, varför jag yrkar\r\nbifall till hemställan i betänkandet.</pre><pre>Anf. 22  CHRISTER WINDÉN (nyd)\r\nreplik:</pre><pre>Herr talman! Jag vill bemöta Carl Olov Perssons\r\ninledningsanförande. Han ger inga sakskäl utan\r\ngömmer sig bakom utredningen. Reglerna om\r\nrabiesvaccinering har fungerat bra sedan lång tid\r\nute i Europa. Det finns inte ett enda fall av en\r\nsvensk som har varit i Europa, blivit biten av en\r\nhund och därmed blivit rabiessmittad. Det finns\r\növer huvud taget nästan inga risker som kan påvisas\r\ni reell statistik. Hur kommer det sig då att vi i\r\nSverige envist måste hålla fast vid en rutin som inte\r\nhar några sakskäl bakom sig?</pre><pre>I Finland kom rabiessmittan till den totalt\r\noskyddade hundstammen via viltet från Ryssland.\r\nDå utbröt en masshysteri om att alla hundar måste\r\nvaccineras. Jag vill undvika något sådant i Sverige.\r\nDet finns ingen anledning att utsätta sig för en\r\nsådan fara. Innan man i Finland började vaccinera\r\nhundar var gränsen mot Sverige öppen. Därefter\r\nstängdes gränsen mot Sverige, medan gränserna\r\nmot Europa fortfarande är öppna. Det är en\r\nintressant iakttagelse.</pre><pre>Carl Olov Persson tar upp innehållet i 29 §. Han\r\nsade att det oftast är skadade människor som\r\nmisshandlar djur, och att de förmodligen också\r\nlever i dåliga miljöer i sina egna hem. Just detta är\r\nytterligare belägg för vad jag säger, nämligen att det\r\nmåste finnas ett strikt ansvar. Man måste ta ansvar\r\nför vad man har gjort, även om man lägger handen\r\npå bibeln och lovar att aldrig upprepa det.</pre><pre>Jag återkommer till jämförelsen med rattfylleri.\r\nIngen skulle drömma om att låta en rattfull behålla\r\nkörkortet bara för att han säger: ''Snälla domaren,\r\njag skall inte upprepa detta.'' Varför skall det vara\r\nen sådan skillnad för djur? Djuren har ju ingen\r\nchans att försvara sig. Om de försöker försvara sig\r\nkan de bara förvänta sig ytterligare misshandel eller\r\navlivning.</pre><pre>Jag tycker att det är beklämmande att man inte kan\r\nerkänna att det finns en poäng i detta sätt att tänka.</pre><pre>Anf. 23  CARL OLOV PERSSON (kds)\r\nreplik:</pre><pre>Herr talman! Jag vill trösta Christer Windén med att\r\ndet troligtvis finns förutsättningar för att det på sikt\r\nkommer att bli möjligt att förflytta djuren över\r\ngränserna i Europa, och att det blir möjligt att\r\nvaccinera djuren.</pre><pre>Men trots allt råder det ett annat förhållande i\r\nNorden, i Sverige och Norge, än i Europa i övrigt.\r\nVi har inte rabies här. Det är något som vi har\r\nskyddat oss mot under årtionden. Det är därför\r\nviktigt att göra en noggrann analys innan\r\nförändringar görs. Därför håller jag fast vid att det\r\när en bedömning att invänta utredningens förslag.</pre><pre>Christer Windén bemöter mig i frågan om skadade\r\nmänniskor. Det handlar inte om att åsidosätta\r\ndjurskyddet, utan det handlar om att utbilda\r\npersonal i hälsovårdsnämnder osv. i hur de skall\r\nbemöta människor och djur i dessa situationer. De\r\nskall alltså inte bara vara utbildade i djurskydd,\r\nutan även i att kunna hantera människor på ett bra\r\nsätt.</pre><pre>Anf. 24  CHRISTER WINDÉN (nyd)\r\nreplik:</pre><pre>Herr talman! Jag vill tacka Carl Olov Persson för\r\natt han har kommit till denna insikt. Jag delar hans\r\nuppfattning, och jag ser med stor glädje fram emot\r\nen situation med fri rörlighet, även för hundar,\r\nnaturligtvis med de restriktioner jag nämnde, inom\r\nhela Europa. Jag hoppas att han har rätt i sina\r\nförutsägelser.</pre><pre>Anf. 25  ÅKE SELBERG (s):</pre><pre>Herr talman! Djurskyddsfrågor behandlas med\r\njämna mellanrum i denna kammare. Under\r\nallmänna motionstiden är det i regel ett antal\r\nmotionärer som tar upp olika frågor rörande\r\ndjurskyddet.</pre><pre>Jordbruksutskottets betänkande, som vi nu\r\nbehandlar, grundar sig på regeringens proposition\r\nom tillsyn enligt djurskyddslagen men också på ett\r\nantal motioner från allmänna motionstiden.</pre><pre>Djurskyddet handlar i grunden om förhållandet\r\nmellan människan och de djur som hon har i sin\r\nvård. Många är de som lägger ned ett stort\r\nengagemang i djurskyddsfrågor. Såväl enskilda som\r\nolika organisationer arbetar för att värna djurens\r\nintressen. Detta framgår inte minst av alla brev,\r\nuppvaktningar och telefonsamtal i samband med\r\natt dessa frågor behandlas i riksdagen.</pre><pre>Det känns också angeläget att säga att dagens\r\nlantbrukare över lag har goda och breda kunskaper\r\noch lägger ned ett stort arbete på djurens\r\nvälbefinnande.</pre><pre>En djurskyddslag måste, om den skall fungera väl,\r\ninte bara vara så utformad att den ger möjlighet till\r\ningripande och straff mot djurplågeri när\r\nmissförhållanden uppstår eller när de redan finns.\r\nDen skall i ännu högre grad förebygga och\r\nförhindra att djuren far illa. Jag hävdar att vi har\r\ntagit ett ytterligare steg åt rätt håll.</pre><pre>Djurhållningen förändras ju ständigt och kräver\r\ndärför alltid särskild uppmärksamhet. Här faller ett\r\nstort ansvar på kommunernas tillsynsmyndighet.\r\nTyvärr råder det stora skillnader i hanteringen.\r\nDärför är det viktigt att kommunerna har en\r\nvälutbildad personal och att den utbildning som nu\r\npåbörjats fortsätter.</pre><pre>Den djurskyddslag som nu gäller trädde i kraft\r\n1988. Det var den socialdemokratiska regeringen\r\nsom då gjorde en omfattande översyn av lagen med\r\nstora förändringar som följd. Vi var samstämmiga\r\nhär i kammaren om det betänkandet.</pre><pre>Det råder stor enighet om det betänkande vi nu\r\nbehandlar och de åtgärder som föreslås från\r\nutskottets sida. Jag vill säga att det finns ett ganska\r\nstort värde i att vi är eniga och på ett seriöst sätt\r\njobbar oss fram till så bra beslut som möjligt. Men\r\nman skall ha klart för sig att djuren alltid befinner\r\nsig i underläge. De kan inte klaga. De kan inte\r\nberätta hur de har det. Det är alltid människan som\r\nbestämmer.</pre><pre>Vi har en djurskyddslag som går längre än lagarna\r\ni EG. Därför ligger ett mycket stort ansvar på de\r\nförhandlare vi har i samband med EG-inträdet.</pre><pre>Jag skall här beröra några områden som tas upp i\r\nbetänkandet.</pre><pre>Regeringen föreslår en förändring av 4 §\r\ndjurskyddslagen, så att den även omfattar djur som\r\nhålls för att användas vid tävling. Utskottet går här\r\nytterligare ett steg, eftersom det saknas möjligheter\r\natt för dessa djur meddela bindande\r\nskötselföreskrifter. Det bör gå att på ett bättre sätt\r\ntillvarata väsentliga djurskyddsintressen som nu\r\nfaller utanför 4 § i lagen. Detta ger utskottet\r\nregeringen till känna.</pre><pre>Det är av stor betydelse att förbudsbestämmelsen\r\nnu skärps. Det kan inte vara rimligt att, som nu är\r\nfallet, den som missköter sina djur genom\r\növerklagande och manipulationer skall kunna\r\nfördröja ett slutgiltigt beslut i åratal. Det är viktigt\r\natt kunskaperna ökar hos dem som sitter i de\r\nrättsliga instanserna. Om inte de åtgärder som nu\r\nvidtas ger resultat, förutsätter utskottet att\r\nregeringen återkommer. Det ger vi regeringen till\r\nkänna.</pre><pre>En annan fråga som har fått stor uppmärksamhet,\r\nsom Christer Windén tog upp, är\r\nkarantänbestämmelserna för hundar. Detta är en\r\nmycket grannlaga fråga, som man kanske borde ha\r\nbeslutat om i detta sammanhang. Men eftersom\r\nStatens jordbruksverk har tillsatt en expertgrupp\r\nbör dess ställningstagande och förslag inväntas.\r\nDetta arbete måste påskyndas, så att beslut kan\r\nfattas så fort som möjligt. Det finns många som inte\r\nförstår att de inte får transportera hundar över till\r\nannat land, när hundarna ändå själva springer över\r\ngränsen.</pre><pre>Från Socialdemokraternas sida ställer vi också upp\r\npå ett tillkännagivande när det gäller betestvånget,\r\nså att regeringen får i uppdrag att låta genomföra en\r\nutvärdering av de erfarenheter som vunnits sedan\r\nbeslutet fattades.</pre><pre>Avslutningsvis vill jag uttrycka en förhoppning att\r\ndet betänkande vi nu behandlar och fattar beslut\r\nom i dag på djurskyddets område blir ytterligare ett\r\nsteg framåt, mot en ännu bättre djurhållning. Jag\r\nvill med det anförda yrka bifall till\r\njordbruksutskottets hemställan.</pre><pre>Anf. 26  PATRIK NORINDER (m):</pre><pre>Herr talman! Sverige har en bra djurskyddslag som\r\när internationellt respekterad. Men som bekant\r\nkan bra bli bättre. Jag vill ta upp några aspekter på\r\ndenna lag.</pre><pre>I betänkandet JoU1 föreslås en skärpning av\r\ndjurskyddslagens 29 § som behandlar försummelse\r\nav tillsyn eller vård av ett djur -- misshandel av ett\r\ndjur -- samt om tillsynsmyndighets beslut inte följs.\r\nJag hälsar denna skärpning med tillfredsställelse.\r\nVisar någon att han inte kan sköta djur, och\r\nvanvårdar dem, skall det inte finnas några tvivel om\r\natt förbud att handha djur skall kunna meddelas.</pre><pre>Att undantagslöst meddela förbud kan ha sina\r\nnackdelar, varför jag delar utskottets bedömning\r\natt förbud skall meddelas då det inte finns någon\r\npåtaglig omständighet som talar för att inte\r\nmissförhållandena kommer att upprepas. Det är då\r\nviktigt att poängtera att det skall vara en väsentlig\r\noch varaktig förbättring från djurskyddssynpunkt.\r\nAtt hänvisa till försörjningsskäl skall inte heller\r\nvara något motiv för att underlåta att meddela\r\nförbud. Jag vill särskilt understryka detta.</pre><pre>Herr talman! Jag har speciellt tagit upp frågan om\r\nmisshandel och vanvård av djur, då jag känner\r\nsådan avsky inför djurplågeri att jag vill särskilt\r\nmarkera vikten av att kunna meddela förbud att\r\nhandha djur.</pre><pre>Djurskyddslagens 4 §, som behandlar djur som föds\r\nupp eller hålls för produktion av livsmedel, ull,\r\nskinn eller pälsar föreslås nu utökas med\r\ntävlingsdjur, vilket gör att det går att utfärda\r\nskötselföreskrifter även för dessa. Detta är inget\r\nkontroversiellt i sig, utan jag ser det som en\r\nförbättring av 4 §. Däremot skulle det vara alltför\r\nlångtgående att nu utvidga paragrafen till att gälla\r\növriga djur också. Jag finner det dock, i likhet med\r\nvad utskottets majoritet skriver i betänkandet,\r\nkunna vara befogat att se över\r\ndjurskyddsintressena som nu inte berörs av 4 §.</pre><pre>I samma paragraf tas också upp möjligheterna för\r\ndjur att bete sig naturligt. Att tolka vad som är ett\r\nnaturligt beteende hos djur som hålls för\r\nlivsmedelsproduktion är naturligvis inte särskilt\r\nlätt.</pre><pre>Etik och hälsoaspekter måste vara ledande ur\r\ndjurskyddssynpunkt. Jag hälsar därför utskottets\r\nställningstagande till min motion om det s.k.\r\nbetestvånget med stor tillfredsställelse. Utskottet\r\nföreslår att regeringen låter genomföra en\r\nutvärdering av betestvånget i 10 § i\r\ndjurskyddsförordningen. Jag vill att man skall\r\nobservera att min motion endast tar upp de kor som\r\när mjölkande. Det gäller alltså inte ungdjur och kor\r\ni sinställning.</pre><pre>Det kan tyckas att mjölkkor skulle må bättre av att\r\nfå tillgång till bete. Men efter vad jag erfarit från\r\nveterinärer och jämförande studier, finns ur\r\ndjurhälsosynpunkt inget att vinna på betesgång\r\njämfört med djurhållning i lösdriftsstallar. Snarare\r\nuppstår många olägenheter med betesgång, t.ex.\r\nklöv- och juverskador, insektsmastiter, olycksfall,\r\nunderutfodring av högavkastande kor och för korta\r\nmjölkningsintervaller.</pre><pre>Betestvånget är särskilt i Norrland ett stort\r\nproblem. Men det finns många gårdar även i övriga\r\nSverige som kan tvingas att upphöra med driften\r\nom 10 § i djurskyddsförordningen inte förändras.</pre><pre>Min förhoppning är nu att regeringen skyndsamt\r\nutvärderar betestvånget och återkommer med\r\nställningstagande till djurskyddsförordningens\r\n10 §. Vad gäller mjölkkor i ladugårdar med\r\nuppbundna djur får utvärderingen visa om det finns\r\nskäl att bibehålla betestvånget. Jag hälsar också\r\nmed tillfredsställelse att Åke Selberg på\r\nSocialdemokraternas vägnar har tillstyrkt\r\nmotionen. Det råder stor enighet i utskottet.</pre><pre>Jag har litet svårt att förstå Christer Windéns\r\nupprördhet när det gäller rabiesvaccinering. Vi\r\nhåller på med en utredning nu. Christer Windén\r\nsäger att det inte finns några sakskäl för att\r\nförbjuda vaccinering. Men varför kan då inte\r\nChrister Windén lugna sig tills den sakkunskap som\r\nhåller på med frågan kommer med sitt yttrande?\r\nDet skulle vara ansvarslöst att gå före en sådan\r\nutredning med ett beslut. Det finns ingen anledning\r\nför Christer Windén att vara så upprörd. Vänta och\r\nse vad som kommer ut! Jag delar uppfattningen att\r\ndet finns möjligheter att ha fri rörlighet även för\r\ndjur.</pre><pre>Herr talman! Med detta vill jag yrka bifall till\r\njordbruksutskottets hemställan i betänkande JoU1.</pre><pre>Anf. 27  CHRISTER WINDÉN (nyd)\r\nreplik:</pre><pre>Herr talman! Jag vill vända mig direkt till Patrik\r\nNorinder, eftersom han ställde en fråga till mig.\r\nMin upprördhet grundar sig på det faktum att den\r\nutredning som för närvarande arbetar, som jag har\r\nförstått det, har till huvuduppgift att handlägga\r\nfrågan om behov av karantän och undersöka\r\nmöjligheterna att finna alternativ till karantän i\r\ndess nuvarande former. Jag har ställt mig bakom\r\nden delen av jordbruksutskottets betänkande. Jag\r\nhar avstått från att reservera mig, därför att jag\r\ninser, precis som Patrik Norinder, att\r\nkarantänbestämmelserna kan vara motiverade med\r\ntanke på att det inte bara handlar om rabies. Det\r\nfinns i varje fall tre fyra andra oerhört besvärliga\r\nsjukdomer. Jag vet om det.</pre><pre>Det som jag pratar om handlar inte om\r\nbestämmelserna för eller behovet av karantän,\r\näven om jag gärna ser att det blev så i en\r\nförlängning. Jag vet att Patrik Norinder själv är\r\njägare. Vad jag är upprörd över är att jägare som\r\nanvänder hund för jakt inte får lov att vaccinera\r\nhunden mot rabies, trots att de vet att den är utsatt\r\nför stora risker och kan komma i kontakt med\r\nrabiessmittat vilt. Jag tycker att det är upprörande,\r\ni synnerhet som det inte finns några som helst\r\nsakskäl för ett förbud. Det har inget samband med\r\nkarantänbestämmelserna, i så måtto att det här\r\nhandlar om vaccination i Sverige och inte som en\r\nåtgärd för att kunna föra hundar över gränsen.</pre><pre>Anf. 28  PATRIK NORINDER (m) replik:</pre><pre>Herr talman! Christer Windén anför här att han\r\nförstår att det pågår en utredning om\r\nkarantänbestämmelserna. Men\r\nkarantänbestämmelserna och vaccinationsfrågan är\r\nju så intimt sammankopplade med varandra. Det\r\nfinns ingen anledning att nu fatta ett delbeslut om\r\nrabiesvaccinering. Låt expertgruppen som handhar\r\ndessa frågor utreda dem, så kommer detta med på\r\nköpet. Jag tror att Christer Windén har tid att\r\navvakta den utredningen och inte behöver driva\r\ndetta vidare. Jag tycker att det verkar onödigt att\r\ngöra det.</pre><pre>Anf. 29  CLAUS ZAAR (nyd):</pre><pre>Herr talman! Vi behandlar i dag en fråga som\r\nupprör många människor. De frågar sig varför vi\r\nlagstiftare inte kan förändra djurskyddslagen så att\r\nden prioriterar djurens rätt och skydd som har\r\navsetts vid de beslut som har fattats.</pre><pre>Utskottet har ingående debatterat djurskyddet och\r\nkonstaterat åtskilliga brister i den nuvarande\r\ndjurskyddslagen. Motivuttalanden från lagstiftarna\r\nhar tolkats olika av dem som är ute på fältet, i\r\nverkligheten, och de högre rättsinstanserna, vilket\r\nresulterat i helt olika signaler till den som ansetts\r\nmissköta sina djur.</pre><pre>Jag vill här citera en artikel i Örebro-Kuriren. Där\r\nsägs följande: ''Det är inget särskilt med just den\r\nhär inspektionen: i 26 år har myndigheterna haft\r\nsynpunkter på kumlabons djurhållning --\r\ninspekterat, förelagt, förbjudit. Utan nämnvärt\r\nresultat. Runt gården och de illa hållna stallarna går\r\nhästar, kor, får, getter, gäss och en lama. -- Det är\r\nbeklämmande att ett djurskyddsärende ska kunna\r\nförhalas på detta vis'', säger den lokala\r\nhälsoskyddsnämndens representant vid besöket.</pre><pre>Besöket fick företas under poliseskort för att inte\r\nvederbörande skulle misshandlas av djurhållaren.\r\nDet är verkligheten bakom problemen i\r\ndjurhållningen.</pre><pre>Herr talman! Det behövs nya kraftiga signaler om\r\nmyndigheternas ändrade attityd till djurskydd. Vi\r\när nu på väg in i ett Europasamarbete, vilket bl.a.\r\nCarl Olov Persson nämnde tidigare. Då bör vi\r\nmarkera vårt avståndstagande från den metodik\r\nsom djuruppfödare på kontinenten använder.</pre><pre>På gårdar i Sydeuropa får grisarna inte använda sitt\r\nnaturliga beteende. De drabbas av en långvarig\r\ndjup stress. Detta leder till en försvagning av\r\ndjurens immunsystem. För att motverka sjukdomar\r\nfår grisarna antibiotika. Det kan vara tre--fem olika\r\nsorter. Detta sker för att de skall överleva den\r\ndåliga djurhållning som de utsätts för. Vi måste\r\ndessutom beakta att dessa djur utfodras med\r\nkadavermjöl.</pre><pre>Vi måste kämpa mot denna utveckling av\r\ndjurhållningen. Resultatet blir annars en dålig\r\ndjurhållning som ger oss människor allvarliga\r\nhälsoproblem på sikt. Nu är det djuren som\r\ndrabbas, och på sikt drabbas vi människor.\r\nProblemet blir alltså betydligt större för oss\r\nmänniskor, om vi inte gör något nu.</pre><pre>Det kräver givetvis att vi utbildar oss och dem som\r\nhar tillsynen. Det gäller också att vi håller våra\r\nögon öppna utåt och ser vilken mat vi får i oss. Vi\r\nmåste se hur djuren lider under transporter till det\r\nbilligaste slakteriet i Europa. De transporteras över\r\nen hel kontinent.</pre><pre>I Holland har läkare och veterinärer börjat\r\nsamverka för att utreda verkningarna av\r\nantibiotikan. De är oroliga för att sjukdomar som\r\nbehandlas med antibiotika hos människor, skall\r\nutveckla resistens till följd av att djuren har tvingats\r\näta antibiotika för att kunna överleva en miserabel\r\noch hårresande djurhållning. Det gäller\r\ngrundläggande förutsättningar för att vi människor\r\nskall kunna överleva.</pre><pre>Man befarar att sjukdomar av salmonellatyp, t.ex.\r\ntyfus, på sikt inte kan botas om resistens mot\r\nantibiotika utvecklas genom att vi äter kött från\r\ndessa grisar. Det gäller alltså att skärpa vår\r\ninställning till djurskyddsfrågorna i betydligt större\r\nutsträckning än vad vi har gjort. Vi måste se dem i\r\nett större perspektiv än tidigare.</pre><pre>Anf. 30  ÅKE SELBERG (s) replik:</pre><pre>Herr talman! Jag måste begära replik på Claus\r\nZaars anförande, eftersom jag inte riktigt vill ställa\r\nupp på den beskrivning som han ger av vår\r\ndjurskyddslag.</pre><pre>Vi antog en ny djurskyddslag 1988. Den hade ett\r\nstort och omfattande förarbete. Utskottet och alla\r\npartier lade ner ett mycket stort arbete för att den\r\nskulle bli så bra som möjligt. Vi fick också väldigt\r\nmycket beröm från djurskyddsorganisationer och\r\nolika människor som handskas med dessa frågor.\r\nDe menade att vi kommit mycket långt. Det fanns\r\nt.o.m. de som sade att vi hade världens bästa\r\ndjurskyddslag.</pre><pre>Jag vill nog påstå att vi har en bra djurskyddslag.\r\nDen beskrivning som Claus Zaar ger av dem som\r\nhar hållit på i 26 år för att komma till rätta med\r\nproblemen -- och hans påstående att det skulle vara\r\nverkligheten för vad som nu gäller i svensk\r\ndjurhållning -- tycker jag är en grov överdrift. Detta\r\när ett fall som är mycket unikt.</pre><pre>När det gäller närmandet till EG, hoppas jag att vi\r\nkan hjälpas åt att sätta våra förhandlare under\r\ntryck, så att de inte förhandlar bort vår\r\ndjurskyddslag, utan att den i stället kan vara ett led\r\ni att påverka övriga Europa att ta över våra\r\ndjurskyddsföreskrifter.</pre><pre>Man kan i och för sig säga att vi borde skärpa lagen\r\noch gå ännu längre, men det betänkande som\r\nutskottet har lämnat går ganska långt. Man har\r\nskärpt bestämmelserna i 1988 års lag efter några år\r\nav vunna erfarenheter. Jag tycker att det är riktigt\r\noch ett steg åt rätt håll. Jag tror att det kommer att\r\nbli ganska bra framöver.</pre><pre>Vi fick just dessa signaler om antibiotikan och gick\r\ndärför in och förbjöd att den används på det sätt\r\nsom man gjorde tidigare. Samma sak gäller för\r\nkadavermjölet. Jag tycker att vi har en bra\r\ndjurskyddslag, men vi skall naturligtvis vara\r\nobservanta och bygga vidare på den.</pre><pre>Anf. 31  CLAUS ZAAR (nyd) replik:</pre><pre>Herr talman! Jag kan hålla med om att det ärende\r\njag tog upp är unikt. Men det finns flera, fastän de\r\ninte har dragit ut i 26 år.</pre><pre>Bekymret är de politiska signaler som skickats ut.\r\nDet har skickats ut motstridiga signaler genom att\r\ndet är den lokala hälsovårdsnämnden ser\r\nproblemet och får tipsen, men den vågar inte ta itu\r\nmed problemen förrän det har gått för långt. Det\r\nberor på att de är rädda för att de skall få mothugg\r\nnär ärendet överklagas. Det är där problemen\r\nligger. Man har inte de rätta signalerna hela vägen.\r\nJag nämnde motivuttalandet. Jag tror att dessa\r\nfrågor kommer att få betydligt större\r\nuppmärksamhet. I dag kan vi se hur industrin vill\r\nstyra detta.</pre><pre>Jag såg i går ett telegram från TT där man talade\r\nom hur man ville behandla dagsgamla tuppar. Man\r\nville klippa kammen på de stackars djuren och inte\r\nbara deras klor. Det var vad näringen beställde. Vi\r\nmåste alltså vara uppmärksamma så att de\r\nindustriella intressena balanseras mot djurens rätt\r\natt leva.</pre><pre>Här i Sverige har vi kanske fortfarande möjlighet\r\natt komma in i anläggningarna, men utanför\r\nSverige har man inte ens det. Där finns det ju\r\ntaggtråd runt anläggningarna. Frågan är hur djuren\r\nmår där inne. Om vi skall ha ett liknande system\r\nmed taggtråd här -- vi skall ju ha lika konkurrens --\r\nbefarar jag att djurskyddet blir försämrat.</pre><pre>Anf. 32  FÖRSTE VICE TALMANNEN:</pre><pre>Jag har fått information om att det inte går att\r\nkomma in i datasystemet under pågående debatt.\r\nDet betyder att vi under dagens lopp måste räkna\r\nmed att replikerna tas från talarstolen. Därför\r\nhemställer jag att de som avser att ta repliker håller\r\nsig i närheten av talarstolen för tids vinnande.</pre><pre>Anf. 33  ÅKE SELBERG (s) replik:</pre><pre>Herr talman! Claus Zaar riktar verkligen råsopar ut\r\ni Europa, men det får väl stå för honom.</pre><pre>När det gäller signalerna från\r\ndjurskyddsorganisationerna och de människor som\r\nskall ha hand om djurskyddstillsynen, är det inte\r\nlagens fel att det tar så lång tid. Vi skärper ju\r\ndessutom upp lagen i dag.</pre><pre>Det handlar om att förbättra kunskapen hos de\r\nmänniskor som skall handskas med detta, så att\r\nvåra intentioner och beslut verkligen kommer ända\r\nlängst ut till djurhållarna.</pre><pre>Riksdagen kan ge en signal -- och det tycker jag att\r\nvi skall göra i dag -- att den lag vi har stiftat också\r\nskall följas. Kommunerna måste se till att man har\r\nutbildad personal. Riksdagen måste skicka\r\nsignaler, så att rättsväsendet ser till att man utbildar\r\njuristerna osv., dvs. de som sedan skall handskas\r\nmed frågorna vid olika överklagningar.</pre><pre>Har vi en lag, är det helt klart att den skall följas.\r\nVi skall se till att vår politik följs. Den skall inte tas\r\növer av några kommersiella intressen.</pre><pre>När det gäller den taggtråd som finns -- om den\r\nfinns, jag vet inte det -- kring företag ute i Europa,\r\när vi överens. De taggtrådsstängslen skall inte\r\nsättas upp i Sverige.</pre><pre>Anf. 34  CLAUS ZAAR (nyd) replik:</pre><pre>Herr talman! Jag tackar Åke Selberg för ett gott\r\nstöd i att föra ut detta budskap till de myndigheter\r\nsom skall följa vår djurskyddslag. Det är där det\r\ntidigare har brustit. Det är där det inte har funnits\r\ntillräckliga resurser. I dagens läge, när det är ont om\r\nresurser i kommunerna, är det en förhoppning att\r\ndetta är och förblir ett prioriterat område i\r\nframtiden. Man kan åtminstone samverka i flera\r\nkommuner och hitta lösningar. Man måste se det\r\npositiva i det hela. Om man inte i dag har möjlighet,\r\nskall man i varje fall lösa detta på något sätt.</pre><pre>Åke Selberg säger också att ''lagen skall följas'',\r\nvilket jag tackar för. Men jag vill lägga till ''och\r\ntolkas som avsett''. Det är därför viktigt att de som\r\nhandlägger dessa ärenden är utbildade. Även de\r\njurister som handlägger djurskyddsärenden skall ha\r\nen utbildning som motsvarar de krav man kan ställa\r\nvid avgörande av sådana här ärenden. Vi får inte\r\nglömma att det är grannlaga ärenden. Det behövs\r\nen kompetens hos den som avgör ärendena, inte\r\nbara i fråga om hur lagen skall tolkas, utan också\r\nkunskap om djurens rätt till ett värdigt liv.</pre><pre>Vi måste se djuren på ett annat sätt än vad man\r\ntidigare har gjort. Kammarrättens domar\r\navskräcker -- om de fortsätter med den\r\ntolkningsmetodik som de tidigare haft. Jag hoppas\r\natt vi nu får se en förändring. Vi skall nu i denna\r\nkammare uttrycka att den förändringen skall\r\nfortsatt verkställas.</pre><pre>Anf. 35  ANNIKA ÅHNBERG (-):</pre><pre>Herr talman! Detta är en något märklig debatt.\r\nMan skulle av debatten att döma kunna tro att det\r\när ett djupt oenigt utskott som har lämnat ifrån sig\r\nett betänkande. Om man läser betänkandet ser\r\nman att enigheten i själva verket är ganska stor.\r\nMen i och för sig brukar det sakliga innehållet i de\r\nbetänkanden som behandlas inte bekymra Ny\r\ndemokrati så där väldigt mycket.</pre><pre>Så till diskussionen om Europa, som egentligen inte\r\nhör hit, men som ändå har tagits upp. Vi borde nog\r\nfundera över vad människor i EG-länder skulle\r\nanse om den svenska livsmedelsproduktionen om\r\nde tog del av några av de ärenden som vi har haft\r\nanledning att ta del av när det gäller djurskydd,\r\neller om de såg de bilder av en slakttransport från\r\nNorge till Landvetter som visades i svensk TV\r\nhäromveckan. Jag är inte övertygad om att de\r\nskulle ha ett så högt anseende om vår\r\nlivsmedelsproduktion.</pre><pre>Kanske är det på motsvarande sätt med en del av\r\nden ''katastrofinformation'' som vi får om EG-\r\nländernas livsmedelsproduktion. Det är också\r\nintressant att notera att den engelska importen av\r\ndanskt fläskkött minskar just av den anledningen\r\natt kraven på den inhemska produktionen ökar.\r\nKonsumenterna föredrar att köpa fläsk från\r\ninhemska frigående engelska grisar i stället för att\r\nman importerar från länder, som man menar har en\r\nlägre kvalitet på köttet. Det händer utan tvivel en\r\nhel del på detta område också inom EG.</pre><pre>Detta betänkande behandlar många olika frågor.\r\nMen de viktigaste frågorna är nog ändå\r\nskärpningen av 29 § och frågan om hur vi i\r\nframtiden skall kunna förflytta sällskapsdjur över\r\ngränserna.</pre><pre>När vi fick den nya djurskyddslagen var den med\r\nrätta ansedd för att vara långt kommen i\r\nförhållande till andra länders lagstiftning. Men det\r\nvisade sig ganska snart, att när det gällde den 29 § --\r\nsom talar om på vilka villkor man får förbjuda\r\nnågon att hålla djur när han eller hon har vanvårdat\r\neller misshandlat djur -- var lagen i detta avseende\r\ninte så bra, eftersom de gamla motivtexterna fanns\r\nkvar. Där sades att man bara skulle meddela förbud\r\nom det var sannolikt att vanvården skulle upprepas.</pre><pre>Praxis kom att utvecklas på ett sådant sätt att\r\nförbud inte ens vid extremt svåra fall av misshandel\r\neller vanvård stod fast när de prövades i högre\r\ninstanser. Detta har åtskilliga gånger påpekats i\r\nmotioner här i riksdagen utan att det har lett till\r\nnågot resultat. Det var därför glädjande att\r\nregeringen nu i höst kom med en proposition där\r\nden 29 § skärps. Det sägs nu att länsstyrelsen inte\r\nbara ''får'' utan ''skall'' meddela förbud vid\r\nallvarliga fall av försummelser och misshandel.</pre><pre>En viss osäkerhet kvarstår dock. Utskottet\r\nframhåller i sitt betänkande, att om det har funnits\r\nnågon misstanke om, att det i de fall där det är fråga\r\nom djurhållares förvärvsarbete, dvs. att han eller\r\nhon har sin inkomst av att hålla djur, att detta skulle\r\nkunna vara ett skäl att inte meddela förbud, bör\r\nden misstanken nu vara undanröjd. Så är det inte,\r\nframhåller utskottet. Inte enbart denna faktor kan\r\nvara avgörande. Men det framstår ändå som att det\r\näven i framtiden skulle kunna vara en delfaktor som\r\ntillmäts en stor betydelse.</pre><pre>Regeringen skriver i motiven till sin nya\r\nproposition, att om man skall använda denna grund\r\när det viktigt att det inte är fråga om små\r\nförändringar. Utskottet försöker skärpa denna\r\nskrivning och säger, att de förändringar som\r\ndjurhållaren har gjort, och som skall kunna\r\nmedföra att man inte meddelar förbud, skall vara\r\nmycket omfattande. Det skall tydligt visas att\r\nförbättringar har skett. Faktum kvarstår: Detta\r\ninnebär en osäkerhet som kommer att försvinna\r\nförst när vi får rättspraxis som grundar sig på den\r\nnya formuleringen i lagen. Först då visar det sig om\r\ndenna skärpning har varit tillräcklig.</pre><pre>Herr talman! Jag yrkar inte något annat än bifall till\r\nutskottets hemställan. Man måste ge de nya\r\nförslagen tid att prövas i praktiken. Men jag anser\r\natt man måste ha en fortsatt vaksamhet. Jag tror\r\ninte att man kan vara fullständigt övertygad om att\r\ndetta kommer att leda till förbättringar av den\r\nomfattningen som de som är verksammma i\r\ndjurskydd ute i kommunerna önskar, och som\r\nockså riksdagen vid behandlingen av propositionen\r\nhar förutsatt och önskat skulle bli resultatet. Det\r\nfinns därför all anledning att även fortsättningsvis\r\nvara uppmärksam på dessa problem och\r\nåterkomma till denna fråga.</pre><pre>Kommunernas möjlighet till en bra tillsyn\r\ndiskuteras också. Det sammanhänger självfallet\r\nmed hur lagen har varit utformad. Det har varit\r\nnästan omöjligt att bedriva ett effektivt\r\ndjurskyddsarbete när de beslut man fattar ständigt\r\nupphävs av högre instanser. Men visst finns det\r\nockså problem för kommuner att avsätta tillräckligt\r\nmed resurser. Det saknas utbildning. Detta\r\npåpekas i den rapport som Jordbruksverket har\r\ngjort. I propositionen framhålls också hur man\r\narbetar för att lösa dessa problem.</pre><pre>Till detta kommer nu svårigheten med den\r\nekonomiska krisen. Det finns många utredningar\r\nsom visar att just miljö- och\r\nhälsoskyddsverksamheten är något som\r\nkommunerna, när de nu måste spara pengar,\r\nytterligare drar ner på. Det finns all anledning att\r\nvara vaksam så att inte djurskyddet drabbas i den\r\nprocessen.</pre><pre>Sist, herr talman, några ord om rabiessmittan och\r\nproblemen med att upprätthålla ett gott\r\ngränsskydd. Det har skrivits motioner och väckts\r\nförslag om att Sverige skulle slopa sitt\r\nkarantänstvång. Man har hänvisat till att det inte\r\nfinns karantänstvång i andra länder, utan att man\r\ndär nöjer sig med vaccination.</pre><pre>Nu arbetar en expertgrupp med att se över dessa\r\nförhållanden. Jag tror att det är viktigt att den\r\ngruppen får utföra sitt arbete. Det beror inte på att\r\ndet i största allmänhet är roligt att någonting drar\r\nut på tiden och blir söligt. Om vi går ifrån vårt\r\nkarantänstvång -- och jag tror att den förändringen\r\nmed nödvändighet kommer -- till att använda\r\nvaccination, innebär det att väldigt mycket måste\r\nfungera.</pre><pre>Tillsynen och beredskapen om någonting händer\r\nmåste vara annorlunda i hela\r\nveterinärorganisationen. Det måste finnas vaccin\r\noch regelverk för hur man skall kontrollera att djur\r\när vaccinerade och hur man skall göra om de inte är\r\ndet. Allt detta måste, även om det är litet krångligt\r\noch byråkratiskt, utarbetas i regelverk. Därför att\r\ndet rimligt att utskottet nu avstyrker motionerna.</pre><pre>Man måste också inse att dessa förändringar\r\nkommer i framtiden. Då måste de vara väl\r\nförberedda, eftersom vi ställs inför nya och stora\r\nproblem. Karantänstvånget har inte bara skyddat\r\nmot rabies. Det har också skyddat mot andra\r\nsjukdomar, t.ex. rävbandmask, som har en lång\r\ninkubationstid. Sjukdomen beter sig som\r\nlevercancer, och leder liksom levercancer till\r\ndöden. Det finns en lång rad sådana problem som\r\nså att säga har hanterats på köpet genom att vi haft\r\nkarantänstvånget. Det finns all anledning att\r\nfundera över dessa problem innan man går från den\r\ntyp av reglering vi har nu till en enklare reglering.</pre><pre>Herr talman! Härmed yrkar jag bifall till utskottets\r\nhemställan.</pre><pre>Anf. 36  CARL OLOV PERSSON (kds)\r\nreplik:</pre><pre>Herr talman! Jag håller med Annika Åhnberg. Vi\r\nfår se upp så att vi inte, med djurspråk sagt, håller\r\nför hög svansföring i vår kritik av Europa. Vi\r\nkanske först skall hålla rent framför egen dörr.</pre><pre>Det gläder mig att Annika Åhnberg i princip håller\r\nmed jordbruksutskottet i den här frågan och att vi\r\näven där har en enhällighet. Det finns nog en viss\r\nkritik här och var från alla sidor. Men i princip är\r\ndetta ett steg åt rätt håll.</pre><pre>Det sades att betydelsen av djurhållarens\r\nförsörjningsmöjlighet kan ifrågasättas. En\r\ndjurhållare som inte kan dokumentera att han\r\nkommer att upphöra med sin dåliga djurhållning,\r\noch inte kan visa att han på ett riktigt sätt kan klara\r\nav djurhållning i framtiden, skall förbjudas att hålla\r\ndjur enligt det lagförslag som ligger.</pre><pre>Anf. 37  ELISABETH FLEETWOOD (m):</pre><pre>Herr talman! I detta betänkande har utskottet\r\nbehandlat två motioner som jag väckt. Den första\r\njag vill nämna gäller saxfångst och ett eventuellt\r\nförbud för sådan. Utskottet säger här att det är\r\nsvårt för Sverige att ensidigt införa ett sådant\r\nförbud, men att man skall verka för att sprida\r\nkunskaper om detta.</pre><pre>Claus Zaar har här talat om missförhållanden inom\r\nEG i flera avseenden. Jag känner inte till de\r\nförhållanden som han har talat om, och jag skall då\r\nnaturligtvis inte heller yttra mig om dem. EG\r\nfattade år 1991 beslut om förbud mot saxfångst,\r\nmen det träder inte i kraft förrän 1995. Detta är ett\r\nframsteg, vilket gör att utskottet nästa gång jag\r\nåterkommer med denna motion kan inta en helt\r\nannan ståndpunkt och anpassa sig till vad EG redan\r\nhar sagt. Förhoppningsvis blir behandligen en\r\nannan nästa gång.</pre><pre>Den andra motionen gäller svanskupering och\r\nmöjligheterna att analysera och utvärdera\r\nsvanskuperingsförbudet. Det har visat sig att\r\nförbudet för flera hundraser i stället för att vara ett\r\nskydd har blivit motsatsen. Det har lett till plåga,\r\nsjukdom infektioner och mycket annat. Den ras\r\nsom jag främst vill nämna, och som varit mest\r\ndrabbad, är Vorsteh-hundarna. Vi motionärer har\r\nunder flera år begärt en analys och utvärdering,\r\neftersom vi var osäkra på i vilken grad problemen\r\nhar drabbat olika raser.</pre><pre></pre><pre>Det finns också en annan aspekt, som vi såvitt jag\r\nminns inte tog upp i motionen, och det är\r\navelsaspekten. Det har nämligen visat sig att de\r\nsom driver hundavel på hög nivå i andra länder inte\r\när benägna att sälja sina hundar eller ställa dem till\r\nförfogande för avel om deras hundars avkomma här\r\ni Sverige skall gå omkring med svansar som de inte\r\nanser hör till rasens ''utrustning''.</pre><pre>Jag har motionerat om detta ett par gånger tidigare.\r\nJag tycker att utskottet har gjort en bra bedömning\r\nden här gången, och det är jag tacksam för.</pre><pre>Statens jordbruksverk har nu sagt att man skall titta\r\npå de här frågorna. Man skall göra en analys, och\r\nman skall titta på vilka raser som drabbas mest. Vad\r\njag hoppas är att Jordbruksverket verkligen tittar\r\npå alla aspekter av frågan och inte glömmer frågan\r\nom aveln. Kom ihåg, att ju mindre en ras är och ju\r\nmer inavel vi får, desto sämre djur får vi och desto\r\nsämre hälsa får djuren i det långa tidsperspektivet.</pre><pre>Jag har inget eget yrkande, herr talman.</pre><pre>Överläggningen var härmed avslutad.</pre><pre>(Beslut fattades efter 12 §.)</pre><pre>6 §  Naturvård</pre><pre>Föredrogs</pre><pre>jordbruksutskottets betänkande</pre><pre>1992/93:JoU3 Naturvård.</pre><pre>Anf. 38  SINIKKA BOHLIN (s) :</pre><pre>Herr talman! I jordbruksutskottets betänkande\r\nnr 3 behandlas sammanlagt 41 motionsyrkanden\r\nom naturvården, väckta i januari 1992. Samtliga\r\nmotioner avstyrks traditionsenligt av utskottet,\r\nmestadels med hänvisning till att de problem som\r\ntas upp behandlats i samband med 1991 års\r\nmiljöpolitiska beslut resp. utreds av vederbörande\r\nmyndigheter eller bereds i regeringens kansli.</pre><pre>Till betänkadet har fogats tre s-reservationer. Två\r\nav dessa tar upp frågan om allemansrätten och den\r\ntredje intrångsersättningen.</pre><pre>Vad gäller intrångsersättningen är vår\r\nutgångspunkt att stärka skyddet för arter och\r\nbiotoper. Frågan har nyligen behandlats av\r\nSkogspolitiska kommittén, betänkandet är nu ute\r\npå remiss, och proposition om framtidens\r\nskogspolitik väntas under vårriksdagen. Det\r\ninnebär att ersättningsfrågan kommer igen under\r\nvåren, och vi har därför anledning att återkomma\r\ntill frågan. Så för att inte ta kammarens tid vid\r\nvoteringar, avstår jag den här gången från att yrka\r\nbifall till reservation nr 3 till betänkandet.</pre><pre>Den viktiga frågan som behandlas i betänkandet är\r\nallemansrätten. I sju motionsyrkanden väcks frågor\r\nom allemansrätten, som har behandlats av\r\nriksdagen vid snart sagt varje riksmöte under de\r\nsenaste åren. Bara detta visar vikten av\r\nfrågeställningen.</pre><pre>I de två första socialdemokratiska reservationerna\r\ntill betänkandet tar vi upp frågan om\r\nallemansrätten. Anledningen är först och främst att\r\nvi vill lyfta frågan till en pågående utredning, men\r\ndetta är också ett bra sätt att informera om\r\nallemansrätten, både inom Sverige och med tanke\r\npå de människor som kommer utifrån till vårt land.</pre><pre>Allemansrätten är en tillgång som det ligger i hela\r\nlandets intresse att slå vakt om. Sverige kan,\r\ntillsammans med de nordiska länderna, erbjuda\r\nmänniskor i ett alltmer tätbefolkat Europa en\r\nupplevelse av Europas sista vildmark. Tillgången\r\ntill tyst, ofta orörd natur är större i Sverige än på\r\nmånga andra håll i världen, och våra skogar och\r\nhagar är inte inhägnade, försedda med skyltar med\r\ntexten ''Privat område'' för att stänga människor\r\nute. Vi behöver inte inrätta nationalparker för att\r\nmänniskor skall få rätt att vandra i skogen. Vi kan\r\nanvända oss av den urgamla sedvanerätten,\r\nallemansrätten, som ger alla rättigheter, men även\r\nskyldigheter. Det är just därför den är så unik --\r\ningen diskrimineras. Men den är inte lagfäst.</pre><pre>Herr talman! Regeringen har tillsatt en\r\nparlamentarisk utredning om grundlagsskydd för\r\näganderätten. Tillsammans med besluten att sälja\r\nut svenska nationaltillgångar, skogen och\r\nvattenkraften, bekräftar det att regeringen också\r\nsätter äganderätten före naturskyddet.</pre><pre>Vi socialdemokrater föreslår i vår motion att\r\nutredningen i tilläggsdirektiv får ett uppdrag att\r\nutreda hur allemansrätten, strandskyddet, m.m.\r\nskall tillgodoses i ett läge då äganderätten avses bli\r\nstärkt.</pre><pre>Den tidigare nämnda kommittén har på eget\r\ninitiativ tagit upp frågan om allemansrättens\r\ninverkan på äganderättens gränser.</pre><pre>Majoriteten i utskottet anser att detta räcker, vilket\r\nförvånar mig, eftersom Centerpartiet i motioner\r\nhar begärt ett lagförslag resp. en utredning i den\r\nriktningen om allemansrätten. Man hänvisar t.ex.\r\ntill att det är andra tider nu och andra\r\nförutsättningar och till den ökande\r\ninternationaliseringen och närmandet till EG.</pre><pre>Detta och diskussionen om att utvidga\r\näganderätten har väckt en livlig offentlig debatt.\r\nBeslutet om EES-avtalet och de kommande EG-\r\nförhandlingarna oroar människor. Därför anser vi\r\nsocialdemokrater att frågan är så pass viktig att det\r\nkrävs ett tillkännagivande från riksdagen till\r\nregeringen om tilläggsdirektiv om allemansrätten.</pre><pre>Under tiden som EG-förhandlingar pågår måste vi\r\nklart deklarera och klarlägga de frågor som ligger\r\nväldigt nära människors vardag och hjärtan. En av\r\nde frågorna är allemansrätten.</pre><pre>Reservation nr 2 tar upp frågan om en kampanj till\r\nförsvar för allemansrätten. Den\r\nsocialdemokratiska regeringen inbjöd sommaren\r\n1991 folkrörelser, intresseorganisationer, m.fl. till\r\nen nationell kampanj till försvar för\r\nallemansrätten. Avsikten var att skapa en\r\nmedvetenhet om den hävdvunna allemansrättens\r\ninnebörd -- rättigheter och skyldigheter -- samt att\r\nta vara på viljan att ta ansvar för vår nationella\r\ntillgång, den svenska naturen. Inbjudan fick ett\r\nmycket stort gensvar.</pre><pre>Den informationsverksamhet som\r\nNaturvårdsverket svarat för under den gångna\r\nvåren och sommaren är givetvis värdefull, men den\r\nmotsvarar inte de förväntningar som ställdes när\r\nman inbjöd till en kampanj till försvar för\r\nallemansrätten, en kampanj som skulle genomföras\r\nav folkrörelserna.</pre><pre>För att kunna ge relevant information om\r\nallemansrätten inom Sverige och till de människor\r\nsom kommer till vårt land, måste vi också veta om\r\ninställningen till allemansrätten kvarstår hos de\r\nnuvarande regeringspartierna. Det viktigaste nu är\r\ndärför att kommittén med uppdrag att utreda frågan\r\nom grundlagsskydd för äganderätten får som\r\ntilläggsdirektiv att utreda frågan om\r\nallemansrätten.</pre><pre>Därför, herr talman, yrkar jag bifall endast till\r\nreservation nr 1 och i övrigt bifall till utskottets\r\nhemställan.</pre><pre>Anf. 39  JOHN ANDERSSON (v):</pre><pre>Herr talman! Det har sagts många gånger, och det\r\nkan sägas åter: Allemansrätten i vårt land är unik,\r\noch den saknar direkt motsvarighet i övriga\r\nEuropa. Här kan man fritt ströva i skog och mark,\r\nslå upp sitt tält över natten och grilla sin korv över\r\nöppen eld om brandrisken det tillåter. Man har\r\nkänslan av att det är ens egen skog man vistas i.</pre><pre>Alla är vi överens om att vi skall värna och slå vakt\r\nom den rätten. Detta gör man nog säkrast genom\r\natt se till att vår allemansrätt nyttjas på ett sätt som\r\ngör att ingen part eller intressent börjar ifrågasätta\r\nden. Detta är nog mycket viktigt, eftersom\r\nallemansrätten inte är lagreglerad. Efter vad jag\r\nkan förstå vill ingen heller ha en detaljreglering på\r\nområdet.</pre><pre>Om man nu vill slå vakt om vår allemansrätt och\r\nundvika att någon eller några ifrågasätter den, är\r\ndet, om några problem på området uppstår,\r\nnödvändigt att man snabbt försöker lösa dessa i akt\r\noch mening att den allemansrätt vi har skall förbli\r\noantastlig.</pre><pre>Det är alltså för att skydda och bevara vår\r\nallemansrätt som jag och min medmotionär har\r\nskrivit den motion som behandlas i detta\r\nbetänkande.</pre><pre>Nu är det nog en överdrift att påstå att motionen\r\nhar behandlats. Man blir storligen förvånad när\r\nutskottet avstyrker motionen med hänvisning till\r\nett allmänt hållet uttalande från utskottet våren\r\n1991. Har utskottet tagit del av motionen och inte\r\nförstått, eller är det andra orsaker till att utskottet\r\nhelt har förbigått de problemställningar som tas\r\nupp i motionen?</pre><pre>I allemansrätten ingår att man fritt får plocka bär\r\noch svamp. Det är en rättighet som också utnyttjas.\r\nMånga människor i skogsbygderna har här sett och\r\ntagit till vara en möjlighet att dryga ut sin kassa med\r\natt plocka bär. Hur viktigt detta är framgick med\r\ntydlighet när man i samband med den senaste\r\nskattereformen ville ta bort den skattefria\r\nbeloppsgränsen på 5 000 kronor vid försäljning av\r\nbär. En enorm opinionsstorm såg till att det blev\r\npolitiskt omöjligt att ta bort detta fribelopp.</pre><pre>Nu har även andra upptäckt möjligheten att tjäna\r\npengar på bärplockning, nämligen utländska\r\nbärplockare. Det är inte något nytt, men antalet\r\nbesökare ökar mycket kraftigt. Därför börjar\r\nproblemen dyka upp.</pre><pre>Det ligger kanske nära till hands att säga att detta\r\nbara är ett utslag av avundsjuka, eller kanske t.o.m.\r\nfrämlingsfientlighet, men jag vill allvarligt varna för\r\natt så lätt vifta bort dessa frågor och problem som\r\njag bedömer kommer att förvärras om man inte tar\r\nitu med dem.</pre><pre>Jag vill också understryka att människorna i\r\nskogsbygderna varit mycket hjälpsamma och\r\nförstående när det gällt de utländska bärplockarna.\r\nMan har exempelvis, på sina ställen, samlat in både\r\nkläder och pengar när de besökande inte lyckats att\r\nefter förväntan tjäna pengar på bärplockning. Det\r\nhandlar således också om att behålla denna positiva\r\nattityd till människor från andra länder.</pre><pre>Vi har i vår motion berört några problem som vi\r\nanser måste få sin lösning. Vi har inte presenterat\r\nnågra lösningar. Det finns säkert svåra nötter att\r\nknäcka. Vi föreslog därför att hela\r\nproblemkomplexet skulle utredas. För detta finns\r\ningen förståelse i utskottet.</pre><pre>Vi får alltså återkomma. Men jag skall ändå helt\r\nkort beröra två frågeställningar som tas upp i\r\nmotionen. Jag hoppas att utskottets talesman har\r\nnågot att säga om detta.</pre><pre>Det har blivit allt vanligare att besökarna stannar\r\nen längre tid för att plocka bär. De kommer i slutet\r\nav juli för att plocka hjortron, fortsätter med blåbär\r\noch avslutar med lingon. Det innebär att vistelsen\r\nvarar cirka två och en halv månader. Många har\r\nkontrakt med bäruppköpare. Det uppstår flera\r\nfrågor: Föreligger det ett anställningsförhållande,\r\nmed allt vad det innebär?</pre><pre>-- På en del håll är bl.a. Polisen intresserad av detta.</pre><pre>-- Är bärplockning i två och en halv månader i\r\nenlighet med allmansrätten, eller är det\r\nnäringsverksamhet?</pre><pre>Ortsbefolkningen som har rätt att plocka bär för\r\nsammanlagt 5 000 kronor skattefritt börjar alltmer\r\nundra över hur utländska bärplockare kan få plocka\r\nså mycket de hinner under så lång tid utan att betala\r\nskatt.</pre><pre>Att vifta bort dessa frågor är, enligt min mening,\r\ndet absolut sämsta man kan göra. Det kommer att\r\nbehövas både regler och information för att\r\nförhindra ökade motsättningar och otrevliga\r\nkontroverser.</pre><pre>Anser vi att vi skall kunna ta emot utländska\r\nbärplockare måste vi grundligt analysera\r\nproblemen och överväga vilka bestämmelser som\r\nfortsättningsvis skall gälla. Jag tycker att det är synd\r\natt utskottet inte varit mottagligt för de argument\r\nsom framförs i motionen. Eller har man -- som jag\r\ninledningsvis sade -- inte förstått det hela?</pre><pre>Anf. 40  IVAR VIRGIN m:</pre><pre>Herr talman! Jordbruksutskottets betänkande om\r\nnaturvård tar upp en rad motionsyrkanden från den\r\nallmänna motionstiden i januari. I motionerna tas\r\nen mängd viktiga frågor upp. Att de avslås av\r\nutskottet beror bl.a. på att många är under\r\nutredning eller bereds på annat sätt. Jag kommer\r\natt koncentrera mig på de tre socialdemokratiska\r\nreservationerna.</pre><pre>Den första handlar om allemansrätten.\r\nSocialdemokraterna vill ha ett tilläggsdirektiv till\r\näganderättsutredningen för att säkerställa\r\nallemansrätten. Man är helt enkelt orolig för\r\nallemansrättens ställning. Utskottet delar inte den\r\noron. Vi utgår från att en förstärkning av\r\näganderätten är fullt möjlig att genomföra utan att\r\ndet inkräktar på allemansrätten, som utskottet\r\nanser vara en mycket viktig rättighet.\r\nGrundlagsskydd för äganderätten handlar, enligt\r\nmin mening, om att åstadkomma fastare spelregler\r\nför äganderätten så att Sverige i internationella\r\nsammanhang inte fälls i mål som har med\r\näganderätten att göra. Mål av den typen har, såvitt\r\njag vet, aldrig kommit i konflikt med\r\nallemansrätten. Den ligger utanför detta.\r\nUtredningen kommer ändå att studera\r\nallemansrättens ställning. Det gör den på vårt eget\r\ninitiativ.</pre><pre>Utskottet har dessutom ägnat rätt mycket tid åt att\r\nbelysa en fråga som tas upp i den allmänna\r\ndebatten, nämligen om EG-domstolen -- om vi blir\r\nEG-medlemmar -- kan inskränka den svenska\r\nallemansrätten. Utskottet kommer fram till att den\r\nrisken inte finns. Det står mycket klart i\r\nRomfördraget, artikel 222, att man går på de\r\nenskilda ländernas egendomsrätt, och att det är de\r\nsom avgör frågor av den här typen. Det stämmer\r\ndessutom väl med vad professorn i miljörätt,\r\nStaffan Westerlund, skrev i en artikel för inte så\r\nlänge sedan, där han också påpekade att det inte\r\nfinns någon som helst risk att EG kräver att Sverige\r\nbegränsar allemansrätten. Det är ju ett mycket\r\nkategoriskt ställningstagande som grundar sig på\r\nsamma artikel som utskottet har hänvisat till.\r\nTvärtom, säger Staffan Westerlund, ligger det i\r\nEG:s intresse att Sverige bibehåller allemansrätten.\r\nDen blir ju till fromma även för EG-medborgarna.</pre><pre>Det är väl litet av den problematiken som John\r\nAndersson tar upp, nämligen om allemansrätten\r\nkan utsättas för ett tryck som skapar problem. Det\r\när möjligt att vi måste titta på detta i framtiden. Det\r\när väl inte helt omöjligt att det kan krävas\r\nrestriktioner av olika slag även i allemansrätten. Vi\r\när ju ingalunda ovana vid restriktioner.\r\nRestriktioner har införts tidigare, t.ex. för att\r\nskydda fågellivet på vissa öar, för att skydda vissa\r\nbiotoper osv. Den typen av inskränkningar har vi av\r\ntradition haft i allemansrätten redan tidigare.</pre><pre>Den andra reservationen handlar om att\r\nSocialdemokraterna vill ha en kampanj till försvar\r\nför allemansrätten. Regeringen har för 1992\r\nanslagit en kvarts miljon till\r\nupplysningsverksamhet när det gäller\r\nallemansrätten. De pengarna har Naturvårdsverket\r\nhandhaft på ett mycket bra sätt, nämligen genom\r\natt informera om vad allemansrätten egentligen\r\ninnebär -- det gäller då även alla de skyldigheter\r\nsom faktiskt också är kopplade till allemansrätten.\r\nDenna upplysningsverksamhet är mycket viktig och\r\nhar, enligt min uppfattning, skötts väl.</pre><pre>Folkrörelsekampanjen 1991 om allemansrätten var\r\nnog delvis ett inslag i den socialdemokratiska\r\nvalrörelsen. Jag tror att det är bättre att använda\r\nmedel via Naturvårdsverket, för att ge seriös\r\ninformation i den här frågan.</pre><pre>Den tredje reservationen handlar om\r\nintrångsersättning. Socialdemokraterna vill gå\r\ntillbaka till de tidigare reglerna, vilket enligt min\r\nmening skulle vara mycket olyckligt. En fastighet\r\nsom är värd 1 miljon och som är intecknad till\r\nkanske 900 000 kr -- egetkapitalet är alltså 100 000\r\nkr -- skall enligt de gamla reglerna kunna tåla ett\r\nintrång på 10 %. Det innebär att ägarens\r\negetkapital faktiskt kan utraderas genom ett\r\nintrång. Att få den effekten med sådana här\r\nintrångsregler är helt orimligt. Det är säkert inte\r\nheller i enlighet med de grundläggande regler som\r\ngäller inom EG.</pre><pre>Herr talman! Jag yrkar bifall till utskottets\r\nhemställan i alla dess delar.</pre><pre>Anf. 41  SINIKKA BOHLIN (s) replik:</pre><pre>Herr talman! Ivar Virgin nämnde\r\nÄganderättsutredningen och att man vill ha fastare\r\nspelregler när det gäller allemansrätten. Det är just\r\nnär vi hör talas om eventuellt fastare eller nya\r\nspelregler för allemansrätten som vi vill lyfta upp\r\nfrågan genom ett tilläggsdirektiv från regeringen.\r\nInitiativet kommer nu från utredningen, och vi vet\r\ninte riktigt varför.</pre><pre>Frågan är offentligt redan mycket debatterad. Men\r\nför att frågan skall få den tyngd som behövs inför\r\nEG-förhandlingarna tycker jag att riksdagen bör ge\r\nregeringen sin mening till känna.</pre><pre>Att jag tvivlar på om det är nya regler beror på att\r\njag läste en motion från regeringspartierna, en\r\ncentermotion, där femte Moseboken citeras: När\r\ndu går i din nästas vingård må du äta vinbären så\r\nmycket dig täckes tills du bliver mätt, men du får\r\ninte taga med dig i dina kärl. Jag försökte tolka det.\r\nDet sägs i motionen att det är andra tider och andra\r\nförutsättningar. Innebär allemansrätten i framtiden\r\natt jag kan gå till skogen för att äta lingon och\r\nblåbär, men inte får ta någonting i mina kärl?\r\nEftersom vi inte vet om det är nya spelregler som\r\ngäller, eller ej, vill vi lyfta upp denna fråga till\r\nÄganderättsutredningen.</pre><pre>Anf. 42  IVAR VIRGIN (m) replik:</pre><pre>Herr talman! När jag talade om fasta spelregler\r\navsåg jag inte allemansrätten -- den skall givetvis\r\nockså ha fasta spelregler -- utan äganderätten. Jag\r\nanser att det behövs fasta spelregler där. De fall\r\nsom har aktualiserats vid Europarådets domstol\r\nvisar att Sverige har ett bristfälligt\r\näganderättsskydd. Den juridiska bedömningen\r\nfrån alla dem som sysslar med detta är att\r\nförstärkning av äganderätten ingalunda innebär\r\nintrång på allemansrätten. Det stämmer även\r\növerens med det som Staffan Westerlund sade,\r\nnämligen att EG-medlemskapet på inget sätt\r\npåverkar allemansrätten. Snarare handlar det om\r\nexpropriationsersättningar, när man på olika sätt\r\nkan göra intrång på enskild egendom. Det är\r\nframför allt äganderätten som det handlar om.</pre><pre>Sedvanerätten, som innebär att utnyttja marker på\r\nett visst sätt, berörs inte. Det är också utskottets\r\nmening att det inte finns någon anledning till\r\ntilläggsdirektiv. Att sedan utredningen själv av eget\r\ninitiativ undersökt detta är säkert bra, men det\r\nhade knappast behövts.</pre><pre>Anf. 43  SINIKKA BOHLIN (s) replik:</pre><pre>Herr talman! Just dessa tankegångar, som Ivar\r\nVirgin tar upp, att stärka äganderätten, utan att vi\r\negentligen vet vad det handlar om, gör att vi ställer\r\noss frågan: Kommer allemansrätten i kläm om vi\r\nhamnar i ett läge där äganderätten avses bli stärkt?</pre><pre>Jag har läst att ett EG-medlemskap inte kommer att\r\nbegränsa allemansrätten på något sätt. Jag tror\r\ndock att det är viktigt att vi klart utreder frågan, så\r\nvi har klara besked till allmänheten när vi börjar\r\ntala om det här. Vi bör veta var vi i Sverige själva\r\nstår när det gäller allemansrätten innan vi börjar\r\ndiskutera förhållandet mellan EG och Sverige.</pre><pre>Jag tror också att kampanjen kommer att bli väldigt\r\nviktig när vi har klargjort våra egna\r\nställningstaganden. Man kan då -- kanske i\r\nvalrörelsen -- gå ut med information om\r\nallemansrätten. Socialdemokraterna är ju ett stort\r\nparti, som når många människor.</pre><pre>Anf. 44  IVAR VIRGIN (m) replik:</pre><pre>Herr talman! Allemansrätten kan tolkas på olika\r\nsätt. Jag återgår till det som Staffan Westerlund\r\nsade när vi släppte det fria handredskapsfisket fritt.\r\nHan tolkar det så att man ger allemansrätten -- det\r\nanvänds ofta som argument i det sammanhanget --\r\nen så vidgad definition att den inte är acceptabel.</pre><pre>Staffan Westerlund skriver: Tidigare har rätten för\r\nden enskilde att fiska utvidgats vid kusterna, med\r\nvissa undantag. Därefter har det s.k.\r\nhandredskapsfisket släppts fritt för enskilda vid\r\növriga kuster och i de stora sjöarna på ett sätt som\r\ntroligen är grundlagsvidrigt. Detta betyder att det\r\nnumera -- men inte tidigare i praktiken -- ingår i\r\nallemansrätten att fiska med handredskap också på\r\nannan enskilds fiskevatten, men bara om det rör sig\r\nom kusterna och de stora sjöarna.</pre><pre>Det här belyser onekligen en konflikt mellan\r\näganderätt och allemansrätt. I det här fallet tycker\r\njag emellertid att man via argumentation om\r\nallemansrätt faktiskt träder ett enskilt ägande för\r\nnär. Det är, enligt mitt sätt att se, en helt annan sak.\r\nKan Äganderättsutredningen på det sättet ta bort\r\ndessa problem, skulle det vara till stor nytta. Är det\r\ndetta som Sinikka Bohlin talar om, finns det\r\nonekligen konfliktpunkter. I den traditionella\r\nallemansrätten föreligger inte dess konflikter.</pre><pre>Anf. 45  JOHN ANDERSSON (v) replik:</pre><pre>Herr talman! Jag noterar den lilla framgången att\r\nIvar Virgin ändå medger att det kan finnas vissa\r\nproblem som man måste se på framöver. Rent\r\nallmänt tror jag att alla vi som deltar i den här\r\ndebatten är ganska eniga om att allemansrätten\r\nskall värnas och försvaras.</pre><pre>Om jag skall uttrycka en personlig tanke, tror jag\r\ninte att diskussionen om äganderätten kontra\r\nallemansrätten är det stora hotet framöver. Jag tror\r\natt frågan om sättet att utnyttja allemansrätten kan\r\nbli ett stort problem. Vi har i motionen pekat på en\r\nrad problem, som det är bäst att börja analysera i\r\ntid för att se vad som kan göras. Om man väntar\r\nmed att ta itu med problemen kan situationen vara\r\nsvår att bemästra. Vi förstår att människor i vissa\r\nområden börjar knorra och tycker att det inte\r\nlängre är fråga om allemansrätten, t.ex. när\r\nbärplockning för husbehov övergår till\r\nnäringsverksamhet.</pre><pre>Det finns problem på andra områden, t.ex. med\r\nkanotturism. Företag bildas och hyr ut kanoter, och\r\nde använder vår rätt att vistas i naturen till att sälja\r\nsina tjänster. Därmed uppstår skador i naturen,\r\nosv. Dessa problem kan inte nonchaleras, utan de\r\nmåste ses över.</pre><pre>Det måste ligga i allas vårt intresse att bevara den\r\nunika allemansrätten. Hur man utnyttjar\r\nallemansrätten beror i hög grad på var i landet man\r\nbor, och jag vill påstå att det finns mycket stora\r\nskillnader. Jag kan utnyttja allemansrätten mera i\r\nde stora vidderna i norr än vad jag skulle kunna i\r\nSkåne. Jag tror knappast att jag skulle kunna ta\r\nmed mig motorsågen och fälla en torrfura i Skåne\r\nför att göra upp eld och koka mitt kaffe, men det är\r\ningen som säger någonting om jag gör detta hemma\r\ni norr. Det finns alltså stora skillnader i synen på\r\nallemansrätten.</pre><pre>Man bör inte vänta med att se över de här\r\nproblemen, Ivar Virgin, utan man måste sätta i\r\ngång.</pre><pre>Anf. 46  IVAR VIRGIN (m) replik:</pre><pre>Herr talman! Jag håller med John Andersson på en\r\npunkt, nämligen att hotet mot allemansrätten är att\r\nden missbrukas.</pre><pre>Anf. 47  JOHN ANDERSSON (v) replik:</pre><pre>Herr talman! Det var ett svar som kan uppfattas på\r\nmånga sätt. Jag menade inte direkt att missbruket\r\nav allemansrätten skulle vara det enda hotet. Jag\r\ntror inte att det är rätta ordet för de problem som\r\njag har tagit upp. När det inte finns ett reglerat\r\nsystem, inte finns någon lag, kan man inte säga att\r\nen rätt missbrukas.</pre><pre>Det hade varit bättre om utskottet hade varit litet\r\nödmjukt och tagit de problem som vi har belyst i\r\nmotionen på allvar. Utskottet kunde på något sätt\r\nha tagit ett initiativ. Men efter den här debatten\r\nkanske det går bättre att återkomma nästa år med\r\nen motion i ärendet och då vinna större förståelse.</pre><pre>Anf. 48  LENNART BRUNANDER (c):</pre><pre>Herr talman! Det är viktiga frågor som vi nu\r\ndiskuterar. Frågor om naturvård och hur naturen\r\nskall hanteras är oerhört viktiga för framtiden. Jag\r\nskulle kunna lägga många aspekter på detta, men\r\njag skall begränsa mig till några få.</pre><pre>Diskussionen om allemansrätten är inte ny, utan\r\nden har pågått under en längre tid. Jag delar John\r\nAnderssons uppfattning att det sätt som vi hanterar\r\nallemansrätten på är avgörande för hur den\r\nkommer att fungera i framtiden. Eftersom det inte\r\nfinns någon lagstiftning utan allemansrätten är en\r\nsedvanerätt, är den också beroende av hur\r\nmänniskor och opinionen totalt sett uppfattar den.\r\nDet är alltså viktigt att människor upplever att\r\nallemansrätten fungerar på ett bra sätt.</pre><pre>Sinikka Bohlin sade att det här är en mycket viktig\r\nfråga inför EG-förhandlingarna. Jag skulle vilja\r\nsäga att allemansrätten inte är förhandlingsbar. Vi\r\nskall inte ta upp allemansrätten i EG-förhandlingar,\r\nutan den skall accepteras av EG. All information\r\nsom vi har fått under utarbetandet av betänkandet\r\nstyrker uppfattningen att det är den svenska\r\nlagstiftningen som reglerar allemansrätten, inte\r\nnågon EG-lagstiftning.</pre><pre>Jag skulle kunna tänka mig att det kan uppstå vissa\r\nbekymmer framöver, nämligen när utländska\r\nmedborgare köper svenska egendomar. Det skall\r\negentligen inte heller ha någon betydelse, då även\r\nde är underkastade svensk lag. Jag kan rikta viss\r\nkritik mot den socialdemokratiska regeringen, som\r\nändrade jordförvärvslagstiftningen för att göra\r\ndetta möjligt.</pre><pre>De synpunkter som har kommit upp i olika\r\nsammanhang, om att vi borde ha en lagstiftning,\r\nbygger på en rädsla för att EG-inträdet skall lägga\r\nhinder i vägen. Det vi nu har fått fram visar att så\r\ninte är fallet, och därför behövs ingen lagstiftning.\r\nDen motion om lagstiftning som Centerpartiet har\r\nväckt behöver inte heller tillgodoses. Det viktiga i\r\nsammanhanget är ju att vi har en allemansrätt och\r\natt den kommer att fungera också i framtiden.</pre><pre>Det är inte enkelt att lagstifta om allemansrätten på\r\nett sådant sätt att alla intressen kan tillgodoses. Det\r\när mycket svårt. Därför har vi i alla sammanhang\r\nsom frågan varit uppe avstått från att föreslå eller\r\natt utreda en lagstiftning, utan vi har ansett att\r\nsedvanerätten kan behållas.</pre><pre>När det gäller ersättning för intrång träffade\r\nSocialdemokraterna och Centerpartiet en\r\nuppgörelse 1987, när den nya plan- och bygglagen\r\noch naturresurslagen antogs. Det som då kom att\r\nbli riksdagens beslut är en bra lösning på\r\nproblemet, och det finns anledning att slå vakt om\r\ndet. Det är självklart att vi måste skydda naturen\r\noch att vi måste kunna göra olika saker, men det\r\nmåste finnas en övre gräns för hur mycket den\r\nenskilde skall tåla i detta avseende. Gränsen får\r\ninte ligga alltför högt utan bör, som det står i lagen\r\noch i den överenskommelse som vi då gjorde, vara\r\nmycket låg eller obetydlig.</pre><pre>Jag skall inte ta upp så mycket mer än de här\r\nfrågorna, men jag kan säga någonting om den\r\nmotion om grönområdena i Stockholm som\r\nChristina Linderholm har väckt för Centerns\r\nräkning. Det är oerhört viktigt att slå vakt om\r\ngrönområdena också i en storstad. Vi behandlade\r\nden här frågan mycket ingående i höstas, när\r\närendet om Haga-Brunnsviken låg på vårt bord.\r\nDen problematiken är giltig inte bara för de\r\nspecifika områdena, utan även för andra\r\ngrönområden i Stockholm och andra\r\nstorstadsområden, som det är viktigt att slå vakt\r\nom. Därför har behandlingen av denna motion inte\r\nvarit mer ingående, men frågan är för den skull inte\r\nmindre viktig.</pre><pre>Inga-Britt Johansson och jag har avgett ett särskilt\r\nyttrande om nedskräpningen på Västkusten. Vi har\r\ngjort det för att försöka visa på omfattningen av\r\nnedskräpningen och orimligheten i att de små\r\nkommunerna där nere skall stå för hela kostnaden\r\nför städning.</pre><pre>Det är ett intresse för alla att Västkusten liksom alla\r\nandra kuster är rena och tillgängliga. Det har också\r\nmed allemansrätten att göra, på så sätt att vi vill ha\r\nett rent landskap när vi kommer dit och att vi har\r\nansvar för att inte skräpa ned. Mycket, för att inte\r\nsäga merparten, av skräpet kommer dock från\r\nhavet, och det har inte med vare sig allemansrätt,\r\nturism eller utnyttjande av markerna där nere att\r\ngöra, utan det är en fråga som vi har all anledning\r\natt hjälpas åt för att lösa. Därför vill vi visa på\r\nsituationen och peka på att det också framöver\r\nmåste finnas en möjlighet att hjälpa till med\r\nnationella medel.</pre><pre>Herr talman! Jag har inget annat yrkande än\r\nutskottet.</pre><pre>Anf. 49  SINIKKA BOHLIN (s) replik:</pre><pre>Herr talman! Till Lennart Brunander skulle jag\r\nvilja säga: Det är inte jag som har tagit upp frågan\r\nom lagstiftning; jag har begärt tilläggsdirektiv. Det\r\när Lennart Brunanders parti, Centerpartiet, som\r\nhar tagit upp frågan om lagstiftning och utredning.\r\nDet är just de centerpartistiska motionernas\r\ninnehåll, som jag tidigare har refererat, som gör\r\nmig litet orolig. Man ställer sig nämligen frågan:\r\nVilka spelregler är det som kommer att gälla i\r\nframtiden?</pre><pre>Lennart Brunander säger att man inte kan\r\nförhandla om allemansrätten. Jag håller med\r\nhonom på den punkten. Men jag tycker också att\r\ndet är viktigt att vi i Sverige vet vad vi talar om när\r\nvi i framtiden pratar om allemansrätten, om det då\r\när nya spelregler som gäller. Det är alltså fråga om\r\ntolkningen av vår egen icke-lagstiftning, skulle man\r\nkunna säga.</pre><pre>Slutligen skulle jag vilja säga att det är viktigt att vi\r\nalla slår vakt om allemansrätten. Det är också att\r\nvärna om naturen och naturvårdsvärden.\r\nAllemansrätten är allas vår rätt, rätten för alla som\r\nkommer hit och för alla som bor här. Men det är\r\nockså allas vår skyldighet att se till att det här\r\nfungerar på det bästa sättet. Det kan i framtiden\r\nockså visa Europa och världen någonting som är\r\nbra i Sverige.</pre><pre>Anf. 50  LENNART BRUNANDER (c)\r\nreplik:</pre><pre>Herr talman! Jag vill understryka det Sinikka\r\nBohlin här sade, nämligen att allemansrätten är en\r\nrättighet men också en skyldighet. Det är en viktig\r\nskyldighet för oss att sköta den på ett bra och riktigt\r\nsätt.</pre><pre>Det här med lagstiftning försökte jag förklara. När\r\nvi nu har fått ganska klara besked -- Ivar Virgin gav\r\nett sådant, nämligen om Romtraktatens stadgande\r\ni de här frågorna -- bortfaller ju behovet av en\r\nlagstiftning för att skydda allemansrätten. Jag tror\r\natt det är ganska viktigt att det gör det, eftersom det\r\när krångligt att lagstifta på ett sådant här område.</pre><pre>Det är viktigt att vi slår vakt om allemansrätten och\r\nser till att vi har den också för framtiden och för\r\nframtida generationer. Att förstå hur naturen\r\nfungerar, att lära sig att vara aktsam om naturen,\r\nbygger på att man kan vistas i naturen, att man kan\r\nse och uppleva den och uppskatta den.</pre><pre>Det här har inte bäring bara på naturskydd och\r\nliknande, utan det är över huvud taget ett viktigt\r\ninslag när det gäller att lära oss att få ett\r\nnaturanpassat samhälle, också när vi befinner oss\r\nnågon annanstans än i naturen. Vi påverkar de\r\nfacto naturen också när vi befinner oss här i\r\nStockholm eller i andra storstäder, när vi kör bil\r\neller nyttjar olika typer av kemikalier: då förbrukar\r\nvi också en del av naturen. Jag tror att förståelsen\r\nockså för det blir större om vi kan komma ut och se\r\nhur det fungerar i naturen.</pre><pre>Anf. 51  KAJ LARSSON (s):</pre><pre>Herr talman! I utskottets betänkande behandlas\r\nockså några motioner om stranderosion.</pre><pre>Problemet med stranderosionen finns främst i\r\nsödra Sverige, nämligen på den södra kuststräckan\r\ni Skåne. Den mest utsatta platsen är Löderups\r\nstrandbad, närmare bestämt en kuststräcka på\r\nungefär två kilometer där. Det är en mycket hårt\r\nansatt kuststräcka, där husen faller i havet och där\r\nhöst- och vårstormar årligen tar flera meter av\r\nstranden. Det finns i dag de som är ägare till tomter\r\nute i havet.</pre><pre>Det här är ett problem som vi kommer att dras med\r\nframöver. Forskare är överens om att\r\nklimatförändringar kommer att ske på grund av\r\nväxthuseffekter, men vad man diskuterar är vilka\r\neffekter det här kommer att få på vår natur.</pre><pre>I februari månad deltog jag i en\r\ninterpellationsdebatt angående stranderosionen\r\nmed regeringens mest anonyma minister, Görel\r\nThurdin. Detta resulterade i att hon i mars åkte till\r\nSkåne. Vid båda tillfällena lovade hon att hon\r\nhelhjärtat skulle engagera sig i det här och att hon\r\nskulle återkomma med besked, men det har inte\r\nhänt någonting.</pre><pre>Det gjorde att jag under sommarmånaderna tog\r\nkontakt med generaldirektören i\r\nNaturvårdsverket, Rolf Anderberg. Han kom\r\nockså ned och tittade, och till skillnad från Görel\r\nThurdin har han tagit initiativ. Han tyckte att det är\r\nmycket viktigt för Sverige att satsa på det här, och\r\ndet resulterade i ett sammanträde på\r\nNaturvårdsverket med Ystads kommun och\r\nforskare nu i höst. Naturvårdsverkets\r\ngeneraldirektör sade då att han är beredd att gå in\r\ni den första etappen av ett forskningsprojekt i full\r\nskala.</pre><pre>Jag anser att det här är viktigt för Sverige.\r\nErosionsproblemen kommer vi att möta ännu mer i\r\nframtiden. Det är viktigt att vi i dag utnyttjar denna\r\nmöjlighet att använda den här kuststräckan på två\r\nkilometer för ett forskningsprojekt för att skaffa\r\nlärdom och erfarenhet av detta och kunna möta\r\nproblemet på ett bättre sätt i framtiden. Detta hade\r\nRolf Anderberg full förståelse för. Det var därför\r\nhan var med på detta.</pre><pre>Nu såg jag att Centerpartiets representant försvann\r\nut ur kammaren, men det finns kanske andra\r\nrepresentanter för regeringspartierna här. Min\r\nfråga är då: Görel Thurdin -- är hon kvar i\r\nregeringen? Om hon är kvar borde hon ha tid och\r\nmöjlighet att engagera sig i det här viktiga\r\nproblemet, eftersom man inte hör något från denna\r\nminister och eftersom man inte ser något resultat av\r\nden här ministerns arbete.</pre><pre>Nu kommer Lennart Brunander in här i kammaren,\r\noch jag skulle då vilja fråga honom: Är Lennart\r\nBrunander beredd att bidra till att väcka Görel\r\nThurdin och att väcka hennes intresse för de här\r\nfrågorna? Jag är mycket tacksam för svar på det.</pre><pre>Anf. 52  LENNART BRUNANDER (c):</pre><pre>Herr talman! Jag skall börja med att väcka Kaj\r\nLarsson. Jag har varit i kammaren under hela den\r\nhär debatten och även under behandlingen av förra\r\närendet, så jag kom inte alls in i kammaren just nu.</pre><pre>Jag reagerade när Kaj Larsson undrade om Görel\r\nThurdin satt i regeringen. Jag pratade alldeles nyss\r\nom ett ärende -- det gällde grönområdena i\r\nStockholm -- där Görel Thurdin har agerat för att\r\nså att säga flytta frågorna framåt. Hon har velat ge\r\nkommunerna i varje fall en tillsägelse -- eller ett\r\nuppdrag om man föredrar det uttrycket -- att ta\r\nhand om och bevara grönområdena.</pre><pre>Jag vet inte i vilken mån Görel Thurdin har varit\r\ninkopplad på diskussionen i det ärende som Kaj\r\nLarsson här tog upp, men jag vet att\r\nNaturvårdsverket nu -- till skillnad från vad som\r\nskedde under den socialdemokratiska regimen --\r\nhar tagit sig an den här frågan. Det kan ju vara ett\r\ntecken på att det ändå har hänt någonting.</pre><pre>Görel Thurdin är aktiv i regeringen. Det vet Kaj\r\nLarsson om han försöker hålla sig litet grand\r\ninformerad om vad som händer och sker.</pre><pre>Anf. 53  KAJ LARSSON (s):</pre><pre>Herr talman! Det är riktigt att Naturvårdsverket\r\nhar tagit tag i det här -- det nämnde jag också. Men\r\ndet beror inte på något initiativ från Görel Thurdins\r\nsida, det beror inte på departementet -- det var jag\r\nsom tog kontakt med Rolf Anderberg om att han\r\nskulle åka ned till Skåne, och det är därefter som\r\ndet här resultatet har åstadkommits.</pre><pre>Nu säger Lennart Brunander att Görel Thurdin är\r\nverksam i regeringen. Ja, så är det väl. Men håll\r\nmed om att det är uttryck för ett oerhört dåligt\r\nintresse från en minister att först göra ett besök och\r\nse det stora problemet på södra kusten i Skåne och\r\nsedan bara förhålla sig helt passiv. Inte ett ord har\r\nhörts från Görel Thurdin i den här frågan! Den\r\nenda gång jag har sett Görel Thurdin var på\r\ntalmannens cocktailparty när riksdagen öppnade!</pre><pre>Överläggningen var härmed avslutad.</pre><pre>(Beslut fattades efter 12 §.)</pre><pre>7 §  Vatten- och luftvård</pre><pre>Föredrogs</pre><pre>jordbruksutskottets betänkande</pre><pre>1992/93:JoU5 Vatten- och luftvård.</pre><pre>Anf. 54  INGE CARLSSON (s):</pre><pre>Herr talman! I JoU:s betänkande nr 5 Vatten- och\r\nluftvård behandlas 60 motioner från den allmänna\r\nmotionstiden 1992.</pre><pre>Vi socialdemokrater har väckt en partimotion om\r\nuppföljningen av det s.k. Montrealprotokollet som\r\nreglerar användningen av ozonnedbrytande\r\nämnen -- bl.a. CFC, s.k. freoner.</pre><pre>Sverige har varit mycket pådrivande i arbetet för en\r\ninternationell avveckling av dessa ämnen, inte\r\nminst i samband med revideringen 1990. Som vi ser\r\ndet är vår uppgift att skapa en långsiktig, hållbar\r\nutveckling som kan förena framsteg för det\r\nmänskliga samhället med vad människan och\r\nnaturen tål. Att rädda jordens miljö är tillsammans\r\nmed kampen mot fattigdom ock krig den största\r\nutmaningen för mänskligheten under de\r\nkommande decennierna.</pre><pre>En värld av fred och framsteg förutsätter\r\ninternationell samverkan, där arbetet för långsiktig\r\nhållbar utveckling sätts främst. Vi skall lämna över\r\nvatten, jord, luft och andra naturresurser till\r\nefterkommande generationer i ett sådant tillstånd\r\natt de kan försörja en växande befolkning.</pre><pre>Miljöproblemen är internationella till sin karaktär\r\noch kräver därför internationell samverkan. Men i\r\ndenna process måste några ta på sig uppgiften att gå\r\nföre. Sverige har som ett av världens rikaste länder,\r\ntrots allt, fortfarande både möjlighet och ansvar att\r\nvisa vägen.</pre><pre>Hittills har den borgerliga regeringen varit mycket\r\npassiv inom en rad politiska områden, däribland\r\nmiljöpolitiken. I det internationella arbetet har\r\nSveriges roll under den nya regeringen reducerats\r\ntill anpassning. Vi har inte fått ta ansvar och driva\r\npå utvecklingen.</pre><pre>Vi socialdemokrater är väl medvetna om att det\r\nföreligger stora skillnader mellan\r\nregeringspartierna om hur man skall driva en\r\nframgångsrik miljöpolitik. Vi har alltifrån\r\nModeraternas inställning att marknadskrafterna\r\nskall klara problemen, till Centerns och\r\nFolkpartiets som försöker efterlikna de\r\nsocialdemokratiska miljösträvandena på ett flertal\r\nområden.</pre><pre>Jag tror att vi socialdemokrater, centerpartister och\r\nfolkpartister tillsammmans skulle kunna flytta fram\r\npositionerna på miljöområdet på ett framgångsrikt\r\nsätt. Det skulle vara bra för miljön både i Sverige\r\noch internationellt samt i kommande EG-\r\nförhandlingar.</pre><pre>I vår partimotion föreslår vi att det s.k.\r\nMontrealprotokollet, som reglerar användningen\r\nav ozonnedbrytande ämnen, skall skärpas i nästa\r\nförhandlingssteg.</pre><pre>De höga ozonhalterna och medföljande\r\nväxthuseffekt är en av de mest centrala\r\nmiljöfrågorna under 1990-talet. Ett viktigt steg\r\nmåste vara att upprätta ambitiösa och realistiska\r\nmål för en minskning av kolutsläppen, särskilt i de\r\nländer som i dag använder mest fossila bränslen.\r\nVarje plan som leder till en minskning av\r\nkolutsläppen, kommer sannolikt också att bidra till\r\natt minska utsläppen av två andra växthusgaser,\r\nnämligen dikväveoxid och metan.</pre><pre>För att få ner utsläppen och stabilisera klimatet\r\nmåste en global kolskatt genomföras. En viss\r\nprocent av intäkterna från en sådan skatt kunde gå\r\ntill projekt i tredje världen och på det sättet stärka\r\nden nuvarande fonden. Stödet bör gå till program\r\nsom har som mål att utveckla energieffektivisering,\r\nskogsvård, nyplantering av skog, förnyelsebara\r\nenergikällor och ersättningsprodukter för CFC,\r\nfreoner. En skatt på s.k. mjuka freoner bör införas\r\ni samband med översynen av Montrealprotokollet.</pre><pre>Herr talman! Det här är några idéer och motiv som\r\nvi anser att den nuvarande regeringen borde ha\r\nmed i sitt ställningstagande för att komma till rätta\r\nmed de allvarliga miljöproblem som berör hela\r\nvärlden.</pre><pre>I utskottets betänkande framkommer att en\r\nrapport har utarbetats som visar på möjligheterna\r\ntill skärpning av det s.k. Montrealprotokollet.\r\nNågon information om innehållet i protokollet\r\ninför de förhandlingar som nu pågår har varken vi\r\nsocialdemokrater i jordbruksutskottet eller vårt\r\nparti erhållit, vilket vi ser mycket allvarligt på.</pre><pre>Jag vill därför fråga utskottets talesman, varför vi\r\ninte har blivit informerade i en sådan viktig fråga.\r\nVad innehåller regeringens förslag? Vilka resultat\r\nhar man hittills uppnått i förhandlingarna?</pre><pre>Anf. 55  CHRISTER WINDÉN (nyd):</pre><pre>Herr talman! EES-avtalet ger Sverige stora\r\nmöjligheter att direkt påverka miljöpolitiken i\r\nEuropa. Därom råder inget tvivel. Man kan redan\r\nnu konstatera att varje medlemsland enligt avtalet\r\nminst måste leva upp till EG:s minimikrav, men det\r\nfinns inget som hindrar att något enskilt\r\nmedlemsland behåller eller introducerar nya\r\nsträngare lokala regler. Detta förutsätter dock att\r\nreglerna inte är konkurrenssnedvridande vad\r\nbeträffar varors rörlighet över gränserna.</pre><pre>Vi i Ny demokrati sympatiserar med tanken att man\r\nskall ställa höga krav på miljöhänsyn. Vi instämmer\r\näven i att Sverige bör spela en pådrivande roll när\r\ndet gäller att regeln om högsta tillämpade\r\nambitionsnivå skall vara bindande för EG:s\r\nsamtliga medlemsländer. En gemensam hög nivå\r\nskulle ju ge lika villkor för alla företag. Det är\r\nnämligen enligt vår mening viktigt och nödvändigt\r\natt svenska företag kan konkurrera på lika villkor\r\nsom övriga företag på den internationella\r\nmarknaden.</pre><pre>Det vore därför otillfredsställande om regeringen\r\nplanerar att ensidigt skärpa miljölagstiftningen och\r\natt införa skatter och andra pålagor som får till\r\nresultat att svenska företag kan komma att utsättas\r\nför högre kostnader än deras konkurrenter inom\r\nEG.</pre><pre>Det finns två intressanta aspekter som jag vill ta\r\nupp. För det första ger en skillnad i\r\nproduktionskostnaderna upphov till att företag\r\nflyttar sin tillverkning, eller i varje fall väljer att\r\ninvestera i länder eller områden där det blir\r\nekonomiskt mest fördelaktigt. Följden av detta kan\r\nbli att man exporterar nedsmutsningen till annat\r\nland men importerar varorna. I dagens samhälle\r\ndär de stora miljöproblemen är\r\ngränsöverskridande, är detta att lura sig själv. Det\r\nkan totalt sett bli en försämring på grund av sådana\r\nregler.</pre><pre>Den andra aspekten är att man av samma skäl\r\nkommer att förlora arbetstillfällen i Sverige. Jag\r\nmenar att det måste finnas en ekonomisk realism i\r\nden miljöpolitik vi för. Därför är vi inte betjänta av\r\natt huvudsakligen klappa oss för bröstet utan att se\r\nvad som kan uppnås i absoluta termer sett i hela\r\nEuropa.</pre><pre>Vi anser således att Sverige inte ensidigt skall\r\ntillämpa eller introducera miljöregler som kan ge\r\nsvenska företag högre produktionskostnader än\r\nvad som gäller i övriga Europa. Sådana högre krav\r\naccepteras men måste implementeras samtidigt i\r\nhela konkurrensområdet.</pre><pre>Herr talman! Hobbybilar är ett intressant kapitel.\r\nJag har förstått att inte många har brytt sig om ta\r\nreda på vad det egentligen är. Vid\r\njordbruksutskottets behandling blev jag närmast\r\nstyrkt i denna min uppfattning. Jag ifrågasätter\r\nstarkt om detta ärende ligger inom utskottets\r\nkompetens. Hobbybilar har så många fler facetter\r\nän miljöaspekten. Kanske hade trafikutskottet\r\nbättre kunnat penetrera och allsidigt belysa ämnet.\r\nMotionären Max Montalvo kommer att informera\r\nkammaren om vad det handlar om.</pre><pre>Avslutningsvis, herr talman, vill jag yrka bifall till\r\nmina reservationer under mom. 10 och mom. 20,\r\noch i övrigt bifall till utskottets hemställan.</pre><pre>Anf. 56  LENNART BRUNANDER (c):</pre><pre>Herr talman! I detta betänkande behandlas mycket\r\nviktiga motioner från den allmänna motionstiden.\r\nMotionerna gäller frågor om hur vi skall klara den\r\nmarina miljön och miljön i de stora sjöarna. Vidare\r\ngäller det dricksvattenkvaliteten, miljökrav på\r\ntransporter samt utsläpp av ett antal kemikalier och\r\nfreoner. Dessutom gäller det Montrealprotokollet,\r\nsom Inge Carlsson här tidigare talade om.</pre><pre>Vi har avstyrkt de här motionerna. Men det har vi\r\ninte gjort därför att vi tyckte att det var något fel på\r\ndem, tvärtom. Det är mycket angelägna frågor som\r\ntas upp i motionerna. Anledningen till att vi\r\navstyrkt är i stället att en hel del är på gång just nu.\r\nFrågorna bereds för närvarande och under de\r\nnärmaste åren kommer besked om det mesta, för\r\natt inte säga allt, när det gäller de saker som här tas\r\nupp.</pre><pre>Inge Carlsson sade att miljöpolitiken är passiv och\r\natt det inte har hänt någonting. Låt mig då påminna\r\nInge Carlsson om hur det var under den förra\r\ntreårsperioden. Då hände i princip inte någonting\r\nförrän under det sista året, strax före valet. Då lade\r\nman fram en lunta förslag. En del förslag var bra,\r\nandra mindre bra. Sedan fanns det också helt\r\nofullgångna förslag -- man bara hänvisade till\r\nutredningar.</pre><pre>Men visst flyttades positionerna framåt. Det var\r\nbara det att det skedde vart tredje år. Nu planerar\r\nvi för ett successivt arbete på det här området.\r\nFörberedelserna tar litet tid.</pre><pre>Vad som är på gång är först och främst en\r\nkretsloppsproposition. Det handlar om att försöka\r\nfå oss i Sverige att omfattas av ett\r\nkretsloppstänkande. Våra aktiviteter här på jorden\r\nskall styras av det som naturen kan hantera. Vi skall\r\nkomma in i naturens kretslopp. Alternativt får vi\r\nbilda andra kretslopp vid sidan av, som innebär att\r\nämnen som naturen inte kan hantera inte läcker ut.\r\nDet handlar alltså om återanvändning.</pre><pre>Vi arbetar också på en proposition om\r\nklimatfrågor. Den kommer att läggas fram under\r\nvåren. Här handlar det om att jobba vidare med det\r\nsom diskuterades i Rio och även om sådant som\r\ndiskuterats här i Sverige under ganska lång tid.</pre><pre>Vidare har vi en proposition på gång som gäller\r\nbiologisk mångfald. Det som finns i naturen skall\r\nha rätt att leva vidare. Det rör sig då inte bara om\r\nträd, buskar, blommor osv. utan också om alla\r\nsmåkryp som vi i allmänhet inte tänker på i\r\ndiskussionerna men som är oerhört viktiga.</pre><pre>Dessutom pågår det ett omfattande arbete på en ny\r\nmiljöbalk, som kan få väldigt stor betydelse just när\r\ndet gäller att samla miljöfrågorna i en enda, och\r\nslagkraftigare, lagstiftning.</pre><pre>De förslag som skall läggas fram innefattar väldigt\r\nmycket av det som föreslås i väckta motioner, vilka\r\nalltså i väldigt stor utsträckning kommer att bli\r\ntillgodosedda.</pre><pre>Inge Carlsson sade att det är viktigt att\r\nkoldioxidutsläppen och en del andra utsläpp som är\r\nbesvärliga för atmosfären minskas. Ja, det är\r\nriktigt. Men en hel del har faktiskt gjorts i detta\r\nsammanhang.</pre><pre>I kompletteringspropositionen våren 1992 anslogs\r\n500 miljoner kronor bl.a. till satsningar på\r\nalternativ energi, biobränslen osv. Vissa frågor tas\r\nupp i anslutning till behandlingen av frågan om att\r\nslå vakt om Östersjön. En del av nämnda anslag\r\nkommer i fråga här.</pre><pre>I energipropositionen hösten 1991, om jag minns\r\nrätt, anslogs 625 miljoner kronor bl.a. för\r\nutveckling av teknik för biobränslen.</pre><pre>I budgetpropositionen 1991/92 anslogs 200 miljoner\r\nkronor till just sådana här åtgärder.</pre><pre>Samtidigt har biobränslekommissionen lagt fram\r\nett förslag om hur man på ett bättre sätt skall kunna\r\nförverkliga tanken, idén och viljan att gå över till\r\nanvändning av naturliga bränslen, framför allt\r\nbiobränslen. Andra alternativ är energi från sol och\r\nvind.</pre><pre>Krispaketet nyligen har också en miljöprofil i och\r\nmed höjningen av skatten på bensin och den större\r\nspännvidden mellan blyad och blyfri bensin. Det är\r\nen stor fördel från miljösynpunkt.</pre><pre>På miljöområdet händer det alltså en hel del. Jag\r\nkan säga att det också kommer en koldioxidskatt,\r\nsom i och för sig kunde vara tuffare. Den frågan\r\narbetar vi också med.</pre><pre>När det gäller freonerna har vi i Sverige kommit\r\nganska långt. CFC, de rena freonerna, skall bort\r\n1995. Under senare hälften av 80-talet när de här\r\nfrågorna diskuterades, Inge Carlsson, ställde vi i\r\nCenterpartiet krav och sade att avvecklingen av\r\nfreonerna borde vara avklarad tidigare än 1995.\r\nMen den dåvarande socialdemokratiska regeringen\r\nhöll fast vid årtalet 1995. Det är det årtal som vi\r\narbetar med. Vi kan ju inte utan vidare ändra det.</pre><pre>Trots att vi har åstadkommit en minskning av\r\nanvändningen av freoner med ungefär en tredjedel,\r\nuttalade utskottet i våras ganska starkt att det är\r\nviktigt med fortsatta ansträngningar i det här\r\narbetet.</pre><pre>Vi har också beslutat att kommunerna fr.o.m. den\r\n1 januari 1995 är skyldiga att ta hand om freoner i\r\navfallet. Jag tänker då på bl.a. kylskåp. Om jag\r\nminns rätt var det inte regeringen som kom med det\r\nförslaget, utan det var ett förslag som antogs under\r\npågående behandling till följd av motioner från\r\növriga partier. I det sammanhanget kommer\r\nkommunerna att ha möjlighet att överta en\r\ndifferentierad avfallstaxa. Det kan leda till att de\r\ntar betalt för sådana här tjänster.</pre><pre>Sedan har vi de lättare freonerna, HCFC, som har\r\nersatt CFC i vissa sammanhang och som också skall\r\navvecklas. Det har miljöministern klart uttalat. Jag\r\nlyssnade på ett program i radion häromdagen, där\r\ndet beskrevs hur man tack vare beslut som fattats\r\nom förbud tagit fram ersättningsmedel. Det rör sig\r\ninte om ett ersättningsmedel utan om många\r\nsådana inom olika områden.</pre><pre>Slutligen: Socialdemokraterna har reserverat sig\r\nnär det gäller frågan om en skärpning av\r\nMontrealprotokollet. På den punkten har vi samma\r\nuppfattning. Regeringen har i de förhandlingar som\r\nnu pågår i Köpenhamn framställt ett krav på en\r\nskärpning av Montrealprotokollet. Tyvärr kan jag\r\ninte ge Inge Carlsson besked om innehållet\r\nbeträffande det här kravet. Vi har faktiskt försökt\r\nfå information, men av förhandlingstekniska skäl\r\nhar man inte lämnat ut någon sådan. Enligt vad som\r\nrapporterats från förhandlingarna är det svenska\r\narbetet, nu som tidigare, framgångsrikt.</pre><pre>Herr talman! Jag yrkar bifall till hemställan i\r\nbetänkandet.</pre><pre>Anf. 57  INGE CARLSSON (s) replik:</pre><pre>Herr talman! Lennart Brunander inledde med att\r\nsäga att det inte hände så mycket på miljöområdet\r\nunder de senaste tre åren med Socialdemokraterna\r\nvid regeringsmakten. Men jag tror att det aldrig har\r\nhänt så mycket på miljöområdet som just under de\r\ntre åren. Det är därför som vi under de senaste 18\r\nmånaderna väldigt mycket har kritiserat\r\nutvecklingen och sagt att det nu inte händer\r\nnågonting.</pre><pre>Olof Johansson har uttalat att Socialdemokraterna\r\ngjorde så mycket under sin senaste regeringsperiod\r\natt det inte återstod särskilt mycket att göra. I och\r\nför sig, det skall jag erkänna, har man nog vaknat\r\noch insett att miljöproblemen finns kvar på många\r\nområden. Mot den bakgrunden tycker jag att det är\r\nbra att Lennart Brunander räknat upp några saker\r\nsom är på gång.</pre><pre>I jordbruksutskottet handlar 60 % av ärendena om\r\nmiljöpolitik. Vi socialdemokrater anser att\r\nmiljöproblemen fortfarande är så stora både i vårt\r\nland och internationellt att det är nödvändigt att\r\njordbruksutskottet fr.o.m. den 1 januari 1993 görs\r\nom till ett miljöutskott. Hur ser Lennart\r\nBrunander, som ju rätt mycket talar om och är\r\ninsatt i dessa frågor, på detta? Håller Lennart\r\nBrunander med oss socialdemokrater när vi säger\r\natt miljöfrågorna är så viktiga att det behövs ett\r\növergripande miljöutskott?</pre><pre>När det gäller freonerna och det senast tillkomna\r\nsakerna på det området handlar det faktiskt om\r\npropositionen från 1990/91. Idén kom alltså från\r\nvårt parti.</pre><pre>Som svar på min fråga vad det aktuella\r\nförhandlingsprotokoll innehåller som enligt\r\njordbruksutskottets beskrivning finns, säger\r\nLennart Brunander att han inte kan redogöra för\r\ndet. Han har inte fått tag i protokollet. Men jag kan\r\ntala om att jag har tagit reda på vad protokollet\r\nhandlar om. Jag har ett exemplar som jag fick i går.\r\nTyvärr är protokollet, som omfattar 40 sidor,\r\nskrivet på engelska. Därför har jag inte haft vare sig\r\nmöjlighet eller tid att sätta mig in i det. Det är\r\nanledningen till att jag frågade Lennart Brunander,\r\nsom ju företräder jordbruksutskottet samt ett av\r\nregeringspartierna, vad protokollet innehåller.\r\nNågon information måste ni ju ha fått.</pre><pre>Om företrädare för mitt parti skulle ha åkt och\r\nförhandlat i en sådan viktig internationell fråga,\r\nhade det varit självklart att vi som tillhör\r\njordbruksutskottet och handhar en mängd olika\r\nmiljöfrågor skulle ha blivit informerade. Är det så\r\nilla i den här regeringen, som talar om öppenhet,\r\natt inte ens de främsta borgerliga företrädarna inom\r\nmiljöområdet i vårt utskott har kännedom om vad\r\nprotokollet innehåller?</pre><pre>Anf. 58  LENNART BRUNANDER (c)\r\nreplik:</pre><pre>Herr talman! Jag skall ge Inge Carlsson rätt på en\r\npunkt, nämligen att vi när vi fick propositionen om\r\nmiljön våren 1991 aldrig hade fått så mycket på en\r\ngång. Men det tog tre år. Det hände ingenting\r\nunder de här tre åren. Man samlade ihop alltihop\r\noch lade fram det vid ett enda tillfälle, för att ha\r\nnågonting att komma med till valet, antar jag.</pre><pre>Vi har valt en annan väg för vårt arbete, nämligen\r\natt försöka att ta upp frågor efter hand. Det går inte\r\natt göra allt på en enda gång.</pre><pre>Det är naturligtvis riktigt, som Inge Carlsson\r\npåpekar, att beslutet våren 1991 kräver en\r\nuppföljning, eftersom det var ett antal frågor som\r\nvi då beslutade om. De måste fullföljas även av den\r\nnya regeringen, eftersom vi stod bakom väldigt\r\nmycket av innehållet i propositionen och eftersom\r\nvi tog initiativ till en hel del av förslagen.</pre><pre>Även om omhändertagande av freoner i avfallet\r\nnämndes i propositionen, var det en idé som vi fått\r\nreservera oss för ett antal gånger innan den\r\nslutligen kom i ett förslag från den\r\nsocialdemokratiska regeringen.</pre><pre>Frågan om protokollet och vad som står i\r\nförhandlingsutspelet från Sverige kan jag, som jag\r\nsade tidigare, inte gå in på. Jag är inte bättre på\r\nengelska än Inge Carlsson, så jag kan inte hjälpa\r\nhonom på den punkten.</pre><pre>Vad skall utskottet heta? Skall det heta\r\nmiljöutskott eller jordbruksutskott? Min\r\nuppfattning är att det skall vara ett miljö- och\r\nnaturresursutskott. Naturresurserna är en\r\ngrundläggande förutsättning för både\r\nmiljöverksamhet och all biologisk verksamhet. Jag\r\ntror inte att man bara skall handha kemikalier och\r\nlagstiftning, utan man skall ha hand om\r\nnaturresursfrågorna. Där innefattar jag\r\njordbruket, skogen, fisket och miljön.</pre><pre>Anf. 59  INGE CARLSSON (s) replik:</pre><pre>Herr talman! När f.d. miljöministern Birgitta Dahl\r\ninformerade oss innan hon deltog i viktiga\r\ninternationella överläggningar och förhandlingar\r\nbehövde hon inte göra det på engelska. Hon kunde\r\nnaturligtvis informera oss på svenska om vilken\r\nstrategi och vilket innehåll som fanns med i\r\nregeringens paket. Det är bara att konstatera att\r\nden här regeringen inte är öppen mot sina främsta\r\nförespråkare i vårt utskott. Det tycker jag är synd.</pre><pre>Lennart Brunander pratar om att det är mycket på\r\ngång. Ozonskiktets tillstånd är mycket allvarligt.\r\nFör bara några veckor sedan tog jag del av\r\nlantbruksuniversitetets utredning om det marknära\r\nozonskiktet. I utredningen konstaterar man att\r\nsvenskt jordbruk går miste om flera miljarder\r\nkronor på grund av ozonskador.</pre><pre>Vi i vårt parti tycker, även om vi inte behandlar den\r\nfrågan i jordbruksutskottet, att man nu måste\r\ninföra en skatt på de s.k. mjuka freonerna. Jag\r\ntycker inte att vi behöver vänta längre på alla de\r\ninternationella överenskommelserna. Som jag sade\r\ni mitt inledningsanförande måste vi i Sverige på\r\nnågot sätt gå före i de här olika frågorna. De större\r\nglobala frågorna skall vi klara internationellt. Men\r\nman får inte glömma bort sitt eget land. En skatt på\r\nde mjuka freonerna skulle innebära en stor\r\nförstärkning av det svenska jordbruket. Bara det\r\nborde Lennart Brunander och andra kunna driva\r\nmer aktivt.</pre><pre>Anf. 60  LENNART BRUNANDER (c)\r\nreplik:</pre><pre>Herr talman! Det som händer i Köpenhamn är\r\nnaturligtvis viktigt. Jag har fullt förtroende för dem\r\nsom är där och förhandlar. De pågående\r\nförhandingarna förs på engelska, så den\r\ninformation som kommer därifrån är möjligtvis på\r\nengelska. Jag har inte sett den.</pre><pre>De mjuka freonerna, som Inge Carlsson pratade\r\nom senast, har förvisso en betydelse för det\r\nozonskikt som finns där uppe, det som vi skall vara\r\nrädda om. Därför finns det också anledning och\r\nmotiv att ha en skatt på dessa freoner. Det har även\r\nmiljöministern sagt.</pre><pre>Men skall vi klara de här frågorna måste vi veta vad\r\nsom påverkar det ena och vad som påverkar det\r\nandra. Det marknära ozonet har ett helt annat\r\nursprung än de freoner som vi använder i det\r\nsammanhang som vi nu talar om. Det är det som\r\ngår upp. Det marknära ozonet skapas bl.a. genom\r\nbilavgaser och en del andra utsläpp. Det är\r\nkväveoxider och kolväten som efter en tid i solljus\r\nbildar ozon. Det marknära ozonet är då skadligt för\r\nall växtlighet. Det klarar vi genom att ställa krav på\r\ntransportväsendet, genom att övergå till\r\nbiobränslen, för att på det sättet få mindre utsläpp.</pre><pre>Men vi kommer inte helt bort från problemet ens\r\nmed biobränslen. Kolväten och kväveoxider bildas\r\ni olika sammanhang. Det är mycket viktigt att vi får\r\nned de halterna, för skadorna på skogen och\r\nnaturen i övrigt är omfattande. Det arbete som vi\r\nalla är överens om att göra för att skydda naturen,\r\natt ha naturvårdsområden så att människor kan se\r\nhur saker och ting fungerar ute i naturen och för att\r\nbevara olika växter, är inte särskilt meningsfullt,\r\nom växtligheten dör därför att vi skapar utsläpp\r\nsom bildar ett marknära ozon.</pre><pre>Men det är inte samma sak som det vi diskuterar\r\nnär vi talar om Montrealprotokollet. Det handlar\r\nom ozonskiktet i rymden. Det andra ozonet är vi\r\nskyldiga till här hemma. I stor utsträckning är vi\r\nskyldiga till de utsläpp som sker. En viss del i södra\r\noch västra Sverige kommer från Danmark och\r\nkanske från Europa, men inte mycket.</pre><pre>Anf. 61  MAX MONTALVO (nyd):</pre><pre>Herr talman! I Ny demokratis motion T429 vill vi\r\nskapa realistiska regler för import av hobbybilar av\r\n1976--1988 års modell, intagna för eget bruk.</pre><pre>Vad är då hobbyfordon? Hobbyfordon är bilar,\r\nmotorcyklar och andra liknande fordon som man,\r\noftast inom föreningar, större delen av tiden håller\r\npå och skruvar med. Man är ute på vägarna väldigt\r\nlitet med dessa fordon. De är specialförsäkrade.\r\nMan kan även registrera dem i specialregister, om\r\nman så vill.</pre><pre>Dessa hobbyfordon är mycket viktiga. De stärker\r\nlivskvaliteten hos de människor som tycker om\r\nsådana här saker. Att hålla på med den sortens\r\nnegativa inställning som man möts av i\r\nutskottsbetänkandet är av ondo.</pre><pre>Utskottet hänvisar till en behandling av ärendet i\r\nJoU8 och avstyrker vår motion. Att\r\nSocialdemokraterna bedrev förmynderi över vissa\r\ngrupper i samhället under den tid de satt vid\r\nmakten känner inte minst hobbybilistena till. Men\r\natt detta elände skulle fortsätta under en borgerlig\r\nregering kunde man inte tro, i alla fall inte om man\r\nläste de uttalanden som vissa partiledare gjorde i\r\nhobbybilspressen under valrörelsen.</pre><pre>Jag citerar här ur den utfrågning som en tidskrift\r\npublicerade i valrörelsen 1991. Jag återger först\r\nfrågan som ställdes till partiledarna: ''Den 19 april\r\n1990 införde nuvarande regeringen, genom\r\nretroaktiv lagstiftning, en bestämmelse som i\r\npraktiken innebär importförbud av personbilar av\r\nårsmodellerna 1976-88. Kommer partiet att ta bort\r\ndenna bestämmelse om partiet hamnar i\r\nregeringsställning?''</pre><pre>Carl Bildt säger som svar på detta: ''Ja, vi kommer\r\natt arbeta för att bestämmelsen tas bort. I riksdagen\r\nhar vi krävt att regeringens beslut ska rivas upp.\r\nImport- och handelsbegränsningar ska motverkas\r\npå alla områden.''</pre><pre>Eftersom Moderaterna är det största partiet i\r\nregeringen förmodar jag att det fanns någon\r\nsubstans i det uttalandet.</pre><pre>Facit av den förda politiken på detta område visar\r\npå två möjligheter. Antingen har vissa partiledare\r\ninte haft sina idéer förankrade i det egna partiet,\r\neller så var dessa uttalanden enbart populistiska.\r\nKan sådana uttalanden komma från så seriösa\r\npartier? Jag bara frågar.</pre><pre>Dubbelmoralen visar sig även på annat sätt. Man\r\nsäger sig vilja värna om miljön i första hand.\r\nAnledningen till att hobbybilisterna inte kan\r\nacceptera den tanken är det faktum att bilar som\r\ntagits in från Kalifornien inte gått igenom\r\nbesiktningen i Sverige, trots att de haft bättre\r\nutrustning. Om man eftermonterar en katalysator\r\npå en äldre bil kan man besiktiga den som vanligt.\r\nDå bedöms katalysatorn vara en ljuddämpare. Om\r\nman vill registreringsbesiktiga en bil med\r\neftermonterad katalysator går den inte igenom\r\nbesiktningen.</pre><pre>Vi i Ny demokrati hävdar att dessa hobbybilar, som\r\ngår 100 till 500 mil per år, inte nämnvärt påverkar\r\ndet globala miljöproblemet. Vi anser vidare att\r\nman bör stimulera ungdomen till meningsfull\r\nsysselsättning. Förbud som stoppar kreativa\r\nungdomar i deras bilhobbyutövning skapar antipati\r\nmot myndigheter. Besvikelsen kan i förlängningen\r\nleda till spritmissbruk.</pre><pre>Vi har däremot förståelse för att myndigheterna vill\r\nstoppa dem som tar hem bilar för eget bruk -- det\r\nheter så -- och sedan gör affärer med dessa. Det\r\ngagnar inte motorhobbyn. Det finns säkert\r\nmöjlighet att stävja detta, t.ex. genom förbud att\r\navyttra fordonet inom tre år. Det finns säkert andra\r\nlösningar också. Vi är intresserade av att vara med\r\noch ta fram dessa lösningar.</pre><pre>Herr talman! Den samlade bilden av\r\njordbruksutskottets behandling av denna fråga får\r\nmig att starkt ifrågasätta om detta ärende ligger\r\ninom utskottets kompetensområde. Det hade varit\r\nmer logiskt att frågan behandlats i trafikutskottet.\r\nDet är både synd och skam att hålla på med\r\nmiljöfrågor på en nivå där miljöpåverkan är\r\nförsumbar.</pre><pre>Överläggningen var härmed avslutad.</pre><pre>(Beslut fattades efter 12 §.)</pre><pre>8 §  Kapital för tillväxt</pre><pre>Föredrogs</pre><pre>finansutskottets betänkande</pre><pre>1992/93:FiU3 Kapital för tillväxt (prop.\r\n1992/93:41).</pre><pre>Anf. 62  ARNE KJÖRNSBERG (s):</pre><pre>Herr talman! Denna höst har det talats mycket om\r\nvikten av samarbete och samverkan. Alla är\r\növerens om att stora ansträngningar har gjorts från\r\nregeringspartierna och från Socialdemokraterna\r\nför att åstadkomma samsyn om vissa\r\ngrundläggande förändringar i syfte att lösa för vårt\r\nland viktiga frågor.</pre><pre>Just därför är jag ledsen att behöva konstatera att\r\ndet i detta ärende tyvärr inte har varit så. Man kan\r\nfråga sig varför. Jag vet inte om det kan finnas\r\nnågon inneboende sprängkraft i denna fråga.\r\nEgentligen tror jag inte att det är så. Sättet att\r\nhantera ärendet är nog betingat av att\r\nregeringspartierna i utskottet, för att få stöd av Ny\r\ndemokrati, var -- och tydligen fortfarande är --\r\nberedda till snart sagt vad som helst.</pre><pre>Detta innebar att vi i finansutskottet i våras vid\r\nsittande bord fick ett förslag uppläst för oss av\r\nutskottets ordförande. Det rådde stor förvirring om\r\nvad förslaget egentligen innebar, hur mycket\r\npengar det gällde, hur organisationen skulle vara\r\noch om det var ett eller flera bolag som skulle bildas\r\nosv. Riksdagens beslut innebar att regeringen\r\nskulle återkomma med förslag. Det har vi här nu.</pre><pre>Först vill jag deklarera att det finns skäl för att\r\nåtgärder vidtas för att underlätta de mindre och\r\nmedelstora företagens möjligheter att få tillgång till\r\nriskkapital. Inget tvivel skall råda om att vi inser\r\nproblemen vad gäller denna fråga, inte minst mot\r\nbakgrund av den finanskris som vi nu, och enligt\r\nmin bedömning för en lång tid framåt, kommer att\r\nvara mitt uppe i. Det är uppenbart att många\r\nmindre och medelstora företag upplever allvarliga\r\nproblem med sin finansiering. Man anser att\r\nkreditgivningen stramats åt i bankerna och att\r\nkraven på säkerhet har skärpts.</pre><pre>Än en gång: Vi inser betydelsen av att det finns\r\nmedel för finansiering av små och medelstora\r\nföretag. Vi har redan tidigare medverkat till att\r\nresurser ur Allmänna pensionsfonden har använts\r\ntill det ändamålet. Enligt vår mening är det rimligt\r\natt en del av AP-fondens medel kan placeras i\r\naktier i mindre företag. Vi tycker t.o.m. att det kan\r\növervägas om det kan ske genom inrättande av\r\nsådana riskkapitalbolag som föreslås i\r\npropositionen. Men -- och det är det avgörande --\r\ndessa bolag bör i så fall kvarstanna i Allmänna\r\npensionsfondens ägo och även i framtiden bidra till\r\natt stärka pensionssystemet. Det kan inte vara\r\nrimligt att staten inrättar riskkapitalbolag och\r\nsedan skänker bort dem till storföretag och banker.</pre><pre>I det läge som nu råder, med ett ytterst allvarligt\r\nläge i den offentliga sektorns finansiella sparande,\r\när det inte rimligt att försvaga de offentliga\r\nfinanserna med ytterligare 6,5 miljarder kronor.\r\nDet är tvärtom fullständigt orimligt att göra så.</pre><pre>Borde inte utskottets talesman -- om det är herr\r\nWittbom eller herr Jenevall får ni avgöra själva; det\r\nkanske är båda -- fundera på hur medborgarna ser\r\npå detta? I den s.k. krisproposition som utskottet\r\nnu bereder läggs onekligen stora bördor på Sveriges\r\nfolk. Det är höjd pensionsålder, försämrade\r\nsjukförmåner och kraftigt höjda skatter. Samtidigt\r\nsom detta sker står ni i begrepp att skänka bort 6,5\r\nmiljarder kronor.</pre><pre>Jag påstår att denna generositet med allmänna\r\nmedel är minst sagt uppseendeväckande. Jag påstår\r\ndessutom att det är uppenbara risker för att det ni\r\nnu gör hos stora breda medborgargrupper kommer\r\natt uppfattas som om det ekonomiska läget inte är\r\nså allvarligt som ni, och också vi, påstår. Kan\r\nregering och riksdag skänka bort 6 500 miljoner\r\nkronor till företag, många stora, och banker, då kan\r\ndet väl inte vara så farligt med ekonomin, säger\r\nman sig. Förstår ni inte att ni ''leker med elden''?</pre><pre>Herr talman! Först ville jag ta upp sakinnehållet i\r\nutskottets förslag, men jag måste faktiskt ett\r\nögonblick uppehålla mig vid majoritetens\r\növermaga sätt att hantera frågan. Som jag tidigare\r\nsade fick vi i våras i utskottet ett förslag uppläst,\r\ninte ett papper. Detta upplästa förslag fick vi efter\r\nflera bordläggningar för, som det sades, ''ytterligare\r\nberedning bland regeringspartierna''.</pre><pre>Regeringen har därefter haft mer än fyra månader\r\npå sig att hantera frågan i regeringskansliet. Jag\r\nförstår att det har varit många stridiga viljor\r\ninblandade i detta beredningsarbete. Det har jag\r\ninga synpunkter på. Det är majoritetens problem.\r\nVad jag däremot har synpunkter på är att när\r\nförslaget nu kom tillbaka var det fortfarande dåligt\r\nhandlagt. Inte något som helst remissförfarande var\r\ngenomfört. När vi då, med stöd av\r\nriksdagsordningens 4 kap. 10 § begärde att ärendet\r\nskulle remitteras till Riksbanken,\r\nFinansinspektionen och konstitutionsutskottet, då\r\nförebar majoriteten ''allvarligt men'' för att vägra\r\noss dessa remisser.</pre><pre>Herr talman! Någon måtta borde det vara på\r\nmajoritetens maktfullkomlighet. Enligt\r\nförarbetena till riksdagsordningen är rätten att\r\nerhålla upplysningar och yttranden konstruerad\r\nsom en minoritetsrättighet. Grundlagberedningen\r\nförutsatte att utskotten vid sådan begäran skulle\r\nvisa generositet. Mycket kan sägas, men visat\r\ngenerositet, det har utskottets majoritet verkligen\r\ninte gjort i den här frågan. Majoriteten har inte\r\nheller anfört några verkliga skäl för att förvägra de\r\nbegärda remisserna. Man har bara rent allmänt sagt\r\natt remissen skulle fördröja behandlingen och\r\nbildandet av de nya bolagen.</pre><pre>Det är för varje insiktsfull bedömare uppenbart att\r\nde skäl som majoriteten anför inte räcker för att\r\nåberopa avsevärt men. Detta kan påstås om snart\r\nsagt varje ärende i denna riksdag. Jag påstår att\r\nmajoriteten inte har handlat i enlighet med\r\ngrundlagens avsikt och -- och detta är det allvarliga,\r\nherr talman -- har därmed eliminerat grundlagens\r\nminoritetsskydd.</pre><pre>Allmän brådska -- i det här fallet för att\r\nberedningen skötts valhänt -- kan inte och får inte\r\nvara skäl för att avvisa en minoritets begäran om\r\nytterligare upplysningar för att riksdagen skall veta\r\natt beslut fattade i denna kammare är korrekta och\r\nväl underbyggda.</pre><pre>Sammanfattningsvis: Som jag visat är detta ärende\r\nför det första dåligt berett. För det andra har inte\r\nmajoriteten visat skälig hänsyn till vår begäran om\r\ninhämtande av ytterligare upplysningar.</pre><pre>Det viktiga är dock att förslaget är orättfärdigt i ett\r\nför landet allvarligt läge. När ni, och i vissa stycken\r\näven vi, ställer stora krav på uppoffringar hos\r\nlandets medborgare, när statsministern som vi\r\nhörde för några timmar sedan här i kammaren\r\nannonserade att det s.k. tredje krispaketet skall\r\ngenomföras i stora delar och t.o.m. tidigareläggas,\r\njust då är ni beredda att skänka bort 6 500 miljoner\r\nkronor. Är ni fullständigt renons på vad som är\r\npolitiskt riktigt och klokt? Har ni ingen som helst\r\nkänsla för rättvisa?</pre><pre>Det vore förmätet av mig att ge\r\nregeringsföreträdarna några råd. Därför avstår jag\r\nfrån det. Jag vill bara konstatera: I denna fråga har\r\nni valt konfrontationens väg, inte samverkans. I\r\ndenna fråga har ni valt strid, inte fred. Ni har inte\r\nens valt vapenvila.</pre><pre>Herr talman! Jag vill yrka bifall till samtliga s-\r\nreservationer och avslag på propositionens förslag.</pre><pre>Anf. 63  BENGT WITTBOM (m):</pre><pre>Herr talman! Jag tycker att Arne Kjörnsberg tog i\r\nalldeles väldigt. För att ta formaliafrågan först vill\r\njag bara påminna Arne Kjörnsberg om att han inte\r\när helt fri från erfarenhet av att köra över\r\nminoritetsskyddet i frågor som är mycket större än\r\ndenna. Som exempel kan jag nämna införandet av\r\nförnyelsefonderna, då man snabbt klippte 20\r\nmiljarder kronor från det svenska näringslivets\r\nkassor, samtidigt som man förvägrade en ordentlig\r\nberedning i det ärendet. Arne Kjörnsberg tycker\r\nuppenbarligen att det går bra med bristande\r\nberedning när man tar pengar från näringslivet men\r\nkräver en mycket omfattande beredning när man\r\nvid något enstaka tillfälle vill ge närigslivet\r\nnågonting tillbaka, vilket i dag är nödvändigt.</pre><pre>Herr talman! Beträffande ''allvarligt men'' räcker\r\ndet med att läsa upp några siffror. Antalet\r\nkonkurser i Sverige som berörde företag var 17 378\r\n1991. Dessa konkurser berörde nästan 65 000\r\nanställda. Fram till september i år har antalet\r\nkonkurser varit drygt 15 000. Så här långt har\r\nnästan 60 000 anställda berörts. Vad kan då vara\r\nviktigare än att riksdagen tar sitt ansvar och ser till\r\natt vi i bank- och finanskrisens Sverige gör vad vi\r\nkan för att få en fungerande riskkapital- och\r\nföretagsfinansieringsmarknad. Allt som fördröjer\r\nett beslut i den riktningen bidrar ytterligare till att\r\nförsvaga svenskt näringsliv och till att ställa fler\r\nmänniskor utan riktiga jobb. Det ansvaret är i alla\r\nfall inte den här riksdagsmajoriteten beredd att ta\r\npå sina axlar. Men det är tydligen Arne Kjörnsberg\r\noch Socialdemokraterna.</pre><pre>Herr talman! Dagens beslut är steg 1 i den konkreta\r\navvecklingen av löntagarfonderna.\r\nGrundstrukturen i det förslag som finansutskottet\r\nlägger fram svarar väl emot kravet på att tidigare\r\nkonfiskerade vinstmedel till löntagarfonderna skall\r\nåtergå till företagen.</pre><pre>Som vi hörde av Arne Kjörnsberg fortsätter\r\nSocialdemokraterna nu som under hela striden och\r\nprocessen om löntagarfonderna att bråka och göra\r\nmotstånd, trots att vi vet att löntagarfonderna\r\nunder den tid som de verkade inte avsatte några\r\nsom helst positiva resultat. Tvärtom blev\r\nlöntagarfonderna en halvmesyr som\r\nsocialiseringsinstrument betraktat, såväl utifrån\r\npolitiska som utifrån ekonomiska utgångspunkter.</pre><pre>Men i stället för att tyst lämna de av verkligheten\r\nraserade bastionerna fortsätter\r\nSocialdemokraterna att göra motstånd. Man\r\nundrar varför, men slutsatsen är ganska uppenbar.\r\nDjupt i den socialdemokratiska partisjälen finns\r\nännu socialiseringsambitionerna kvar, vilket Arne\r\nKjörnsberg bekräftar genom att säga att det\r\nvisserligen är viktigt med riskkapitalsatsningar men\r\natt dessa skall ske inom AP-fondernas ram. Sedan\r\nfaller man tillbaka på sin gamla och tydligen ännu\r\naktuella idé, att man vill fortsätta att bygga för att\r\ngöra svenskt näringsliv i ännu högre utsträckning\r\nmer och mer beroende av staten. Den politiken\r\nställer inte den här riksdagsmajoriteten upp på.</pre><pre>Finansutskottet föreslår nu riksdagen att genom ett\r\nförsta beslut väsentligt öka tillgången på reellt\r\nriskvilligt kapital. Det är meningen att 6,5 miljarder\r\nkronor skall sättas in i en decentraliserad\r\norganisation med verksamhet över hela landet.</pre><pre>Organisationen framgår av utskottets betänkande,\r\nmen i korthet skall den bestå av två portföljbolag\r\nmed drygt 2 miljarder i eget kapital. Dessa\r\nportföljbolag skall verka tillsammans med sex\r\nriskkapitalbolag, vart och ett med 400 miljoner\r\nkronor i eget kapital. I denna organisation finns det\r\nockså utomordentligt stora ambitioner att skapa en\r\nheltäckande verksamhet över hela landet och att\r\nhitta alla de riskvilliga och bra projekt som behöver\r\nfinansiering. Dessutom finns ambitionen att\r\nsamverka med andra aktörer på marknaden, som\r\nhar visat sig vara duktiga på att göra lönsamma\r\nplaceringar. På det sättet kommer ambitionerna att\r\nkunna skapa bra utvecklingsförutsättningar att\r\nrealiseras.</pre><pre>Herr talman! En uppgift för den nya organisationen\r\när, förutom att utveckla den svenska\r\nriskkapitalmarknaden, att se till att det skapas en\r\nmarknad för försörjning av mellankapital till\r\nframför allt de mogna företag som inte tidigare har\r\nhaft någon sådan marknad. Detta är en viktig\r\nuppgift för att dagens svenska näringsliv skall\r\nkunna fortsätta att utvecklas.</pre><pre>För oss är det alldeles naturligt med privatisering av\r\nriskkapitalbolagen, Arne Kjörnsberg. Det sätt som\r\nvi har valt att lämna tillbaka\r\nlöntagarfondspengarna på är ganska finurligt.\r\nMedlen återgår till de företag som har betalat in\r\nvinstdelningsskatt i proportion till inbetalade\r\npengar. Företagen får alltså inte några pengar, utan\r\nde får tillbaka inbetalade medel i form av aktier.\r\nMed aktierna följer ett ansvar att på bästa möjliga\r\nsätt förvalta det kapital som aktierna representerar.</pre><pre>Herr talman! På det sättet blir denna del i\r\nutskiftningen av löntagarfondsmedlen inte bara ett\r\nutlovat återförande av medel, -- ett viktigt steg i\r\navvecklingen av löntagarfonderna -- utan också en\r\nutmaning för svenskt näringsliv att förvalta dessa\r\nmedel på ett sätt som gör att de växer i värde, att de\r\nsätts in i utvecklingsbara projekt och att de används\r\nav svenskt näringsliv som ett viktigt medel för att\r\nskapa den utveckling som vi så oundgängligt\r\nbehöver för att få balans i svensk ekonomi, för att\r\nfå en tillväxt i riktiga nya jobb och för att få en bra\r\nutveckling i vårt land.</pre><pre>Herr talman! Jag förstår att Arne Kjörnsberg inte\r\nriktigt ställer upp på de grundläggande tankar som\r\nligger bakom finansutskottets majoritetsförslag.\r\nDet blir uppenbart vid en tillbakablick på den\r\nfilosofi som ligger till grund och som har legat till\r\ngrund för socialdemokratiska satsningar via\r\nregering och riksdag på företagsutveckling i vårt\r\nland. Socialdemokraterna har hela tiden utgått\r\nifrån tanken att politiker bättre skulle förstå hur\r\nresurser i näringslivet skall användas för att skapa\r\nutveckling. Ni socialdemokrater har haft tillfälle att\r\nhålla på med detta i ganska många år. Ni har skapat\r\nstödprogram, statliga investmentbolag,\r\nlöntagarfonder och allt vad det är. Resultaten kan\r\nvi avläsa: oerhört mediokra. Hade de varit\r\nframgångsrika skulle vi i Sverige i dag ha haft ett\r\nstarkt och omfattande näringsliv. Det har vi inte,\r\nherr talman! Det är just dessa problem som vi\r\nkämpar med nu.</pre><pre>Nuvarande riksdagsmajoritet vänder på pannkakan\r\noch utgår från att de som sköter svenskt näringsliv\r\nhar ägaransvar och att de som driver små och\r\nmedelstora svenska företag är bättre skickade att\r\nsvara för satsningar, risktagande och insatser för att\r\nfå svenskt näringsliv att växa, därav den för oss\r\nmycket naturliga konstruktionen som det här\r\nförslaget har fått.</pre><pre>Herr talman! Jag förstår att Arne Kjörnsberg och\r\nSocialdemokraterna bråkar i formaliafrågorna av\r\nden mycket enkla anledningen att de i sakfrågan\r\nhar mycket svårt att hitta argument mot det nu\r\nframlagda förslaget. I den politiska frågan förstår\r\njag Arne Kjörnsberg, för som känslostämningarna\r\när ute i det svenska samhället i dag måste det vara\r\nnästintill otänkbart att ställa sig i talarstolen och\r\nföreslå en fortsatt politik av gammal\r\nsocialdemokratisk modell, där utgångspunkten var\r\natt öka den politiska sektorns inflytande över\r\nnäringslivet och därmed driva fram en utveckling\r\nmot ett alltmer socialiserat svenskt näringsliv.</pre><pre>Herr talman! Jag yrkar bifall till utskottets\r\nhemställan i dess helhet.</pre><pre>Anf. 64  ARNE KJÖRNSBERG (s) replik:</pre><pre>Herr talman! Bengt Wittbom -- välkommen herr\r\nnäringsminister -- tycker att jag bråkar och gör\r\nmotstånd. Han förtar mig dessutom rättigheten att\r\ngöra det, inte utsagt men outsagt. Det är en\r\nsjälvklarhet, herr Wittbom, att jag företräder mina\r\nväljare. Så länge talmannen inte klubbar ner mig\r\nförbehåller jag mig faktisk rätten att framföra mina\r\nåsikter i denna kammare. Om Wittbom t.o.m. vill\r\nkalla det för att bråka, ta i och göra mostånd, är det\r\nhelt okej för min del. Jag ser det närmast som ett\r\növerbetyg när betygsättningen kommer från det\r\nhållet.</pre><pre>Herr Wittbom säger att det för er är alldeles\r\nnormalt att återbetala vinstdelningsskatten. Om\r\ndessa pengar hade funnits kvar i företagen -- låt oss\r\nhypotetiskt anta att någon vinstdelningsskatt inte\r\nutgått -- tror herr Wittbom då att de anställda i\r\nföretagen hade fått en del utav dessa pengar? Jag\r\npåstår att det skulle ha blivit så. Svensk\r\nfackföreningsrörelse -- både på arbetar- och\r\ntjänstemannasidan -- är så stark att den skulle ha\r\nsett till att förhandla sig till delar av dessa pengar.\r\nMen nu skall ni ge tillbaka pengarna till stora och\r\nsmå företag och till banker.</pre><pre>Herr Wittbom anklagar mig och det parti som jag\r\nrepresenterar för att ha socialiseringsambitioner.\r\nLåt mig erkänna -- detta kommer från hjärtat herr\r\nWittbom -- att så bra på att socialisera som ni är, har\r\nvi aldrig varit. Förra mandatperioden, 1976--1982,\r\nsom ni hade regeringsansvaret var det så. Nu är det\r\nlikadant. I nästa valrörelse kan vi nog inte utfästa\r\nså speciellt många vallöften, men ett vill jag\r\nformulera, herr Wittbom: Vi lovar att så snart som\r\nmöjligt privatisera de banker som ni nu med\r\nfantastisk fart håller på att socialisera.</pre><pre>Beträffande sakfrågan: Ni lämnar tillbaka 6 500\r\nmiljoner kronor samtidigt som ni begär stora\r\nuppoffringar av medborgarna i Sverige. Det är\r\ndetta som är orättfärdigt och fel och som jag\r\nbekämpar.</pre><pre>Anf. 65  BENGT WITTBOM (m) replik:</pre><pre>Herr talman! Arne Kjörnsberg får naturligtvis säga\r\nprecis vad han vill från denna talarstol. Det reglerar\r\ninte jag, utan talmannen. Men Arne Kjörnsberg får\r\nju finna sig i att bli emotsagd.</pre><pre>Skälet till att jag faktiskt uppfattar Arne\r\nKjörnsbergs inlägg i betänkandets\r\nhuvudreservation som bråkigt motstånd är att ni\r\nsocialdemokrater inte har mycket att säga i själva\r\nsakfrågan. Där säger ni heller inte mycket. Det är\r\nlitet en passant -- det är säkert så att svenskt\r\nnäringsliv och de små och medelstora företagen\r\nbehöver riskvilligt kapital, punkt. Därefter går ni in\r\npå formaliafrågor.</pre><pre>För det första sitter inte medvetenheten om de\r\nstora behov som finns ute i näringslivet särskilt\r\ndjupt. För det andra tycks det vara de formella och\r\npolitiska utgångspunkterna som är viktigare för er.</pre><pre>Jag tror att jag nästan kan om inte lova så i alla fall\r\nsäga till herr Kjörnsberg att om\r\nlöntagarfondspengarna hade funnits kvar i\r\nföretagen och om löntagarfonderna inte hade\r\nfunnits, hade utvecklingen i svenskt näringsliv\r\nunder de år som de fanns varit väsentligen bättre.\r\nDetta har två orsaker. Den ena är naturligtvis att\r\nman undandrog företagen resurser. Den andra är\r\nden psykologiskt oerhört negativa stämning som\r\ninrättandet av löntagarfonderna skapade. Att ge\r\ntillbaka pengar från löntagarfonderna är för oss\r\nnaturligt Det kan inte vara överraskande för Arne\r\nKjörnsberg. Löftet utfästes vid det tillfälle då\r\nriksdagen fattade beslut om att inrätta\r\nlöntagarfonderna.</pre><pre>Mycket kan sägas om socialisering i kristider, Arne\r\nKjörnsberg. Man kan vända på det hela och säga\r\natt det tycks vara så att borgerliga regeringar och\r\nmajoriteter återkommande tycks få uppgiften att\r\nsopa upp efter misslyckad socialdemokratisk\r\npolitik.</pre><pre>Jag tycker att Arne Kjörnsberg skall tala mycket\r\ntyst om bankerna. Orsaken till sakernas tillstånd är\r\nväl kända, och ansvaret har tagits gemensamt av\r\nregeringspartierna och Socialdemokraterna.\r\nDärför skall vi väl inte strida om detta. Jag tycker\r\natt vi skall sänka tonläget något och ägna oss åt den\r\nfaktiska problematiken.</pre><pre>Anf. 66  ARNE KJÖRNSBERG (s) replik:</pre><pre>Herr talman! Bengt Wittbom säger att talmannen\r\nreglerar vad som sägs från denna talarstol. Det är\r\njag glad för.</pre><pre>Det enda som jag reagerade för i min förra replik\r\nvar att Bengt Wittbom gjorde en stor affär av att\r\njag råkade ha åsikter om detta -- jag var bråkig, jag\r\ngjorde motstånd, osv. Bengt Wittbom sade att jag\r\nhanterade sakfrågan en passant, som han uttryckte\r\ndet.</pre><pre>Jag vill påminna kammarens ledamöter om att jag\r\nfaktiskt sade att man först skulle ta upp sakfrågan,\r\neftersom jag tycker att den är viktig. Jag tog upp\r\nden t.o.m. i två omgångar. Sedan avslutade jag mitt\r\nanförande med sakfrågan. Men det var viktigt och\r\nnödvändigt för mig att för kammaren också tala om\r\nhur majoriteten i finansutskottet uppträder och hur\r\nden hanterar riksdagsordningens formuleringar om\r\nminoritetsskydd. Då tillåter jag mig faktiskt att\r\ngöra detta, herr Wittbom.</pre><pre>Ni skall ge tillbaka pengarna till företagen. Min\r\nkorta och enkla fråga kvarstår: Tror herr Wittbom\r\natt någon del av pengarna, om de hypotetiskt tänkt\r\nhade varit kvar i företagen, på något sätt hade\r\ntillkommit löntagarna?</pre><pre>Nu delar ni ut aktier till ett värde av 6 500 miljoner\r\nkronor. Detta gör ni till stora och små företag och\r\ntill banker. Samtidigt kräver ni stora uppoffringar\r\nav Sveriges medborgare.</pre><pre>När det gäller sakfrågan råkar det vara på det sättet\r\natt det redan i dag finns ungefär 20\r\nriskkapitalbolag. Flera av dem har statlig\r\nanknytning. I dessa finns det 2 500 miljoner kronor.\r\nBara 900 miljoner kronor av dessa pengar är\r\ninvesterade som riskkapital.</pre><pre>Jag vill ställa en fråga till herr Wittbom. Hur många\r\nkonkurser -- inte exakt, inte på hundratalet, bara så\r\ndär mellan tummen och pekfingret -- kommer att\r\nkunna undvikas när ni inför dessa riskkapitalbolag?</pre><pre>Herr Wittbom gjorde i sitt första inlägg en\r\nuppräkning av antalet konkurser, vilket är väl känt\r\nför mig. Men frågan är hur många konkurser som\r\nkommer att kunna undvikas på grund av att ni nu\r\ndelar ut 6,5 miljarder.</pre><pre>Anf. 67  BENGT WITTBOM (m) replik:</pre><pre>Herr talman! Som svar på Arne Kjörnsbergs fråga\r\nkan jag bara säga att fler bra riskprojekt under alla\r\nomständigheter kommer att finansieras. Därmed\r\nblir det en bättre utveckling i fler företag. Det är\r\ndet som målsättningen med det beslut som vi nu är\r\npå väg att fatta. Det är också detta som är väsentligt\r\nför svenskt näringsliv och för våra möjligheter att\r\nbidra till flera riktiga jobb i en\r\narbetslöshetssituation som är krisartad.</pre><pre>Jag bara undrar, Arne Kjörnsberg, av vilket skäl ni\r\nså sent gick in på formaliafrågan. Jag vill bara\r\nerinra om att riksdagen fattade beslutet om att\r\ninrätta riskkapitalbolagen i våras. Det har gått\r\nmånad efter månad sedan dess. Ärendet har varit\r\nföremål för behandling i utskottet, och det var först\r\nvid slutbehandlingen som Socialdemokraterna\r\nreste frågan om remisser och beredning. Jag tycker\r\natt det talar för sig självt.</pre><pre>Det andra som gör mig litet förundrad är att det i\r\nSocialdemokraternas huvudreservation, trots\r\nvetskap sedan i våras om att en omfattande\r\nriskkapitalbolagsverksamhet omfattande 6,5\r\nmiljarder kronor skulle komma att inrättas, finns\r\nknappt en mening som pekar på ett alternativ. Det\r\nfinns inte mycket i Arne Kjörnsbergs inlägg här i\r\ndag som talar om ett alternativ, utan han gör bara\r\nett kort konstaterande om att det nog är möjligt att\r\nföretagsamheten i Sverige behöver ökad tillgång på\r\nriskkapital. Herr talman! Jag tycker att också detta\r\ntalar för sig självt.</pre><pre>Arne Kjörnsberg frågade om löntagarna skulle ha\r\nfått del av pengarna om de aldrig hade dragits in till\r\nlöntagarfonderna. Ja, naturligtvis skulle de ha fått\r\ndet. De hade fått del av en bättre utveckling i\r\nsvenskt näringsliv -- högre tillväxt. Det är väl en\r\nsjälvklarhet.</pre><pre>När beslutet om att inrätta löntagarfonderna\r\nfattades här i riksdagen, stod riksdagsledamöterna\r\ni gamla riksdagshuset och tittade på de 120 000--\r\n130 000 företagare som protesterade. Om Arne\r\nKjörnsberg och Socialdemokraterna inte har\r\nförstått vilken hämsko när det gäller framtidstro\r\noch annat som detta lade på svenskat näringsliv\r\nunder lång tid, då har jag en viss förståelse för vad\r\nArne Kjörnsberg har sagt här i dag.</pre><pre>Andre vice talmannen anmälde att Arne\r\nKjörnsberg anhållit att till protokollet få antecknat\r\natt han inte ägde rätt till ytterligare replik.</pre><pre>Anf. 68  BO G JENEVALL (nyd):</pre><pre>Herr talman! Ärade meddebattörer! Jag skulle\r\nförst vilja hälsa näringsministern välkommen till\r\nkammaren. Det är inte särskilt vanligt att\r\nministrarna går in i kammardebatter om\r\nutskottsärenden. Jag tycker att det är trevligt, och\r\njag tar det som ett uttryck för att även\r\nnäringsministern anser att detta är en mycket viktig\r\nfråga.</pre><pre>Det är dessutom en stor dag för svenskt näringsliv.\r\nDetta är en av de allra största satsningarna på\r\nsvenskt näringsliv, kanske den allra största\r\nnågonsin. Det borde uppmärksammas litet mer.</pre><pre>Historiken bakom att detta förslag har framkommit\r\när naturligtvis att det finns ett behov av denna\r\nsatsning. Idéerna uppkommer hos enskilda\r\nmänniskor och hos små företagare -- tyvärr mera\r\nsällan i storföretagen. Men de har haft mycket svårt\r\natt få något kapital till att förverkliga sina idéer.\r\nDetta förslag är ett viktigt inslag i detta\r\nsammanhang.</pre><pre>I början av förra årtiondet infördes\r\nventurekapitalet. Man trodde då att man skulle\r\nkunna kopiera den amerikanska modellen. Det\r\nvisade sig snart att det var en felsatsning. Den\r\namerikanska modellen utgick från 320 miljoner\r\nmänniskor. Men det är svårt att applicera detta på\r\n8 miljoner människor. Nu kan vi kanske få en\r\nmöjlighet att få en annan effekt av det, eftersom vi\r\nsnart står inför EG-inträdet och då får en\r\nmotsvarande storlek på befolkningsunderlaget.</pre><pre>Det är framför allt det otillräckliga egenkapitalet\r\nhos företagen som gör att de har svårt att utvecklas.\r\nDe får i och med detta en dålig soliditet, vilket i sin\r\ntur innebär att de inte blir kreditvärdiga och inte\r\nkan låna pengar.</pre><pre></pre><pre>Det som vi tycker var viktigt för denna satsning var\r\nsnabbhet. Vi tog beslutet i kammaren den 3 juni,\r\noch det hela är ju i praktiken i drift sedan början av\r\noktober. Vi fattar i dag det formella sista beslutet\r\nvad gäller privatiseringen.</pre><pre>Vad som är viktigt i detta sammanhang är ju att få\r\ntill stånd en mångfald. I ursprungsförslaget, som vi\r\nju ligger bakom, hade vi skrivit detta i\r\nsingularisform. Vi har haft nöjet och glädjen att\r\nunder hand delta i arbetet, där man gemensamt\r\nkunnat komma fram till att den lösning som nu\r\npresenteras är ännu mycket bättre. Det är ett bra\r\nexempel på vad som kan göras med gott samarbete.</pre><pre>Jag kan intyga att det ligger mycket arbete bakom\r\ndet här, eftersom jag till stor del har deltagit i detta\r\narbete. För varje fråga som reses uppstår ju\r\nomedelbart tio nya. Det ser mycket enkelt ut när\r\ndet är färdigt, men jag försäkrar att det ligger ett\r\nstort arbete där bakom.</pre><pre>Det är nu mycket viktigt att hjälpas åt -- och där har\r\nregeringen en mycket väsentlig uppgift -- med att\r\nverkligen få ut de positiva signalerna om det här till\r\nnäringslivet, så att näringslivet kan räta på ryggen\r\noch få tillbaka litet grand av tilltron till framtiden.</pre><pre>Det här är faktiskt en mycket stor satsning, men det\r\när till skillnad från andra satsningar inte något\r\nbidragsgivande eller någon regionalpolitisk åtgärd.\r\nDe här pengarna skall användas på ett effektivt sätt\r\ntill att verkligen stödja de goda idéerna och de nya\r\nprodukterna, och det kan leda till framtidens\r\nföretag som kan ge oss både inkomster och arbete.</pre><pre>De positiva signalerna skall inte underskattas. Det\r\när synd att vi bara läser om kris, kris och åter kris i\r\ntidningarna. Jag tycker att det är dags även för\r\nmedia att hjälpa till med att föra fram de positiva\r\nsakerna.</pre><pre>Jag tycker att media borde ha observerat detta\r\nmera. TV-kamerorna borde ha snurrat här, och\r\nradion borde ha direktsänt debatten. Det här är en\r\nstor händelse i svenskt näringsliv. Men jag hoppas\r\natt regeringen i stället med sina resurser kan föra ut\r\ndetta budskap, så att det blir mera spritt än hittills.</pre><pre>Med det här får näringslivet faktiskt sitt eget\r\nriskkapital. De här pengarna kommer ju\r\nursprungligen från näringslivet, och de sätts nu\r\nbokstavligen i händerna på näringslivet för att det\r\nskall få den spänst som vi eftersträvar. Det är också\r\nviktigt att näringslivet nu tar sitt ansvar. När det här\r\när sjösatt överlämnas det till normala kommersiella\r\nkrafter, och vi vet att de ibland har sina avigsidor.</pre><pre>Men jag är säker på att dessa bolag med sina\r\nstyrelser, som ju är helt näringslivsrelaterade,\r\nkänner det här och kommer att visa att det är\r\nnäringslivet som kan sätta fart på utvecklingen. Det\r\nskulle vara en stor besvikelse om det inte utvecklar\r\nsig i enlighet med de bakomliggande\r\ntankegångarna.</pre><pre>Man måste i detta sammanhang konstatera att\r\nlöntagarfonderna var en felaktig satsning. Vad\r\ngjorde man med löntagarfondskapitalet, som\r\negentligen skulle ha gjort samma sak som\r\nriskkapitalbolagen nu skall göra, nämligen satsa på\r\nnäringslivet och utveckla det? Jo, i stället köpte\r\nman börsaktier för att på så vis vara med i 80-talets\r\nrally och se om man kunde utöka kapitalet. Det var,\r\nlindrigt sagt, en fullständig flopp.</pre><pre>Men det var en god sak med löntagarfonderna, vars\r\nformer vi nu har avvecklat men vars positiva del är\r\nkvar, nämligen det ansamlade kapitalet, som vi nu\r\nkan använda med förnuft, så att det till slut får den\r\neffekt på näringlivet som det från början var avsett\r\natt ha. Det samlades in under tider med god\r\nlönsamhet i näringslivet, och vi kan nu använda det\r\nunder en tid när det verkligen är dåliga tider för\r\nnäringslivet.</pre><pre>Något annat som måste sägas nu och\r\nförhoppningsvis kommer att sägas många gånger\r\nframöver är att de här företagen bör ta den\r\nmöjlighet som de har att gå in och göra räddningar\r\nav företag som råkar illa ut på grund av bankernas\r\nagerande. Den berömda pendeleffekten har ju\r\nställt till mycket bekymmer även för sunda, annars\r\nlivskraftiga och långsiktigt riktiga företag genom att\r\nhelt enkelt rycka undan deras kapitalbas, ofta med\r\ntre dagars varsel.</pre><pre>De nu aktuella företagen har möjlighet att ställa\r\ngarantier för att motverka att t.ex. ett bolag med 50\r\nanställda på några veckor blir förstörda, så att\r\narbetslösheten utökas med motsvarande antal\r\npersoner. Kanske kan bara ett par miljoner få den\r\nverksamheten på fötter igen, så att vi kan behålla\r\nett företag i sund utveckling. Det en mycket viktig\r\nuppgift, och jag vet att det redan har skett i ett fall.\r\nJag är övertygad om att vi kommer att få se mer av\r\ndetta.</pre><pre>Vidare är nu det omöjliga faktiskt genomfört. Det\r\nsades från början att man inte kunde genomföra\r\ndenna privatisering, eftersom det var tekniskt\r\nogörligt. Nu har vi sett att det går, och det hälsar vi\r\nmed tillfredsställelse. Den resterande tredjedelen\r\nav det mjuka kapitalet kommer inom några veckor,\r\noch då är kedjan sluten. Jag vill även i detta\r\nsammanhang ge en eloge till Näringsdepartementet\r\noch dess tjänstemän, som har gjort ett bra arbete i\r\ndetta sammanhang. Jag är säker på att även den\r\nmjuka delen kommer att landa på sätt sätt.</pre><pre>Om vi bara kan vaska fram en enda oslipad diamant\r\noch på så vis få embryot till ett nytt ABB eller\r\nEricsson, har hela denna satsning varit mycket\r\nlyckad. Jag är övertygad om att vi hittar både\r\nguldklimpar och diamanter när vi börjar vaska.</pre><pre>Med detta, herr talman, yrkar jag bifall till\r\nutskottets hemställan.</pre><pre>Anf. 69  ARNE KJÖRNSBERG (s) replik:</pre><pre>Herr talman! Det är en stor dag för svenskt\r\nnäringsliv, den allra största någonsin, sade\r\nJenevall. Ja, det beror kanske på med vilka mått\r\nman mäter, herr Jenevall. Detta var ett sätt för\r\nhonom att revalvera -- märk väl inte devalvera -- sitt\r\noch sitt eget partis inflytande på den här frågan.\r\nMen det är kanske ännu större än vad jag tidigare\r\nhar anat. Möjligen kommer den fortsatta debatten\r\natt visa det.</pre><pre>Herr Jenevall hade velat ha TV och radio osv. här i\r\ndag, och detta skulle vara den kanske största dagen\r\nnågonsin för svenskt näringsliv. Vi får väl se om det\r\när lånta fjädrar eller något realt bakom herr\r\nJenevalls påstående.</pre><pre>Men, herr talman, jag är skakad. Antingen måste\r\nnäringsministern säga att Jenevall inte talar sanning\r\neller också kommer jag att aktualisera en KU-\r\nprövning av det här ärendet. Bo Jenevall sade\r\nsamma sak två gånger, formulerat på litet olika sätt.</pre><pre>Först sade han att det som var viktigt var snabbhet\r\noch att detta i praktiken redan är i drift sedan\r\nbörjan av oktober. Nu gäller det att ta det formella\r\nbeslutet.</pre><pre>Herr näringsminister! Jag hemställer, jag t.o.m.\r\nkräver, att som ledamot av denna kammare få reda\r\npå om departementet föregått beslutet i riksdagen.\r\nOm ni har gjort det, är det ett allvarligt fel mot\r\ngällande grundlagar. Om ni inte har gjort det, talar\r\nherr Jenevall inte sanning.</pre><pre>I den andra delen av Bo Jenevalls inlägg där den här\r\nfrågan berördes sade han att de här bolagen, de\r\nsom ännu inte skall finnas, redan har agerat. Han\r\nkänner till ett fall där de har gått in för att ställa en\r\ngaranti. Detta är allvarliga saker, herr\r\nnäringsminister.</pre><pre>Låt mig ställa en hypotetisk fråga till Jenevall. Om\r\ninte någon vinstdelningsskatt hade utgått, tror herr\r\nJenevall att landets löntagare då hade fått ta del av\r\nde pengarna i form av höjd lön? Och om han tror\r\ndet, tycker han då att det är riktigt att nu lämna\r\ntillbaka pengarna till stora och små företag liksom\r\ntill banker?</pre><pre>Anf. 70  BO G JENEVALL (nyd) replik:</pre><pre>Herr talman! Det är alltid roligt att lyssna på Arne\r\nKjörnsberg. Han är en god debattör, och han är\r\näven en stor formalist. Jag tar upp den sista frågan\r\nförst. Ja, jag tror verkligen att löntagarna hade fått\r\ndel av detta. Många företag som nu har råkat illa ut\r\nhade i stället varit på grön kvist, och det hade säkert\r\nskapat fler arbetstillfällen.</pre><pre>Vad gäller den andra frågan tycker jag att Arne\r\nKjörnsberg är rent okunnig. De sex\r\nriskkapitalbolagen har nämligen funnits länge. De\r\nhar varit i drift sedan lång tid tillbaka och har varit\r\nen juridisk enhet, som har kunnat fatta vilka beslut\r\nsom helst, oavsett det beslut som vi fattar här i\r\nkammaren i dag.</pre><pre>Det som de nu kommer att få är helt enkelt en\r\ntillkommande, delvis ny ägarkrets. Det har\r\ningenting med deras juridiska möjlighet att arbeta\r\nunder hela denna tid, varken före eller efter denna\r\nsatsning. Det var det som jag syftade på.</pre><pre>Jag kan också komma tillbaka litet grand till\r\nnågonting som Arne Kjörnsberg sade förut,\r\nnämligen att man skänker bort pengarna. Vi anser\r\ntvärtom att företagen nu får tillbaka en del av de\r\npengar som de tidigare orättmätigt har tvingats\r\nbetala in. Jag tror att jag med detta har besvarat de\r\nfrågor som jag har fått.</pre><pre>Anf. 71  ARNE KJÖRNSBERG (s) replik:</pre><pre>Herr talman! Bo Jenevall tycker att det är roligt att\r\ndebattera med mig. Tack så mycket.</pre><pre>Dessutom tycker herr Jenevall att jag är okunnig.\r\nJag lyssnar bara på vad Jenevall säger. Vi kan läsa\r\ndet i protokollet sedan, men jag repeterar det,\r\neftersom jag faktiskt noterade nyckelorden.</pre><pre>Han sade att det som var viktigt i denna fråga var\r\nsnabbhet och att de här företagen i praktiken redan\r\nvar i drift sedan början av oktober.</pre><pre>Nu sade Jenevall i det senaste inlägget att de\r\nminsann är i drift sedan länge. Hur var det nu: Är\r\nde i drift sedan länge tillbaka eller sedan början av\r\noktober? Jenevall har nu en replik kvar och kan\r\nlämligen svara på den frågan. Nyckelpunkten här är\r\nnämligen om det har begåtts brott mot landets\r\ngrundlagar eller inte.</pre><pre>Jenevall! Om det nu är så att en del av dessa pengar\r\nenligt Jenevalls uppfattning tillhör löntagarna, är\r\ndet då inte konstigt att lämna tillbaks dem till 155\r\neller 156 stora företag, de företag som skall äga\r\naktierna i portföljbolagen, till ett antal banker och\r\ntill 15 550 eller 15 600 småföretag, men inte ge\r\nlöntagarna några pengar?</pre><pre>Kan Jenevall förresten förklara för mig hur ni skall\r\nbörsintroducera portföljbolagen? Har ni en\r\nförhandlad marknadsekonomisk lösning? Ni måste\r\nju få några företag att sälja sina aktier för att\r\nkomma upp till de 1 000 aktieägare som krävs för\r\nen börsintroducering.</pre><pre>Företrädare från Näringsdepartementet sade vid\r\nutfrågningen i finansutskottet att den frågan skall\r\nlösas.</pre><pre>Jag förstod av Bo Jenevalls inlägg att han, eller om\r\ndet är Ny demokrati, har haft stort inflytande över\r\nutformningen av propositionen. Jag har funderat\r\növer om Bo Jenevall har haft ett eget rum på\r\nNäringsdepartementet under hösten. Men den\r\nfrågan kanske inte hör hit.</pre><pre>Bo Jenevall kanske kan tala om hur Ny demokrati\r\nhar tänkt sig denna börsintroduktion. Med vilka\r\nföretag har ni gjort upp om att de skall sälja sina\r\naktier? Eller är det banker ni har gjort upp med?\r\nDet vore intressant att få veta det.</pre><pre>Anf. 72  BO G JENEVALL (nyd) replik:</pre><pre>Herr talman! Jag besvarar den sista frågan\r\nbeträffande en eventuell framtida börsintroduktion\r\nförst. Vi fick en fin föredragning i utskottet av\r\nstatssekreteraren i Näringsdepartementet, där han\r\nmycket tydligt redogjorde för hur och när detta\r\nskall ske. Jag tror att vi kan diskutera den frågan\r\nvid ett annat tillfälle, så att Arne Kjörnsbergs\r\nminne kan friskas upp.</pre><pre>Vidare har vi frågan om samarbete med\r\ndepartementet. Jag tillhör den sortens politiker\r\nsom tror på samarbete. Jag tror inte på\r\nkonfrontation. Den leder inte någonstans --\r\nmöjligen till rubriker i tidningar och till trevliga\r\nordväxlingar i kammaren. Men det är samarbete\r\nsom leder till resultat, och det tänker jag fortsätta\r\nmed.</pre><pre>Jag vidhåller att Arne Kjörnsberg är mycket\r\nformalistisk och dessutom socialist -- vilket ger svar\r\npå frågan om skillnader i synsätt.</pre><pre>De andra frågorna har jag redan redogjort för\r\ntidigare, nämligen att dessa företag är i drift sedan\r\nlång tid tillbaka.</pre><pre>Andre vice talmannen anmälde att Arne Kjönsberg\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 73  Näringsminister PER WESTERBERG\r\n(m):</pre><pre>Herr talman! Först ber jag att få hälsa Arne\r\nKjörnsberg välkommen till privatiseringsklubben.\r\nJag är ledsen att han inskränker sig till privatisering\r\nav enbart statliga banker. Jag kan försäkra att det\r\nfinns mer material att arbeta med för att stärka\r\nutvecklingskraften i svenskt näringsliv.</pre><pre>Herr talman! Jag har under senare tid noterat\r\nganska stora sinnesförändringar när det gäller\r\nsynen på småföretagen och tillväxtföretagen. Jag\r\nuppmärksammade för några veckor sedan att den\r\nförre vice statsministern Odd Engström, när han\r\nbesökte Företagarnas riksorganisations konferens i\r\nKalmar, noterade att småföretagen ställts åt sidan.\r\nDet är svagheten i Socialdemokraternas\r\nnäringspolitik de senaste 20--25 åren. Kvittot för att\r\ndet fortfarande gäller har Arne Kjörnsberg lämnat\r\nhär i dag.</pre><pre>För mig är det utomordentligt viktigt -- precis som\r\njag har fått höra i de diskussioner jag har haft de\r\nsenaste dagarna med ett antal av de industrifackliga\r\norganisationerna -- att en stor del av tillväxten av\r\nnya arbetstillfällen i Sverige under kommande år\r\nmåste komma från små och medelstora företag.</pre><pre>Vi har i dag en situation där småföretagen endast\r\nrepresenterar 17 % av sysselsättningen. Siffran ute\r\ni övriga Västeuropa ligger två tre gånger högre.\r\nDärmed finns betydande förutsättningar för att det\r\nskall finnas ett stort expansionsutrymme.</pre><pre>Det finns sedan lång tid tillbaka en gammal\r\nfamiljeföretagartradition i min släkt. Vi har varit\r\nfamiljeföretagare i över 150 år. Jag har själv aktivt\r\narbetat som styrelseordförande under ett antal år i\r\nett av våra familjeföretag. Jag har högst påtagligt\r\nlärt mig spelets regler.</pre><pre>Det finns ett behov av att ha självständighet i\r\nförhållande till statsmakten, att kunna rå sig själv\r\noch fatta sina egna beslut, att ha fasta spelregler och\r\natt satsa på så lågt risktagande som möjligt. Det\r\nbehövs för att man skall kunna göra offensiva\r\nsatsningar som skapar utökad välfärd och\r\nutveckling av företag. För att kunna klara detta\r\nbehövs en låg ränta och låg inflation.</pre><pre>Det behövs också tillgång till en fungerande\r\nriskkapitalmarknad. Denna riskkapitalmarknad\r\nhar för de små och medelstora företagen i stor\r\nutsträckning lyst med sin frånvaro här i Sverige\r\nsedan kriget.</pre><pre>Det gäller nu att känna stolthet som företagare, att\r\nkunna vara stolt över sitt värv, att värderas för det\r\nman gör och uppfatta att det är något positivt som\r\ngörs. Därmed skapas ett klimat för småföretagen\r\ndär deras verksamhet uppskattas.</pre><pre>Vi vill bedriva en offensiv näringspolitik som skall\r\nfå den industriella basen i Sverige att växa. Men en\r\noffensiv näringspolitik måste också vara en politik\r\ndär man skapar utomordentligt konkurrenskraftiga\r\nförutsättningar för svenskt företagande. Det är\r\ndärför vi säger att industriakuten är stängd. Vi skall\r\ninte satsa pengar på företag som saknar\r\nförutsättningar för framtiden. Vi måste acceptera\r\nstrukturomvandlingar i näringslivet. Min gamla\r\narbetsplats Saab-Scania gör neddragningar i\r\npersonbilstillverkningen, liksom Volvo. Man måste\r\nacceptera, att när t.ex. monteringstiden för en\r\nvanlig bil sjunker från 110 timmar till 55 timmar, på\r\nväg ner till 30 timmar, innebär det att det inte går\r\natt sysselsätta lika många i produktionen. Men\r\nsamtidigt kan fler bilar produceras med hjälp av\r\nfärre anställda.</pre><pre>Det här måste också innebära snabbare\r\nproduktionscykler. Man måste se till att\r\nprodukterna förnyas, skapa tillväxt och\r\nexpansionsmöjligheter, och på det sättet även\r\nskapa en rationell produktion.</pre><pre>Den här typen av strukturomvandlingar måste\r\naccepteras, och man måste t.o.m. hjälpa till att\r\nåstadkomma dem. Det gäller samtidigt att inte\r\nföröda resurserna genom att satsa på företag med\r\nframtiden bakom sig eller genom att göra stora\r\nstatliga satsningar som senare visar sig inte hålla. I\r\nstället skall ett utrymme skapas för att satsa på små-\r\noch tillväxtföretag och nyföretagande. Det är det\r\nsom fler och fler i det svenska samhället, inte minst\r\nindustrifacken själva, identifierar som en av\r\ntillväxtmotorerna i den svenska ekonomin under\r\nkommande år.</pre><pre>Det här är den mest offensiva näringspolitiken och\r\nden som fungerar bäst. Det är det som kallas\r\nfinanspolitik. Det håller ned kostnadsläget i\r\nSverige och ser till att vi får låga räntor och låg\r\ninflation och därmed ett utomordentligt\r\nkonkurrenskraftigt näringsliv.</pre><pre>Vi har under de senaste tolv månaderna fattat\r\nbeslut, och vi kommer att fatta beslut, om sänkta\r\narbetsgivaravgifter. Vi har fått fram en av Europas\r\nabsolut mest konkurrenskraftiga\r\nbolagsbeskattning. Vi har genomfört avreglering\r\nsom skärper konkurrenskraften, och vi har fått i\r\ngång en produktivitetsutveckling i svenskt\r\nnäringsliv som ligger klart högre än i andra\r\njämförbara länder. Vi har dessutom, mer eller\r\nmindre ofrivilligt, fått betydande förändringar i\r\nvalutakurserna. Det har gjort att svenskt\r\nnäringsklimat har blivit utomordentligt\r\nkonkurrenskraftigt i förhållande till omvärlden.\r\nMen därutöver behövs särskilda näringspolitiska\r\nåtgärder för att stärka förnyelsen, tillväxten och\r\ntron på framtiden i svenskt näringsliv.</pre><pre>Det är därför vi gör ansträngningar att öka takten\r\npå produktutvecklingen och få en mer\r\nindustrirelaterad forskning som verkligen kan tas\r\ntill vara i nya svenska företag och i befintliga\r\nföretag och som kan leda till sysselsättning och mer\r\nutveckling. Det är därför vi jobbar med\r\navreglering, bolagisering och privatisering av\r\nstatliga företag, dvs. för att stärka\r\nkonkurrenskraften och utvecklingskraften. Det är\r\ndärför vi reformerar konkurrenslagstiftningen, och\r\ndet är därför vi koncentrerar så stor del av våra\r\nresurser till små- och tillväxtföretag.</pre><pre>Den viktigaste drivkraften för en företagare är att\r\nförverkliga sin idé. Jag har många exempel på det i\r\nmin egen släkt. Det är en idé eller en produkt som\r\nman bär med sig i huvudet och vill förverkliga i\r\nproduktionen. En annan viktig drivkraft är att\r\nföretag måste kunna tjäna pengar och icke enbart\r\nkomma i händerna på banker och andra\r\nfordringsägare. Därför är den viktigaste\r\nförutsättningen att små och medelstora\r\ntillväxtföretag får ett skatteklimat i Sverige som är\r\nkonkurrenskraftigt i förhållande till vad som gäller\r\ni Europa -- vilket vi nu steg för steg håller på att\r\ninföra.</pre><pre>Små och medelstora företag måste tjäna pengar för\r\natt kunna klara investeringar och risktagande. En\r\nav bristerna som finns kvar från den gamla tiden i\r\nSverige är att små och medelstora företag har litet\r\neget kapital i förhållande till alla jämförbara länder\r\ni Västeuropa.</pre><pre>Vi återupprättar näringsklimatet för att företagen\r\nskall kunna tjäna pengar. Vi förändrar också\r\nlånemöjligheterna. Efter 80-talets kasinoekonomi,\r\nmed det felaktiga tillvägagångssättet för\r\navreglering, har vi fått ett banksystem som inte\r\nfungerar. Vi går nu in och garanterar banksystemet\r\nför att skapa förutsättningar för att man ånyo skall\r\nkunna komma i gång med mer offensiv utlåning till\r\nfungerande projekt och företag.</pre><pre>Samtidigt ser vi till att det finns pengar kvar i\r\nutvecklingsfonderna, för att även de skall kunna\r\nfortsätta att stärka riskkapitalförsörjningen i denna\r\nbesvärliga lågkonjunktur.</pre><pre>Vi inför, förhoppningsvis genom dagens beslut, en\r\nsvensk riskkapitalmarknad för små och medelstora\r\nföretag. Det blir kanske en av de största\r\nsatsningarna i Västeuropa.</pre><pre>Beslutet att starta riskkapitalbolag har inte någon\r\nsärskilt lång historia, De första delarna kom via\r\nregeringsförklaringen föregående år. Sedan kom\r\nytterligare delar via motioner i riksdagen och en\r\nuppgörelse mellan regeringspartierna och Ny\r\ndemokrati i finansutskottet under våren. Förslaget\r\nhar sedan formats under sommaren och hösten i\r\nsamarbete med flera här närvarande debattörer på\r\nden borgerliga sidan -- Bo G Jenevall och Bengt\r\nWittbom. Det har utformats ett förslag som jag tror\r\när utomordentligt konkurrenskraftigt.</pre><pre>Vi har tagit till vara erfarenheterna från Sverige och\r\ndet tidiga 1980-talet. Då hade man svårigheter att\r\nhitta placeringar för pengar och startade bl.a.\r\nriskkapitalföretag, som bara försökte finna\r\nplaceringar. Man hade svårt att finna former som\r\ngav avkastning,</pre><pre>Vi har tagit till oss de erfarenheter som gjorts i\r\nUSA, Storbritannien, Tyskland och Japan från\r\ndenna typ av marknad, erfarenheter av hur man\r\nskapar riskkapitalförsörjning som ger tillväxt och\r\nutveckling i näringslivet. Vi har gått igenom dem\r\noch skapar nu ett system med portföljföretag och\r\nfungerande riskkapitalföretag.</pre><pre>Vi har valt en lösning med två stora portföljföretag\r\nför att skapa pluralism och konkurrens och göra det\r\nmöjligt att ställa krav. Det skall också finnas\r\nmöjlighet att jämföra de resultat som uppnås. Vi\r\nhar gjort detta utifrån de förutsättningar vi har\r\nfunnit i en lång rad länder, nämligen att om man\r\nskall ha fungerande riskkapitalföretag får de inte\r\ndomineras av ägande banker. Det går inte bra. De\r\ngör fel värderingar på riskkapitalmarknaden.\r\nRiskkapitalbolagen får inte ägas av stora företag.\r\nDet går heller inte bra. De små företagen är då\r\nrädda för att man plockar dem på deras goda idéer.</pre><pre>Riskkapitalbolagen får heller icke vara\r\nregionalpolitiska. De måste ha ett speciellt\r\nkunnande. Man skall gifta ihop kunskap och\r\nkapital, som är nyckeln till lyckade\r\nriskkapitalbolag.</pre><pre>Vi har därför placerat ägandet till portföljföretagen\r\ni banker och storföretag, för det är de som gör\r\nindirekta investeringarna eller investerar i större\r\nprojekt. Själva riskkapitalföretagen, som jobbar\r\ndirekt mot småföretagen, ägs däremot av 15 000--\r\n16 000 små och medelstora företag.</pre><pre>Vi uppnår också målet att det inte blir någon statlig\r\ninstitution. Sådana har inte rätt förmåga till\r\nkommunikation med de många små och medelstora\r\nföretagen. Arne Kjörnsberg kanske har\r\nuppmärksammat att de sex gamla, statliga\r\nriskkapitalbolagen, som vi nu bygger vidare på, inte\r\nlyckades något vidare. Det var inte så många\r\nföretagare som ville sätta sig i knä på statskassan\r\neller en statlig institution.</pre><pre>I stället ser vi till att riskkapitalbolagen blir\r\nprivatägda, genom att göra en utskiftning av\r\nägandet till de bolag som varit med och betalat in\r\npengar till löntagarfondssystemet. Därmed skapar\r\nvi privat ägande, konkurrens och pluralism och tar\r\ntill vara de goda erfarenheterna från en lång rad\r\nländer.</pre><pre>Jag kan försäkra, utifrån min tradition och den släkt\r\njag representerar, att vi aldrig någonsin skulle ha\r\nsatt oss i knä på en statlig institution eller ett statligt\r\nbolag. Vi vill göra affärer, vi vill skapa företag, vi\r\nvill bygga upp produkter, men det vill vi göra i\r\nprivat regi, med affärsmässighet och icke via\r\nstatliga organisationer eller statligt beslutsfattande.</pre><pre>Vi kommer att gå vidare. Förutom att vi restaurerar\r\nföretagens intjänandeförmåga skall vi se till att vi\r\nfår en bättre fungerande lånemarknad och en\r\nfungerande riskkapitalmarknad. Genom dagens\r\nförslag gör vi också en satsning på de tidiga\r\nutvecklingsföretagen, de som kommer med nya\r\nprodukter. Vi har lagt fram förslag om en industri-\r\noch nyföretagarfond, som skall se till att nya\r\nprodukter kan tas fram. Statskassan ställer låga\r\navkastningskrav, motsvarande inflationen, för att\r\nstimulera förnyelse av produkter och bildande av\r\nnya företag. Det är den sista länken i kedjan, som\r\näven kan tänkas omfatta delar av den verksamhet\r\nsom NUTEK håller på med, men som inte direkt\r\nskall kallas kommersiell.</pre><pre>Vilket förslag står då emot detta? Det är egentligen\r\nenbart ett avslagsyrkande. Man tänker inte på\r\nsmåföretagen. Man vet att småföretagen behövs.\r\nEn trätobroder, som både satt i den\r\nsocialdemokratiska partistyrelsen och var\r\nMetallare, sade till mig: I Metall har vi insett att\r\nsmåföretagen är oerhört viktiga att satsa på. Men\r\nsom socialdemokrater har vi tyvärr inte kommit\r\nlika långt.</pre><pre>Dagens beslut gör att vi passerar denna gräns och\r\nskapar förutsättningar för tillväxt och förnyelse i\r\nnäringslivet i stället för att satsa på en industriakut.\r\nVi satsar på investeringar i stället för konsumtion.\r\nVi satsar på att bygga inför framtiden, i stället för\r\npå de nog så välbehövliga pensionsfonderna som\r\ndock knappast bygger inför framtiden.</pre><pre>Herr talman! Jag tycker att Socialdemokraterna\r\nstår med byxorna nere, utan alternativ för att stärka\r\nden del av näringslivet som de flesta är ense om\r\nmåste växa.</pre><pre>Anf. 74  ARNE KJÖRNSBERG (s) replik:</pre><pre>Herr talman! Jag beklagar att herr\r\nnäringsministern, naturligtvis av utomordentligt\r\nviktiga skäl, inte kunde vara i kammaren när\r\ndebatten började. Om herr näringsministern hade\r\nvarit det, hade han hört vad jag sagt i sakfrågan.</pre><pre>Av formella skäl blir det ett avslagsyrkande. Men\r\nvår motion och vårt sätt att sträcka ut handen i\r\nfinansutskottet -- det senare kan naturligtvis inte\r\nnäringsministern känna till -- visar att vi var\r\nberedda att diskutera. Men vi tycker att det är\r\norättfärdigt att ena dagen kräva stora uppoffringar\r\nav Sveriges medborgare och nästa dag -- med\r\nsamma hand eller med den andra handen, vad vet\r\njag -- ge bort 6 500 miljoner kronor. Det tycker vi\r\när orättfärdigt.</pre><pre>Det var intressant att höra näringsministerns\r\nskildring av sin egen och sin familjs situation. Dess\r\nvärre kan jag inte göra detsamma. Min far var\r\nmurare. Jag kommer från Sjuhäradsbygden.\r\nSlarvigt uttryckt kan det sägas att om man inte är\r\nfödd bakom en krokig björkestam, lär man sig\r\nganska snart hur människor tänker och agerar i den\r\nbygd som jag kommer ifrån. Den bygden\r\ndomineras av små och medelstora företag.</pre><pre>Dessa företagare säger till mig, precis det\r\nnäringsministern sade i denna talarstol, nämligen\r\natt det viktiga är finanspolitiken och att få ner\r\nräntorna och inflationen. Där, herr\r\nnäringsminister, fick ni gå till oss. Vi ställde upp,\r\neftersom det var viktigt för landet. Det var viktigt\r\nför löntagarna, företagarna och för medborgarna i\r\nvårt land. Men ni väljer konfrontationens väg. Ni\r\nväljer strid i stället för samverkan. Det är detta som\r\nvi kritiserar er för.</pre><pre>Jag har förstått att industriakuten är stängd. Man\r\nskall ju starta eget i stället.</pre><pre>Herr näringsministern sade också att detta inte får\r\nägas av banker. Nu råkar det vara så att\r\nportföljbolagen till 20--23 % skall ägas av banker.\r\nJag vet att det finns begränsningar i rösträtten. Det\r\nfinns också begränsningar när det gäller årtalen när\r\nman får börja sälja. Men jag tror att det är 20--23 %\r\nsom skall ägas av banker, så nog kommer de att få\r\nett stort inflytande i portföljbolagen. Oroar det\r\nherr näringsministern?</pre><pre>Anf. 75  Näringsminister PER WESTERBERG\r\n(m):</pre><pre>Herr talman! Nej, Arne Kjörnsberg, det oroar mig\r\ninte. Vi har valt en konstruktion som skapar rätt\r\nförutsättningar. Storföretag och banker skall hålla\r\ntill i portföljföretagen. De gör indirekta\r\ninvesteringar i riskkapitalbolag eller större projekt\r\noch bildar s.k. mellankapital utan säkerhet, något\r\nsom liknar utvecklingsfondernas lånekapital. Där\r\nhör de hemma. De har en kompetens att tillföra.</pre><pre>De direkta riskkapitalföretagen, som skall jobba\r\nmot de små företagen, är det viktigt att det är små\r\nföretag som äger. Då får man rätt struktur. Det\r\nvisar erfarenheterna runt om i världen.</pre><pre>Det är litet typiskt för den debatt vi för, att vi inte\r\nser mycket till alternativ från Socialdemokraterna i\r\ndessa frågor. Det fanns en hand som plockade litet\r\ngrand för att möjligen kunna nå någonstans i\r\nfinansutskottet. Men det ''bidde'' ingenting, inte\r\nnu, och det har inte blivit det de senaste 20--25\r\nåren. Det fick vi Odd Engströms egna ord på.</pre><pre>Vi måste i stället se till att ta strid i vissa frågor. Det\r\när nödvändigt, inte för att vi vill striden, men vi\r\nmåste värna om och förnya svenskt näringsliv,\r\nstärka den industriella basen och se till att vi får\r\nbättre förutsättningar för de mindre och medelstora\r\nföretagen.</pre><pre>Det var bra att Socialdemokraterna var med på\r\nuppgörelserna i september om den bästa\r\nnäringspolitiken, dvs. den generella\r\nnäringspolitiken via finanspolitiken. Det var bra att\r\nde var med och tog ansvar för stora delar av det som\r\nde själva varit med om att åstadkomma, nämligen\r\nproblemen i ekonomin.</pre><pre>Vi samverkar gärna med olika partier här i\r\nriksdagen för att nå resultat och skapa Europas\r\nbästa och mest konkurrenskraftiga näringsklimat.\r\nDet behöver vi för att få näringslivet att växa.\r\nSedan måste vi samtidigt se till att vi stärker små\r\noch medelstora företag samt tillväxtföretag.</pre><pre>Herr talman! Jag är övertygad om att den satsning\r\nsom vi nu gör i Sverige kommer att betala sig. Jag är\r\növertygad om att fyrdubblingen av det kapital som\r\nsatsas på den typen av verksamhet är riktig. Det\r\ngäller de radikala skatteförändringar som nu sker,\r\nde avregleringar som nu sker och stärkandet av den\r\ndel av näringslivet som nästan alla bedömare anser\r\nvara den som måste växa, för att vi skall klara\r\ntillväxten av svensk arbetsmarknad i svenskt\r\nnäringsliv. Jag hoppas att vi även steg för steg får se\r\nArne Kjörnsberg och hans parti på den vägen.</pre><pre>Anf. 76  ARNE KJÖRNSBERG (s) replik:</pre><pre>Herr talman! I sitt första inlägg hälsade herr\r\nnäringsministern mig välkommen i\r\nprivatiseringsklubben. Låt mig påminna\r\nnäringsministern om att den är stängd. Det råder\r\nett moratorium för utförsäljande av statliga\r\nföretag, herr näringsminister.</pre><pre>Det ingår i den överenskommelse som vi har gjort\r\nför att försvara viktiga intressen i vårt land. Om\r\nnäringsministern vill kan jag tala om på vilken sida\r\ni protokollet det står. Där tog vi vårt ansvar. Det är\r\nmer än vad man kan säga att det parti herr\r\nnäringsministern företräder gjorde förra gången\r\ndet begav sig. Då skrev partiordföranden i\r\nModerata samlingspartiet, numera även\r\nstatsminister, att man inte skall stötta en fallande\r\nregering.</pre><pre>Så var det när herr Westerberg var vanlig menig\r\nledamot av denna kammare, som jag är nu. Då\r\nhade ni chansen att göra en insats för fosterlandet,\r\nmen ni tog strid för stridens egen skull.</pre><pre>Det är inte bara banker som skall äga detta. Det är\r\nockså storföretag. Vi kan ta ett exempel. Kan\r\nnäringsministern tala om för mig hur mycket ASEA\r\nfår i aktier i något av dessa portföljbolag?</pre><pre>Låt mig sedan komma med en liten kommentar. I\r\nen kommentar från den privata sfären sade\r\nnäringsministern att han och hans familj aldrig\r\nskulle sätta sig i statens knä. Nu råkar det vara så\r\natt Per Westerberg är en av statens främsta\r\nföreträdare. Per Westerberg är departementschef\r\npå Näringsdepartementet. Om näringsministern\r\nskäms så för allt som har med staten att göra, finns\r\ndet kanske skäl att fundera på vad man skall göra åt\r\ndet. Det ankommer inte på mig att säga det. Det\r\nskulle kunna uppfattas som ett misstroendevotum.</pre><pre>Anf. 77  Näringsminister PER WESTERBERG\r\n(m):</pre><pre>Herr talman! Enligt den diskussion som förs här i\r\nkammaren förefaller det som om man behöver\r\nsmåföretagandet som en erfarenhet i blodet för att\r\nförstå det. Även om det finns krokiga björkar i\r\nsödra Älvsborg, i knallebygden, där det finns ett\r\nmycket starkt småföretagande, har uppenbarligen\r\ninte en del av drivkrafterna smittat av sig.</pre><pre>Arne Kjörnsberg tror uppenbarligen fortfarande\r\natt småföretagaren gärna sitter i knät på staten, när\r\ndet gäller finansieringen av bolaget, och att han\r\ngärna går till löntagarfonder eller statliga\r\nriskkapitalbolag för att få sin finansiering. Jag kan\r\nförsäkra honom om att de flesta -- den helt\r\ndominerande delen -- helst vill stå på egna ben och\r\nfå finansiering på andra sätt. Man vill klara\r\nkontrollen, ha en affärsmässig relation och ha\r\nlikvärdiga och jämbördiga människor att samarbeta\r\nmed.</pre><pre>Jag har fortfarande inte fått något program från\r\nSocialdemokraterna för hur man skall stärka\r\ntillväxten och förnyelsen i näringslivet. Jag får\r\nfortfarande inga uppgifter på hur det skall gå till,\r\nmer än möjligen de förslag som varit ute tidigare,\r\nnämligen litet grand inom ROT-sektorn och litet\r\ngrand av en konferens. Men jag får inte många idéer\r\nnär det gäller det som många av industrifackens\r\nföreträdare säger måste växa av sysselsättningsskäl.\r\nDet är där de nya arbetstillfällena skall komma.</pre><pre>Vi gör nu den förmodligen största satsningen i\r\nVästeuropa på riskkapitalförsörjning för små och\r\nmedelstora företag och tillväxtföretag. Vi gör det\r\ndärför att vi har sett att den sektorn har varit\r\nalldeles för liten i Sverige under en mycket lång\r\nföljd av år. Den är antagligen bara hälften så stor\r\nsom i andra jämförbara industrinationer. Det är en\r\nsektor som förmodligen har haft Västeuropas\r\nhårdaste beskattning. Den har haft ett antal\r\nsärregler som vi nu steg för steg håller på att rensa\r\nupp. Därmed vill vi skapa konkurrenskraftiga\r\nförhållanden och en riskkapitalmarknad för den\r\nhär typen av företag. Det är nödvändigt att göra\r\ndetta.</pre><pre>De skall tillåtas att tjäna pengar. Vi måste ha en\r\nlånemarknad som fungerar. Vi måste ha, vilket vi\r\nfår med detta beslut, en fungerande\r\nriskkapitalmarknad.</pre><pre>Vi skall också se till att det finns möjligheter att få\r\nhjälp och stöd för utveckling av nya banbrytande\r\nprodukter och nystartning av företag.</pre><pre>Andre vice talmannen anmälde att Arne\r\nKjörnsberg anhållit att till protokollet få antecknat\r\natt han inte ägde rätt till ytterligare replik.</pre><pre>Anf. 78  ROLF L NILSON (v):</pre><pre>Herr talman! Jag vill börja med att yrka avslag på\r\nförslaget att skänka bort 6,5 miljarder av\r\nlöntagarnas pengar från löntagarfonderna till\r\nbanker, storföretag och mindre företag. Det är\r\ndirekt otillständigt och måste avvisas.</pre><pre>Sedan är det som vanligt när Per Westerberg talar\r\nen fruktansvärd massa munväder om\r\nnyföretagande och småföretagande. Det finns\r\nseriösa problem med kapitalförsörjningen till\r\nföretagandet över huvud taget. De är inte längre\r\nenbart begränsade till de små och medelstora\r\nföretagen. Bakgrunden är väl känd. Det svenska\r\nbanksystemet uppfyller inte den viktiga del av sin\r\nverksamhet som går ut på att försörja företagen\r\nmed riskvilligt kapital. Det är tveksamt om de över\r\nhuvud taget försörjer dem med kapital om inte\r\nriskerna är obefintliga.</pre><pre>Detta är ett baksmällefenomen efter\r\nbubbelekonomins champagneyra. Sammanbrottet\r\nhar gjort bankerna skotträdda. De vågar helt enkelt\r\ninte låna ut pengar. Här tycker jag att Per\r\nWesterberg, som representerar oss som ägare i\r\nbank, borde uppmana bankerna att inte vara så\r\nrädda och låna ut mer, ta litet risker. Det är\r\negentligen via bankerna som den huvudsakliga\r\nkapitalförsörjningen skall komma.</pre><pre>Samhället har ett antal kanaler för att försörja\r\nföretagen med kapital. Vi har NUTEK,\r\nutvecklingsfonderna, Industrifonden,\r\nriskkapitalbolagen som s och v inrättade,\r\nlöntagarfonderna, och tidigare fanns det också en\r\ninvesteringsbank. Det är möjligt att jag har missat\r\nnågonting.</pre><pre>Efter regeringsskiftet skapade den nya\r\nregeringen -- Per Westerberg var mycket aktiv i\r\ndetta -- förvirring på kapitalförsörjningens område.\r\nVi har fått ett förlorat år när det gäller försörjning\r\nav kapital till små och medelstora företag genom att\r\nregeringen i ideologiskt nit har angripit de\r\nexisterande formerna. Man har ifrågasatt deras\r\nverksamhet, och det gäller rakt över. Det gäller\r\nutvecklingsfondernas rätt att låna pengar, de\r\ninstiftade riskkapitalbolagen och Industrifondens\r\nverksamhet.</pre><pre>Den variant som regeringen nu föreslår, och som\r\nföreslås av finansutskottets majoritet, är en\r\nkonstruktion med två nivåer: portföljförvaltande\r\nbolag och direktinvesterande bolag. De skall bli\r\ndelägare och stå för riskkapital i små och\r\nmedelstora företag. Jag ifrågasätter om den här\r\nkonstruktionen främjar det nyföretagande som Bo\r\nG Jenevall värnade om.</pre><pre>Per Westerberg har i Dagens Industri sagt att det\r\ntroliga är att dessa företag -- som för övrigt kommer\r\natt ta ganska lång tid på sig för att komma i gång\r\nmed sin verksamhet, det är alltså ingen\r\nsnabblösning för kapitalförsörjningen -- kommer\r\natt satsa på mogna företag med goda\r\nutvecklingsmöjligheter, dvs. ganska riskfria\r\nplaceringar. Det är inte fråga om nyföretagande,\r\nnya projekt och nya idéer.</pre><pre>Problemet är de forskningsbaserade företagen, de\r\nsom har högt kunskapsinnehåll i sin framtida\r\nproduktion. Den tar lång tid att utveckla, kanske\r\n15, 20 eller 30 år. De kommer då att ge avkastning,\r\noch den kommer möjligtvis att ge\r\nsysselsättningseffekter. De företagens problem\r\nkommer att finnas kvar. Det finns inte i regeringens\r\narsenal ett bra medel för att lösa deras problem.\r\nDet har inte visats. Kunskapen och erfarenheten\r\nfinns i utvecklingsfonderna och i Industrifonden,\r\nmen de har inte resurserna. Dit borde det tillföras\r\nresurser.</pre><pre>Det finns en risk med den betoning på små företag,\r\neller storlek över huvud taget, som regeringen gör.\r\nMan kommer att missa de större företagens behov\r\nav riskvilligt kapital. Det gäller satsningar på större\r\nprojekt i företag som Saab, Volvo och de stora\r\nläkemedelsföretagen, vilket Industrifonden och\r\nInvesteringsbanken tidigare har arbetat med. De\r\nkommer att minska och möjligtvis helt bortfalla i\r\noch med Industrifonden får nya instruktioner att\r\nägna sig åt små och medelstora företag.</pre><pre>Det man i stället kan föreslå, och som troligtvis\r\nbehövs, är en investeringsbank som kan arbeta med\r\nde riktigt stora företagen. Troligen måste en sådan\r\nbank vara samhällsägd, eller annars måste det\r\nfinnas ett stort samhälleligt inflytande. Jag tror inte\r\natt de privata intressena kommer att kunna klara av\r\ndet, men detta kommer att behövas.</pre><pre>När de gäller de kunskapsbaserade företagen måste\r\nkonstateras att det är dessa som kommer att ge\r\ntillväxt. Jag tror att det är en myt att små företag i\r\nallmänhet kommer att ge stora\r\nsysselsättningseffekter, en långsiktigt tryggad\r\nutveckling i den svenska industrin och tillväxt. Det\r\när mycket speciella företag med högt\r\nkunskapsinnehåll som behövs och långsiktiga\r\nsatsningar. För detta måste det finnas en\r\nindustripolitisk strategi, vilket jag tycker att\r\nregeringen saknar.</pre><pre>Jag har hävdat detta i tidigare debatter med Per\r\nWesterberg. Jag har också sagt att vi i\r\nVänsterpartiet är intresserade av att delta i en\r\nförutsättningslös diskussion om hur man skall\r\nkunna trygga kapitalförsörjningen. Samhället\r\nmåste vara aktivt. Men fungerar\r\nkapitalförsörjningen av sig själv, skall samhället\r\ngivetvis dra sig ur och syssla med annat.</pre><pre>Anf. 79  BO G JENEVALL (nyd):</pre><pre>Herr talman! Det är alldeles riktigt att den satsning\r\nsom vi kommer att fatta beslut om i dag inte i första\r\nhand är ägnad för nyföretagande. Ett beslut som\r\nrör detta kommer att fattas någon gång i mitten av\r\ndecember. Förslaget ligger för närvarande hos\r\nnäringsutskottet för bedömning.</pre><pre>Det intressanta med detta är att det skapas en kedja\r\nfrån NUTEK, som ju redan finns, den nya\r\ninriktningen på Industrifonden till\r\nriskkapitalsatsningen. Det tillfredställer hela\r\nskalan av nyföretagande, och det leder framför allt\r\ntill tillväxt. Jag vill framhålla att riskkapitalbolagen\r\nfrämst är inriktade på att skapa tillväxt.</pre><pre>Eftersom begreppet små och medelstora företag\r\ninbegriper ca 99 % av alla svenska företag, har man\r\nmed denna satsning verkligen fått en heltäckande\r\nfunktion.</pre><pre>Anf. 80  Näringsminister PER WESTERBERG\r\n(m):</pre><pre>Herr talman! Rolf L Nilson sade att det skulle\r\nskapas förvirring när man satsar på små och\r\nmedelstora företag. Man skulle kunna tro honom\r\nom att vara en sann konservativ. Allt var bra som\r\ndet är, och därför skall man inte göra några\r\nförändringar som kunde skapa förvirring.</pre><pre>Jag kan försäkra Rolf L Nilson om att det inte är\r\ndär som skiljelinjen går. Vi vill snarast stärka\r\nförutsättningarna för tillväxtkraften i små och\r\nmedelstora företag. Det är alldeles uppenbart att\r\ndet inte är någon tillfällighet att vi har hälften så\r\nmånga sysselsatta i mindre och medelstora företag\r\nsom i jämförbara industriländer. Det är en logisk\r\nföljd av att man i Sverige inte haft en\r\nkonkurrenskraftigt klimat för dessa företag, med\r\nhögre beskattning än i jämförbara länder, sämre\r\nförutsättningar att få riskkapital, särregler för\r\nfåmansbolag och mycket annat.</pre><pre>Det är detta vi nu förändrar. Genom avregleringar\r\noch förändringar i skattesituationen skall vi se till\r\natt öka konkurrenskraften i hela det svenska\r\nnäringslivet. Vi vill bedriva en offensiv\r\nnäringspolitik. Vi skall se till att få den industriella\r\nbasen i Sverige att växa. Det behövs för att ha råd\r\natt upprätthålla den konsumtionsnivå vi i dag har.\r\nVi måste därför se till att vi får ett\r\nkonkurrenskraftigare klimat än i många andra\r\njämförbara länder.</pre><pre>Det är därför som vi har drivit frågan om en\r\nsänkning av arbetsgivaravgiften. Det är därför som\r\nvi har drivit frågan om en ökat produktivitet. Den\r\nstiger i dag snabbare i Sverige än i omvärlden. Det\r\när därför vi nu har fått växelkursjusteringar. Vi\r\nskulle hellre ha sett ytterligare sänkningar av\r\narbetsgivaravgiften. Det är därför vi har sett till att\r\nbörja förändra hela riskkapitalförsörjningen på\r\nsmåföretagssidan.</pre><pre>Detta sker inte genom att ta bort ett antal saker,\r\nvilket Rolf L Nilson försöker antyda, såsom\r\nIndustrifonden och utvecklingsfondernas\r\nlånekapacitet. I stället görs närmast en fyrdubbling\r\nav det kapital som kan gå till små tillväxtföretag.\r\nSkiljelinjen mellan oss går i den offensiva\r\nnäringspolitiken.</pre><pre>Vi vill stärka den industrirelaterade forskningen,\r\nden som kan tas tillvara i ny sysselsättning i svenskt\r\nnäringsliv. Det sker genom att vi ser till att få\r\nkonkurrenskraftiga förhållanden för företagen i\r\nstället för att gå in med subventioner via någon ny\r\nstatlig bank med mjuka krediter. Det är en bank\r\nsom uppenbarligen inte kan agera i privat regi,\r\neftersom Rolf L Nilson menade att den behövde\r\nvara statlig.</pre><pre>Herr talman! Den politik som Rolf L Nilson och\r\nhans socialdemokratiska kolleger har sysslat med\r\nunder lång tid har misslyckats när det gäller små\r\noch medelstora företag. Det har drivit ner andelen\r\nsådana företag i Sverige till en av de lägsta i\r\nvästvärlden. Det har samtidigt skapat en situation\r\ndär nyföretagandet är dåligt. Det är detta vi nu\r\nändrar på. Jag kan därför förstå att ni kämpar\r\nemot. Ni vill naturligtvis ha verksamheten under\r\nfull statskontroll. Det är dock inte detta som skapar\r\nförnyelsen och tillväxten.</pre><pre>Var och en som diskuterar dagligen med\r\nsmåföretagare känner drivkrafterna. De vet att det\r\navgörande är viljan att förverkliga sig själva, att\r\nkunna förverkliga idéer, att kunna tjäna pengar och\r\natt i självständighet kunna driva sitt bolag. Då\r\nsätter man sig inte i knät hos statskassan.</pre><pre>Anf. 81  ROLF L NILSON (v):</pre><pre>Herr talman! Det är länge sedan jag hörde någon\r\nslå in så många öppna dörrar som Per Westerberg\r\nnu gjorde i sitt anförande. Jag kan hänvisa till\r\nprotokollen från de tidigare debatter vi har haft.\r\nDet framgår där, att på de flesta av de punkter där\r\nPer Westerberg sade att skiljelinjen gick, går\r\nfaktiskt ingen skiljelinje.</pre><pre>Kanske talar Per Westerberg oftare med\r\nsmåföretagare än vad jag gör. Det ligger i hans\r\njobb. Men det händer att också jag gör det, och jag\r\ndelar den beskrivning som Per Westerberg gjorde\r\nav småföretagandets villkor. Däremot är det en myt\r\natt småförtagarklimatet var extremt dåligt eller ens\r\ndåligt under den föregående riksdagsperioden. Det\r\nstämmer inte. All statistik talar emot detta. Det\r\nförekom ett mycket aktivt småföretagande. Det har\r\nPer Westerberg bestyrkt från denna talarstol. Han\r\nsade att problemet var att det blir många små\r\nföretag, men de växer inte --jag tror att jag återger\r\nhonom helt rätt.</pre><pre>Det behövs en investeringsbank, och jag tror det är\r\nnödvändigt att samhället tar sitt ansvar för att en\r\nsådan bank kommer till stånd. Det är nödvändigt\r\natt samhället för ganska lång tid framöver tar ett\r\nansvar för kapitalförsörjningen till de små och\r\nmedelstora företagen, men framför allt till de\r\nnystartade teknikbaserade företagen. Det finns\r\ninga privata, snabba lösningar på detta.</pre><pre>Allt var inte bra under den tidigare perioden. Jag\r\nkritiserade då mycket hårt den socialdemokratiska\r\nregeringen för att den drog in utvecklingsfondernas\r\nlikviditet. Det fanns dåligt med överlikvid på vissa\r\nställen. Men det hade sin förklaring. Man lånade\r\ninte när man kunde få bidrag i Norrland. De\r\npengarna hade man kunnat dirigera om. Men som\r\nkollektiv behövde utvecklingsfonderna sina\r\npengar. De kunde göra nytta i företagen.</pre><pre></pre><pre>Jag var kritisk till att Socialdemokraterna minskade\r\nIndustrifondens stiftelsekapital när detta behövdes\r\nför satsningar på framtidsinriktade projekt.</pre><pre>Vi är inom Vänsterpartiet väl medvetna om den\r\nstora betydelse som de små företagen har. Vi är väl\r\nmedvetna om att det behövs en omstrukturering av\r\nsvensk industri, så att vi blir mindre beroende av de\r\nutlandskänsliga och valutakänsliga basindustrier\r\nsom vi har. Det kräver mycket kapital, och det\r\nkräver samhälleligt kapital.</pre><pre>Kedjan finns redan, Bo G Jenevall, det är bara det\r\natt den inte har varit spänd. Därför krävs\r\nförbättringar. Kedjan behöver putsas, och det är\r\nmycket möjligt att det saknas en och annan länk. Vi\r\nbidrar gärna till att man tillfogar sådana länkar.</pre><pre>Anf. 82  Näringsminister PER WESTERBERG\r\n(m):</pre><pre>Herr talman! Det är möjligt att det finns en kedja.\r\nDet är möjligt att Rolf L Nilson, precis som Arne\r\nKjörnsberg, har en mer positiv syn på\r\nsmåföretagandet utan att han ger det vid handen i\r\nhandling.</pre><pre>Det är bara att titta på verkligheten. Har vi i\r\nSverige hälften så många anställda i små och\r\nmedelstora företag som man har i jämförbara\r\nindustriländer, då är någonting fel. Jag tror inte att\r\nman behöver vara särskilt analytisk för att\r\nkonstatera det.</pre><pre>Vi har försökt ta de framgångsexempel som finns --\r\nexempelvis USA, Storbritannien, Tyskland och\r\nJapan -- och lära av erfarenheterna där när vi har\r\nkonstruerat det här förslaget med portfölj och\r\nriskkapitalföretag. Jag tror att vi har alla\r\nförutsättningar att lyckas. Erfarenheten och\r\nverkligheten brukar vara väldigt goda exempel.</pre><pre>Anf. 83  BO G JENEVALL (nyd):</pre><pre>Herr talman! Problemet är väl att kedjan inte har\r\nfunnits förut. Länkarna har funnits, men det har\r\ninte varit en kedja. Det skulle jag vilja beteckna\r\nsom skillnaden i de nya förslagen.</pre><pre>Att ta ytterligare kapital från Utvecklingsfonderna,\r\nsom är under diskussion, måste vara helt rätt. Nu\r\nligger kapitalet fördelat geografiskt, och det\r\nanvänds på lindrigt sagt väldigt olika sätt. På många\r\nhåll används det inte alls, utan det står på\r\nbankräkningar, och den enda inkomst det ger är\r\nränta på kapital.</pre><pre>Att i stället ta kapitalet och föra upp det i den nya\r\nIndustrifonden gör att samtliga utvecklingsfonder\r\nfår tillgång till ett betydligt större kapital. Det är nu\r\nderas kompetens och kunnande som blir\r\nutslagsgivande för vilken kapitalvolym de får\r\ntillgång till. Med andra ord: Det blir de som är\r\nduktiga som får ökade resurser, och de som är\r\nmindre duktiga får naturligtvis mindre. Jag tycker\r\natt det är viktigt att påpeka. Detta är ju det beslut\r\nsom vi skall fatta här i kammaren om några veckor.</pre><pre>Anf. 84  ARNE KJÖRNSBERG (s):</pre><pre>Herr talman! Eftersom näringsministern\r\napostroferade mig och sade att det möjligen kunde\r\nfinnas något dolt intresse, vill jag mycket klart slå\r\nfast att det i mitt parti självfallet finns ett intresse\r\nför små och medelstora företag, om inte annat, herr\r\nnäringsminister, så därför att vi är klyftiga nog --\r\nman behöver inte vara speciellt klyftig för det -- att\r\ninse att det är i de små och medelstora företagen\r\nsom en stor del av människorna i vårt land skall\r\narbeta.</pre><pre>Jag har redan i flera inlägg påpekat vad det är som\r\njag i detta sammanhang vänder mig emot, men\r\neftersom näringsministern av andra skäl inte har\r\nhaft möjlighet att delta i den här debatten från\r\nbörjan, skall jag upprepa det. Jag tycker att det är\r\norättfärdigt, att samtidigt som vi kräver stora\r\nuppoffringar av landets medborgare, så delar ni ut\r\n6 500 miljoner kronor. Det är det jag vänder mig\r\nemot. Det är det vi tycker är orättfärdigt.</pre><pre>Sedan vill jag ge herr näringsministern en chans att\r\nändra ett tidigare inlägg. Jag tror att det är viktigt\r\nför vårt land och för vårt lands ekonomi att\r\nnäringsministern gör det. Jag antecknade tidigare\r\nunder debatten: ''Avslöjandets dag''. Först var\r\nnämligen Bo G Jenevall uppe i talarstolen och\r\ntalade om att man hade gått före\r\nriksdagsbehandlingen, och sedan sade\r\nnäringsministern: Nu när vi mer eller mindre\r\nfrivilligt har fått skriva ner kronan... Jag tror att det\r\nvore av värde för vårt land och för vårt lands\r\nekonomi om näringsministern kunde utveckla det\r\nhan sade och -- som jag hoppas -- ta avstånd från att\r\ndet skedde frivilligt.</pre><pre>Anf. 85  ROLF L NILSON (v):</pre><pre>Herr talman! Det har, Bo G Jenevall, saknats vissa\r\nbeståndsdelar, t.ex. bra lån till nyföretagande, men\r\njag hoppas att den föreslagna typen av EKH-lån\r\nkommer att avhjälpa den bristen.</pre><pre>Per Westerberg brukar säga att det i Sverige finns\r\n17 % anställda i små företag men att det i andra\r\nländer i Europa är betydligt fler. Jag har aldrig\r\nriktigt förstått om detta är något bra eller något\r\ndåligt i sig. Det är en sorts siffermagi som jag inte\r\nriktigt begriper mig på. Jag tror att det hänger\r\nsamman med att man, beroende på naturliga\r\nförutsättningar, historiska förutsättningar, osv., har\r\nolika industritraditioner i olika länder. Sådana\r\nsiffror är därför inte speciellt meningsfulla att\r\nanvända sig av.</pre><pre>Det som man bör konstatera och ta på allvar är att\r\nvi måste ställa om svenskt näringsliv och att\r\nsamhället måste bidra när det privata kapitalet inte\r\nklarar av det, vilket man uppenbarligen inte gör\r\nunder de kommande fem kanske tio åren. Jag\r\nmenar att det är ett politiskt ansvar att skapa\r\nsådana förutsättningar att det kan ske, men man tar\r\ninte det ansvaret om man i ideologisk nit\r\nprivatiserar och arbetar med huvudinriktningen\r\nsänkta skatter, utan det krävs en industripolitisk\r\nstrategi, att man vill någonting med politikens\r\ninnehåll.</pre><pre>I det sammanhanget kan jag konstatera -- jag får\r\nkvittera näringsministerns artighet -- att det är\r\nnäringsministern som är konservativ. Han är väl\r\nsnart den enda näringsministern i världen som inte\r\nvill driva någon industripolitik.</pre><pre>Förvirringen, hävdar jag, finns. Den finns ute i\r\nUtvecklingsfonderna. Den skapades direkt när Per\r\nWesterberg tillträdde och höll sitt jungfrutal som\r\nminister. Den skapades med den första proposition\r\nsom lades fram, i vilken man sade att man skulle ta\r\nbort möjligheterna för Utvecklingsfonderna att\r\nlåna ut pengar. Regeringen har backat på den\r\npunkten, och det tycker jag är bra. Men visst\r\nskapades det en förvirring, som fortfarande består.</pre><pre>Jag är orolig för att den speciella kompetens som\r\nfinns i Utvecklingsfonderna och i Industrifonden\r\ninte kommer att utnyttjas fullt ut med de modeller\r\nsom regeringen föreslår. När det, som Arne\r\nKjörnsberg säger, finns riskkapitalbolag med ett\r\npar miljarder i riskvilligt kapital och detta inte\r\nutnyttjas, då borde man ställa sig frågan: Är\r\nbehovet av riskkapital i form av ägande så stort att\r\ndet är motiverat att ge bort 6,5 miljarder till sådana\r\nbolag?</pre><pre>Anf. 86  Näringsminister PER WESTERBERG\r\n(m):</pre><pre>Herr talman! Vad jag sade, Arne Kjörnsberg, var\r\natt det var mer eller mindre ofrivilligt som vi fick\r\nlov att skriva ner kronan. Har det uppfattats som\r\n''mer eller mindre frivilligt'', utan o:et, så beklagar\r\njag.</pre><pre>En näringsminister bedriver inte industripolitik,\r\nutan näringspolitik, och det av förklarliga skäl. Vi\r\nbedriver en offensiv näringspolitik, och vi menar att\r\ndet centrala i finanspolitiken är att den skapar låga\r\nkostnader och en hög grad av konkurrenskraft.\r\nSedan gör vi särskilda insatser bl.a. för förnyelsen\r\nav näringslivet och forskningen. Jag hoppas att de\r\ninlägg vi har hört från Rolf L Nilson, Arne\r\nKjörnsberg m.fl. betyder att vi framdeles kommer\r\natt få se mer offensiva småföretagarinsatser från\r\ndessa partier. Det tror jag vore välgörande för\r\nsvenskt näringsliv.</pre><pre>Anf. 87  ARNE KJÖRNSBERG (s):</pre><pre>Herr talman! Mer offensiva än vad, herr\r\nWesterberg? Vi inser vidden och är beredda att\r\nställa upp. Det har vi visat i handling. När det gäller\r\nfrågor som är viktiga för vårt land och vårt lands\r\nmedborgare har vårt parti tagit ett större ansvar än\r\nnågot annat parti i oppositionsställning gjort i\r\nfredstid under den tid vi har haft demokrati här i\r\nlandet. Det hävdar jag, och jag är säker på att herr\r\nWesterberg håller med mig om det. Jag vet att\r\nstatsministern gör det.</pre><pre>Men, herr Westerberg, man kan inte smeka med\r\nena handen och knocka med den andra. Man kan\r\ninte förvänta sig att man skall kunna stå här i\r\ntalarstolen, som herr Westerberg gör, och tala om\r\nprivatisering som om ingenting har hänt. Det finns\r\nfaktiskt en överenskommelse mellan regeringen\r\noch det socialdemokratiska partiet som innebär att\r\nnäringsministern är satt under förmyndare när det\r\ngäller det fortsatta privatiseringsarbetet av statliga\r\nföretag och verk. Jag tror att det är viktigt för\r\natmosfären i det fortsatta viktiga arbete som vi har\r\natt utföra att näringsministern inser detta och i\r\nhandling och ord visar att han insett det. Annars\r\nblir påfrestningarna så stora att vi kanske inte orkar\r\nmed detta från någotdera hållet.</pre><pre>Jag har inga krav på att näringsministern skall ställa\r\nsig här och erkänna detta, men om\r\nnäringsministern tar det till sig i sitt hjärta skulle jag\r\nvara nöjd -- inte för egen del, utan för vårt lands.</pre><pre>Anf. 88  Näringsminister PER WESTERBERG\r\n(m):</pre><pre>Herr talman! Även om vi nu börjar komma utanför\r\nbetänkandet måste jag klart få markera att det\r\nArne Kjörnsberg säger är fel i sak. Det finns ett\r\nskrivet protokoll mellan oss och Arne Kjörnsbergs\r\npartibröder om vad som gäller. Det är fråga om ett\r\nmoratorium, beroende på marknadssituationen på\r\nriskkapitalmarknaderna, men det finns möjligheter\r\nunder mellanperioden att vidta åtgärder, inte minst\r\nstrukturaffärer. Det är därför det litet längre ned i\r\nsamma protokoll står att det skall föregås av\r\nsamråd. Protokollet gäller helt klart.</pre><pre>Anf. 89  ARNE KJÖRNSBERG (s):</pre><pre>Herr talman! Visst är det så, näringsministern. Men\r\nlåt oss var och en på sitt håll fundera på vad som\r\nligger i ordet samråd. Jag tror att det vore bra för\r\ndet fortsatta arbetet.</pre><pre>Överläggningen var härmed avslutad.</pre><pre>(Beslut fattades efter 12 §.)</pre><pre>9 §  Skattelättnader vid utskiftning av aktier i\r\nriskkapitalbolag, m.m.</pre><pre>Föredrogs</pre><pre>skatteutskottets betänkande</pre><pre>1992/93:SkU8 Skattelättnader vid utskiftning av\r\naktier i riskkapitalbolag, m.m.</pre><pre>Kammaren biföll tredje vice talmannens förslag om\r\natt ärendet skulle avgöras efter endast en\r\nbordläggning.</pre><pre>Anf. 90  KARL HAGSTRÖM (s):</pre><pre>Herr talman! I skatteutskottets betänkande nr 8\r\nbehandlas skattelättnader vid utskiftningen av\r\naktier i riskkapitalbolag, m.m. Vad vi\r\nsocialdemokrater vänder oss emot är ju känt,\r\nnämligen slakten av löntagarfonderna. Vi kan inte\r\nheller godta att man vid skiftningen av dessa ger\r\nskattelättnader som man i detta betänkande\r\nplanerar att genomföra.</pre><pre>Herr talman! Mitt anförande skall inte bli långt,\r\neftersom Arne Kjörnsberg tog upp det mest\r\nväsentliga i den föregående debatten. Men jag vill\r\nställa följande frågor till herr Staaf: Hur behandlas\r\nframtida ägarskiftningar skattemässigt, när det som\r\ni det här fallet rör sig om icke kontanta medel? Vad\r\när skälen till denna särbehandling? Är regeringens\r\npartier rädda för att intresseanmälningar uteblir om\r\nman inte förutom gåva får en skattemässig fördel?</pre><pre>Herr talman! Vara hur det månde med svaren på\r\nfrågorna, men jag konstaterar att slakten på\r\nlöntagarfonderna och dess följdbeslut är att\r\nbetrakta som ideologiskt rituell. Medel som genom\r\nidogt arbete byggts upp av Sveriges löntagare delas\r\nnu ut som om de var värdelösa papper. Ett sådant\r\nhandlande kommer för all framtid att sakna respekt\r\nfrån löntagarnas sida.</pre><pre>Måtte riksdagen med förnuft förpassa förslaget dit\r\ndär det hör hemma. Jag yrkar bifall till motionen\r\noch avslag på hemställan i betänkandet i denna del.</pre><pre>Anf. 91  LARS BÄCKSTRÖM (v):</pre><pre>Herr talman! Jag kan instämma i vad som sagts av\r\nVänsterpartiet genom Rolf L Nilson och av\r\nsocialdemokraterna i den föregående debatten om\r\nfinansutskottets betänkande. Jag vill passa på att ge\r\nen kort kommentar till näringsministern som finns\r\nkvar i kammaren. Han sade att Vänsterpartiet i ord\r\ntalar för att hjälpa småföretagare, men inte gör\r\nnågot i handling. Jag vill erinra om att jag, som\r\nskattepolitiker, och mitt parti har tagit initiativ och\r\nställt yrkanden för att förbättra förhållandena när\r\ndet gäller exempelvis beskattning och arbetande\r\nkapital för småföretagare. Det vet jag att\r\nnäringsministerns partiledare vet om. Statsrådet\r\nborde också känna till det.</pre><pre>Vi har vidtagit konkreta åtgärder för att hjälpa\r\nsmåföretagare. Däremot tycker vi inte att det är\r\nrimligt att nu föra över 5,6 miljarder till storföretag,\r\nbanker och ett och annat småföretag. Det är inte\r\nrimligt när vi redan har tagit på oss så stora utgifter\r\ni bankstöd. Det är inte rimligt med tanke på\r\nbudgetunderskotten. Det är inte rimligt med tanke\r\npå de brister som finns i pensionssystemen. ATP-\r\nsystemet ger ingen vinst; inbetalningarna täcker\r\ninte utbetalningarna. Det är rimligare att föra detta\r\nkapital till pensionssystemen.</pre><pre>Det är riktigt att man behöver förstärka\r\nriskkapitalförsörjningen. Men det är inte säkert att\r\nhuvuddelen av dessa medel kommer att gå till att\r\nnystarta företag. Troligtvis kommer man att stärka\r\nbefintliga företag. Men det borde ske genom ett\r\nmer traditionellt kreditväsensystem.</pre><pre>Parantetiskt vill jag säga: Häromveckan röstade vi\r\nriksdagsledamöter, socialdemokrater,\r\nvänsterpartister och nydemokrater, fram ett förslag\r\nför att gynna svensk småföretagsamhet. Det gällde\r\nen utsatt och hotad näring här i Stockholm,\r\nnämligen taxinäringen, som bad om litet mer lag\r\noch rättvisa, för att få rimliga konkurrensvillkor.\r\nDet görs alltså en del här i kammaren, tyvärr görs\r\ndet mindre på annat håll.</pre><pre>Skatteutskottets betänkande borde naturligtvis\r\navslås på samma sätt som finansutskottets\r\nbetänkande borde avslås. Om finansutskottets\r\nbetänkande antas, kan man i och för sig tycka att\r\ndet är rimligt att det följs upp. Det är i princip\r\nrimligt, men i det här betänkandet finns det några\r\nfelaktigheter -- ett slags grädde på moset. Man får\r\nytterligare några fördelar. Först får man presenter,\r\nsedan får man litet skattelättnader, för att få hjälp\r\nmed att ta emot presenterna. Då börjar det bli ''en\r\nbro'' för mycket. Därför yrkar vi i Vänsterpartiet\r\navslag på utskottets hemställan och ställer oss\r\nbakom den socialdemokratiska reservationen.</pre><pre>Anf. 92  HARRY STAAF (kds):</pre><pre>Herr talman! I skatteutskottets betänkande\r\ntillstyrker utskottet lagförslaget i proposition\r\n1992/93:108 ''om skattelättnader för de företag som\r\ni samband med utskiftning av de förutvarande\r\nlöntagarfondernas tillgångar erhåller aktier i de s.k.\r\nportföljförvaltningsbolagen respektive\r\nriskkapitalbolagen.''</pre><pre>Den motion som Karl Hagström och Lars\r\nBäckström förordar innebär avslag på\r\npropositionen. I betänkandet avstyrks motionen.</pre><pre>Herr talman! Jag yrkar bifall till utskottets\r\nhemställan och avslag på reservationen.</pre><pre>Herr talman! Jag vill också besvara ett par frågor\r\nsom Karl Hagström har ställt till mig. Han undrar\r\nhur framtida ägarskiften kommer att behandlas i\r\nskattehänseende. Jag hänvisar till texten i\r\nbetänkandet, sid. 9: ''Den överlåtelse av aktier i\r\nportföljförvaltningsbolag och riskkapitalbolag som\r\nskall genomföras är en unik åtgärd som ett led i\r\navvecklingen av löntagarfonderna.'' Det är alltså\r\ndärför man kan göra så här. Det är inte fråga om att\r\nfrånhända sig skatt på dessa pengar. Vid en\r\nframtida försäljning kommer ju pengarna att\r\nbeskattas. Det är alltså fråga om en uppskjuten\r\nbeskattning.</pre><pre>När det gäller intresseanmälningarna tror jag inte --\r\nutan att riktigt kunna svara -- att det finns någon\r\nrisk. Det finns däremot intresse i näringslivet att få\r\nriskkapital.</pre><pre>Överläggningen var härmed avslutad.</pre><pre>(Beslut fattades efter 12 §.)</pre><pre>Kammaren biföll tredje vice talmannens förslag om\r\natt betänkandet skall avgöras efter endast en\r\nbordläggning.</pre><pre>10 §   Höjd skatt på tobaksvaror</pre><pre>Föredrogs</pre><pre>skatteutskottets betänkande</pre><pre>1992/93:SkU1 Höjd skatt på tobaksvaror</pre><pre>Anf. 93  LARS BÄCKSTRÖM (v):</pre><pre>Herr talman! Skatternas grundläggande uppgift är\r\nhelt enkelt att ge inkomster, så är det även med\r\ntobaksskatten. När det gäller tobaksskatten\r\ntillkommer en annan sak som man kan säga genom\r\natt citera ur Tjechovs pjäs om tobakens\r\nskadeverkningar: Skatter kan också ha som syfte\r\natt dämpa konsumtion av något.</pre><pre>Det här är två orsaker till att tobaksskatten bör vara\r\nhög, och vi i Vänsterpartiet kan även tänka oss att\r\nhöja den. Det finns stora underskott i statens\r\nfinanser, och det här är skatt på en produkt som ger\r\nså att säga dubbla effekter med tanke på om\r\nkonsumtionen dämpas. Man kan få inkomster\r\ngenom skattehöjningen, men om konsumtionen går\r\nned får man intäkter genom att tobakens\r\nskadeverkningar minskar. Hur det än går så vinner\r\nman på en skattehöjning.</pre><pre>När det här förslaget kommer från ett\r\nfinansdepartement med en skatteminister som står\r\nför skattesänkningar så är det ju dramatiska\r\nskattehöjningar som förespråkas. I utskottets\r\nbetänkande står det att förslaget ingår i en stor\r\nhelhet, en helhet som var till för att trygga den\r\nsvenska kronan, värdet på fast valutakurs. I det\r\nläget var det värt med extraordinära åtgärder för\r\nvissa. Nu har läget helt förändrats, så en ny\r\nfunderare borde vara möjlig. Det kan gälla skatt på\r\ntobak och naturligtvis skatt på bensin.</pre><pre>När det här beslutet fattades i skatteutskottet\r\nkunde ingen där veta att läget så dramatiskt skulle\r\nförändras -- med en flytande valuta, en devalvering.</pre><pre>Låt oss emellertid utgå från de fakta som\r\nskatteutskottet hade att hantera. I propositionen\r\nföreslås att skatten på cigaretter höjs med 19 öre\r\nper styck och att skatten på övriga varor höjs i\r\nmotsvarande mån. Det blir 39 % skattehöjning på\r\ncigaretter. Vad blir då ''motsvarande mån'' för\r\növriga tobaksvaror, exempelvis röktobak, som\r\nanvänds när man rullar cigaretter eller stoppar\r\npipa? I den här politiska världen är ''motsvarande\r\nmån'' 110 %. Vilken semantisk skillnad, kan många\r\ntycka, att 39 % i motsvarande mån är 110 % på\r\nannan tobak. Det är ett egenartat sätt att förhålla\r\nsig till begreppet motsvarande mån.</pre><pre>Gör det nu så mycket, om man höjer skatten? Det\r\nkan göra en del. Tobaksbolaget har skrivit till\r\nskatteutskottet att det kan innebära att\r\nproduktionsmönstren förändras. Konsumtionen av\r\nvissa produkter kan exempelvis gå ner, om skatten\r\nhöjs med 110 %. Det kan gälla piptobak och även\r\nandra former av tobak. Produktionen i vissa av\r\nTobaksbolagets anläggningar kan då hotas, som i\r\nArvika, Härnösand och eventuellt även i Malmö.</pre><pre>I nuvarande läge, med en arbetslöshet som är\r\ndramatiskt hög, har vi inte råd att minska någon\r\nproduktion. Vi har inte råd att stänga några\r\nfabriker bara för att få en övergång från piptobak\r\ntill cigaretter -- det vore fel. Nya\r\nkonsumtionsmönster skulle inte innebära någon\r\nförbättrad folkhälsa, men en del arbetstillfällen\r\nskulle kunna gå förlorade. Vi i Vänsterpartiet har\r\nuttryckt oss oerhört mjukt. Vi lade inte fram någon\r\nmotion där vi krävde en exakt ändring. Vi ville\r\nöppna för möjligheten att bereda frågan på annat\r\nsätt, därför skrev vi på ett formellt sätt; riksdagen\r\nborde ge regeringen till känna att den skall se över\r\nhur skattehöjningen fördelades.</pre><pre>Skatteutskottet gick oss i viss mån till mötes och\r\ngjorde det som vi hade hoppats på. Man kallade till\r\nsig Tobaksbolaget, man kallade till sig\r\nFinansdepartementet, och man prövade frågan.\r\nDet finns en gammal ironisk dikt där det berättas\r\nom kungar, ämbetsmän eller politiker som hade\r\nstämplat: Tagit del av, men ej förstått. Så gjorde\r\ninte skatteutskottet. Skatteutskottet använde i\r\nstället en stämpel med texten: Tagit del av. Förstått.\r\nBryr sig inte om. Jag tycker det är synd, därför att\r\ndet här hade gått att justera.</pre><pre>I stället för att höja skatten på cigaretter med 19 öre\r\nkunde man ha höjt den med 20 öre, en mycket\r\nenkel åtgärd. Man hade då inte behövt höja skatten\r\npå de här andra tobaksprodukterna så kraftfullt,\r\noch ändå hade man fått in samma teoretiska\r\nskatteintäkt. Ett öre mer -- från 19 till 20 öre -- hade\r\ninte gjort så stor skillnad på priset för cigaretterna,\r\nmen det hade kanske tryggat jobben på två\r\nfabriker, nämligen fabrikerna i Arvika och\r\nHärnösand.</pre><pre>Jag säger inte att dessa fabriker måste läggas ned.\r\nDe kanske klarar sig, men det är dumt att chansa\r\nnär det gäller sysselsättningen på så utsatta orter\r\nsom Arvika. Det är dumt att hota med att\r\nHärnösand kan tappa ytterligare arbetstillfällen.</pre><pre>Därför borde kammaren i detta läge bifalla\r\nVänsterpartiets yrkande, som är mycket modest,\r\natt riksdagen ger regeringen i uppdrag att se över\r\ndetta och pröva om det går att undvika ej avsedda\r\neffekter. Jag förstår att det inte är majoritetens\r\navsikt att hota några fabriker med stängning.</pre><pre>Någon kanske undrar om man verkligen kan höja\r\nskatten med ytterligare 1 öre. Jag skall ta en\r\nanekdotisk paradox. Efter denna kraftfulla\r\nskattehöjning kommer Sveriges beskattning av\r\ncigaretter fortfarande att ligga under EG:s\r\nminimiskatt för cigaretter. Det är en paradox. Man\r\nkan beskylla EG för att hota med att vi skall tvingas\r\nsänka vissa skatter, men om EG-vännerna här i\r\nkammaren vore så EG-vänliga och följde EG:s alla\r\ndirektiv som de är i andra fall, skulle de vara\r\ntvungna att höja tobaksskatten i Sverige.</pre><pre>Det sägs att skatten skall vara minst 57 % av\r\nproduktens pris inkl. skatt i handeln, och då skulle\r\nvi tvingas höja den med 1 eller 2 öre. I det här fallet\r\nskulle alltså skatten på cigaretter, för att dämpa\r\nskattehöjningen på andra tobaksslag, vara en EG-\r\nanpassning som vi från Vänsterpartiets sida för en\r\ngångs skull kunde tillstyrka.</pre><pre>Herr talman! Jag yrkar bifall till meningsyttringen\r\nfrån Vänsterpartiet, där vi yrkar bifall till utskottets\r\nhemställan med den ändring som följer av bifall till\r\nVänsterpartiets motion.</pre><pre>Anf. 94  HARRY STAAF (kds):</pre><pre>Herr talman! Låt mig citera något från utskottets\r\nbetänkande. Den skattehöjning som det är tal om\r\nberor på en ''överenskommelse som har träffats\r\nmellan regeringen och Socialdemokraterna om den\r\nekonomiska politiken och som redovisas i\r\nproposition 1992/93:50''. Den innebär bl.a. att\r\ntobaksskatten skall höjas. I enlighet med\r\növerenskommelsen föreslås också att ''skatten på\r\ncigarretter, cigarrer och cigariller höjs med 19 öre\r\nper styck. Även för övriga tobaksvaror föreslås en\r\nskattehöjning.'' Denna skattehöjning beräknas ge\r\nca 1,9 miljarder i inkomstförstärkning.</pre><pre>Lars Bäckström har i meningsyttringen och även i\r\nsitt anförande här uttryckt oro för att skatten skall\r\nförändra konsumtionsmönstret. Om jag har fattat\r\nsyftet med tobaksskatten rätt, har den två syften,\r\nnämligen dels intäkter till staten, dels att hålla\r\nkonsumtionen nere. Det kan man göra, därför att\r\ntobaken anses orsaka en stor del av cancerfallen\r\noch hjärtinfarkterna. Utskottet anser däremot att\r\nregeringens förslag inte torde medföra någon\r\nnämnvärd konsumtionsförskjutning mellan olika\r\ntobaksprodukter, som Lars Bäckström var orolig\r\nför. Det står på s. 7 i betänkandet.</pre><pre>Lars Bäckström kritiserar konstruktionen och\r\nironiserar litet över uttrycket ''i motsvarande mån''.\r\nLåt oss då titta på s. 2 och 3 i betänkandet, där\r\nlagförslaget finns. Det kanske kan förklara vad som\r\nmenas med en höjning ''i motsvarande mån''. Där\r\nframgår att höjningen av skatten på cigarrer,\r\ncigariller och cigaretter är 19 öre per styck.\r\nEftersom de har olika tyngd och olika mängd tobak\r\nblir skattehöjningen i procent räknat större för\r\nlättare rökverk än för tyngre. För en cigarill i grupp\r\nII höjs skatten från 18 till 37 öre, dvs. med drygt\r\n100 %. Det är litet svårt att höja skatten på\r\nröktobak, tuggtobak och snus per styck, och därför\r\nhar man valt att höja skatten ''i motsvarande mån'',\r\ndvs. med ungefär 100 %.</pre><pre>Det är så det är uträknat, och jag tror att det är\r\nganska rätt och riktigt.</pre><pre>Herr talman! Jag yrkar bifall till utskottets\r\nhemställan och avslag på Lars Bäckströms yrkande\r\nom bifall till meningsyttringen.</pre><pre>Anf. 95  LARS BÄCKSTRÖM (v):</pre><pre>Herr talman! Förvisso bör tobaksbruket dämpas,\r\noch vi bör använda skatteinstrumentet för det -- det\r\när helt riktigt. Vi i Vänsterpartiet har föreslagit att\r\nmomsen inte bör höjas, som resten av kammaren\r\nvill. Vi säger att momsen inte skall vara 25 % nästa\r\når, utan, 22--23 %. Det skulle stimulera\r\nkonsumtion och efterfrågan i Sverige. Vi säger\r\nockså att tobaksskatten bör höjas med 5 % för att\r\nkompensera momssänkningen -- annars skulle\r\ntobaken bli billigare. Så ser vi det.</pre><pre>Vad vi talar om är inte att vi vill ha generellt låga\r\ntobaksskatter, utan vi menar bara att man kan höja\r\nskatten något mer på cigaretter och inte så mycket\r\npå vissa andra tobaksslag. Det är det som är vår\r\nutgångspunkt.</pre><pre>Man kan förvisso citera utskottet, och det står i\r\nutskottsmajoritetens text att skattehöjningen på\r\ncigaretter blir 34--39 % men för andra tobaksslag\r\n110 %. Det är inte ''i motsvarande mån''. Vad blir\r\ndet på prissidan? Jo, man kan tänka sig 23 % i\r\nprishöjning för cigaretterna men för vissa andra\r\ntobaksslag 45--50 %. Det är det som vi tycker är fel.</pre><pre>Harry Staaf säger att utskottet har gjort den\r\nbedömningen. Jag är inte expert på\r\ntobakskonsumtionen och kan inte säga hur den\r\nkommer att fördelas, men jag tror att\r\nTobaksbolaget är duktigast på att bedöma det.\r\nTobaksbolaget bedömer att fabrikerna i Arvika och\r\nHärnösand kan hotas. Jag erkänner att jag inte är\r\nkompetent att göra bättre bedömningar än\r\nTobaksbolaget av deras verksamhet, men jag tror\r\ninte heller att någon annan i utskottet har större\r\nkompetens. För en gångs skull kan jag säga: Lyssna\r\npå verkligheten, även om det råkar vara ett företag\r\nsom säger någonting! De har ofta -- inte alltid -- rätt\r\nnär de analyserar sin situation. I detta fall tror jag\r\natt de har en poäng i vad de säger.</pre><pre>Det är synd att man inte har kunnat gå oss till\r\nmötes. Vad beror det på? Jo, det beror troligtvis på\r\natt det är en liten del i ett stort, med möda\r\nhopskruvat, komplex. Då vågar man inte ändra\r\nnågonting. Det är som när man bygger korthus; rör\r\nman ett enda kort riskerar allt att störta samman.\r\nDå får verkligheten stå sitt kast. Då kan man ta en\r\nchans med 200--300 jobb i Arvika. Men det kan\r\nvara en dödsstöt för sysselsättningen i den\r\nregionen. Jag kommer från Uddevalla, och vi har\r\nfått vår dom genom Volvo och kämpar mot. Sverige\r\nhar inte råd med att flera orter tappar jobb, med\r\nstora industrinedläggelser, därför att vissa har byggt\r\nkorthus på nätterna och man sedan inte vågar ändra\r\nnågonting. Det är det som jag kritiserar Harry Staaf\r\noch utskottsmajoriteten för.</pre><pre>Anf. 96  HARRY STAAF (kds):</pre><pre>Herr talman! Man kan naturligtvis alltid ha\r\nfarhågor för att saker och ting kan hända. De\r\nenheter som Lars Bäckström talar om är relativt\r\nsmå, och ur den synvinkeln kanske de är mer\r\nkänsliga för en minskad konsumtion.</pre><pre>Man kan också väga in andra apekter när man\r\nbedömer det här. Om vi tittar på prisrelationen i\r\nfråga om Blend, små cigaretter i grupp I, ser vi att\r\nett paket i dag kostar mellan 19 och 22 kr. Där är\r\nprishöjningen 23 %. Bellman Siesta kostar i dag 19\r\nkronor. Prishöjningen på den väntas bli ungefär\r\n16 %. Det är en produkt som -- om jag inte minns\r\nalldeles fel -- kommer från någon av de fabriker\r\nsom Lars Bäckström talade om.</pre><pre>Jag försökte förklara för Lars Bäckström att det är\r\nungefär samma höjning på pip- och rulltobak som\r\npå cigariller, om man ser till tobaksmängden. I dag\r\när prisrelationen när det gäller innehållet i ett paket\r\nBlend och innehållet i ett paket pip- och rulltobak\r\nungefär 1,0:0,5 till piptobakens fördel. Efter\r\nskattehöjningen kommer den att vara ungefär\r\n1,0:0,6.</pre><pre>Jag tror alltså inte att förslaget kommer att få de\r\nkonsekvenser som Lars Bäckström har påstått. Blir\r\ndet några konsekvenser beror det på den totala\r\nkonsumtionsminskningen, och den torde vara till\r\nfördel för samhället.</pre><pre>Anf. 97  LARS BÄCKSTRÖM (v):</pre><pre>Herr talman! Jag har respekt för att Harry Staaf\r\ninte tror att det blir några förändringar.\r\nTobaksbolaget tror att det blir det. Jag tror mer på\r\nTobaksbolaget än på Harry Staaf när det gäller att\r\nbedöma tobakskonsumtionen. Det tycker jag att\r\nflera här i kammaren borde göra. Sedan kan vi nog\r\nvara eniga om att höja skatterna på tobak. Men just\r\nnu är varje jobb värt att spara, t.o.m. för dem som\r\nhar byggt korthus. Vad vi har begärt är att man skall\r\nse över den här frågan. Det vore synd om\r\nkammaren inte tog den begäran ad notam.</pre><pre>Anf. 98  HARRY STAAF (kds):</pre><pre>Herr talman! Jag tror att Lars Bäckström har fattat\r\nsaken rätt. När det gäller tobak och liknande\r\nprodukter är Tobaksbolaget vida överlägset mig i\r\nkunskapshänseende.</pre><pre>Däremot var jag med och lyssnade när\r\nTobaksbolagets representant talade i utskottet, och\r\njag kunde inte finna att han kom med sådana\r\nkategoriska påståenden som Lars Bäckström här\r\nframför.</pre><pre>Överläggningen var härmed avslutad.</pre><pre>(Beslut fattades efter 12 §.)</pre><pre>11 §  Utlämnande av uppgifter från Tullverket\r\ntill vissa myndigheter</pre><pre>Föredrogs</pre><pre>skatteutskottets betänkande</pre><pre>1992/93:SkU6 Utlämnande av uppgifter från\r\nTullverket till vissa myndigheter (prop.\r\n1992/93:66).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut fattades efter 12 §.)</pre><pre>12 §  Den nya budgetprocessen</pre><pre>Föredrogs</pre><pre>finansutskottets betänkande</pre><pre>1992/93:FiU4 Den nya budgetprocessen\r\n(förs.1991/92:20).</pre><pre>Tredje vice talmannen konstaterade att ingen talare\r\nvar anmäld.</pre><pre>Beslut</pre><pre>Företogs till avgörande jordbruksutskottets\r\nbetänkanden 1992/93:JoU1, JoU3 och JoU5,\r\nfinansutskottets betänkande 1992/93:FiU3,\r\nskatteutskottets betänkanden 1992/93:SkU8, SkU1\r\noch SkU6 samt finansutskottets betänkande\r\n1992/93:FiU4.</pre><pre>Jordbruksutskottets betänkande JoU1</pre><pre>Mom. 11 (djurtransporter)</pre><pre>Utskottets hemställan -- som ställdes mot\r\nreservation 1 av Christer Windén -- bifölls med\r\nacklamation.</pre><pre>Mom. 16 (svenska karantänsbestämmelser m.m.)</pre><pre>Utskottets hemställan -- som ställdes mot\r\nreservation 2 av Christer Windén -- bifölls med\r\nacklamation.</pre><pre>Övriga moment</pre><pre>Utskottets hemställan bifölls.</pre><pre>Jordbruksutskottets betänkande JoU3</pre><pre>Mom. 2 (tilläggsdirektiv om allemansrätten)</pre><pre>Utskottets hemställan bifölls med 170 röster mot\r\n133 för reservation 1 av Göran Persson m.fl.</pre><pre>Övriga moment</pre><pre>Utskottets hemställan bifölls.</pre><pre>Jordbruksutskottets betänkande JoU5</pre><pre>Mom. 10 (hobbybilar m.m.)</pre><pre>Utskottets hemställan bifölls med 283 röster mot 20\r\nför reservation 1 av Christer Windén.</pre><pre>Mom. 20 (miljöreglernas betydelse för\r\nkonkurrensen)</pre><pre>Utskottets hemställan bifölls med 284 röster mot 21\r\nför reservation 3 av Christer Windén.</pre><pre>Övriga moment</pre><pre>Utskottets hemställan bifölls.</pre><pre>Finansutskottets betänkande FiU3</pre><pre>Mom. 1 (avslag på propositionen)</pre><pre>Utskottets hemställan bifölls med 173 röster mot\r\n132 för reservation 1 av Hans Gustafsson m.fl.</pre><pre>Mom. 2--4</pre><pre>Utskottets hemställan bifölls.</pre><pre>Skatteutskottets betänkande SkU8</pre><pre>Mom. 1 (skattelättnader vid utskiftning av aktier i\r\nriskkapitalbolag)</pre><pre>Utskottets hemställan bifölls med 173 röster mot\r\n132 för reservationen av Lars Hedfors m.fl. i\r\nmotsvarande del.</pre><pre>Övriga moment</pre><pre>Utskotets hemställan bifölls.</pre><pre>Skatteutskottets betänkande SkU1</pre><pre>Utskottets hemställan bifölls med 290 röster mot 12\r\nför meningsyttringen av Lars Bäckström. 1 ledamot\r\navstod från att rösta.</pre><pre></pre><pre>Skatteutskottets betänkande SkU6</pre><pre>Utskottets hemställan bifölls.</pre><pre>Finansutskottets betänkande FiU4</pre><pre>Utskottets hemställan bifölls.</pre><pre>Meddelande om information från regeringen</pre><pre>Anf. 99  TREDJE VICE TALMANNEN:</pre><pre>Vid kammarens sammanträde fredag den 27\r\nnovember lämnar statsrådet Bo Lundgren kl. 11.00\r\ninformation om propositionen om åtgärder för att\r\nstärka det finansiella systemet.</pre><pre>Beslut om samlad votering</pre><pre>På förslag av tredje vice talmannen medgav\r\nkammaren att de på föredragningslistan närmast\r\nupptagna ärendena, utbildningsutskottets\r\nbetänkande UbU2 samt konstitutionsutskottets\r\nbetänkanden KU5 och KU6, fick företas till\r\navgörande i ett sammanhang sedan debatten i dessa\r\närenden avslutats.</pre><pre>13 §  Vissa högskolefrågor</pre><pre>Föredrogs</pre><pre>utbildningsutskottets betänkande</pre><pre>1992/93:UbU2 Vissa högskolefrågor.</pre><pre>Anf. 100  THOMMY OHLSSON (v):</pre><pre>Herr talman! Den meningsyttring från\r\nVänsterpartiet som i dag ligger på riksdagens bord\r\nkan karakteriseras som en följetong. Vi har länge\r\npropagerat för en vetenskaplig grundkurs som\r\nskulle kunna ingå i en akademisk grundexamen. En\r\nsådan grundkurs skulle bredda studenternas\r\nkritiska perspektiv på utbildningen och uppmuntra\r\ntill tvärvetenskaplighet.</pre><pre>Ett hinder för en sådan här utbildning som ofta\r\npåtalas är den ökade skuldsättning som skulle\r\ndrabba den enskilde studenten. För att minimera\r\ndetta problem vill vi att de studieskulder som\r\nuppstår till följd av en vetenskaplig grundkurs skall\r\nfå avskrivas efter genomgången examen.</pre><pre>Med detta, herr talman, yrkar jag bifall till\r\nVänsterpartiets meningsyttring.</pre><pre>Anf. 101  MARGITTA EDGREN (fp):</pre><pre>Herr talman! Jag yrkar bifall till hemställan i\r\nbetänkandet i dess helhet.</pre><pre>Överläggningen var härmed avslutad.</pre><pre>(Beslut fattades efter 15 §.)</pre><pre>14 §  Författningsfrågor</pre><pre>Föredrogs</pre><pre>konstitutionsutskottets betänkande</pre><pre>1992/93:KU5 Författningsfrågor.</pre><pre>Anf. 102  HARRIET COLLIANDER\r\n(nyd):</pre><pre>Herr talman! Rubriken på mitt anförande kunde\r\nlyda: Personalval, färre riksdagsledamöter och fler\r\nfolkomröstningar.</pre><pre>I en levande demokrati behöver folkets makt över\r\nsina ombud alltid värnas. Ett valsystem med\r\npersonval och färre folkvalda ombud i riksdagen\r\nskulle stärka kontakten mellan folket och de\r\nfolkvalda.</pre><pre>I det offentliga livet har det allmännas egna\r\nkorporationer vuxit till maktfaktorer. Ledningen\r\nstyr åsikter och opinionsbildning. Det har medfört\r\natt riksdagens ställning som hjärtpunkten i svensk\r\ndemokrati i motsvarande grad har försvagats. Vad\r\nsom händer i de stora organisationerna tilldrar sig\r\nofta större intresse än det som sker här i riksdagen.\r\nDen demokratiska vitaliteten har med andra ord\r\nförsvagats till förmån för andra maktcentra.</pre><pre>I riksdagens utskott och här i kammaren är den\r\nlevande debatten faktiskt mycket sällsynt. Den\r\ndiskussion som sker är en redovisning av de beslut\r\nsom partierna redan på förhand har fattat.</pre><pre>Allmänhetens intresse för riksdagen är också i\r\nsjunkande. Ett tilltagande politikerförakt har följt i\r\nspåren av detta. I de djupa leden finns det i dag föga\r\nförståelse för krav på höjda löner till\r\nriksdagsledamöterna.</pre><pre>Att återupprätta riksdagens demokratiska vitalitet\r\noch att höja riksdagsmännens status är en\r\nangelägenhet som kräver skyndsamhet. En ny\r\nvalordning bör ge utrymme för att personer och nya\r\ngrupperingar fritt kan föras fram i riksdagen.\r\nDebatten skulle då vitaliseras, och intresset för\r\nriksdagen skulle öka.</pre><pre>Ny demokrati tror också på en ordning med en\r\nmindre kammare, dvs. med färre ledamöter.\r\nKanske skulle 151 personer vara ett lämpligt antal.\r\nLedamöterna skulle då bli mera synliga för\r\nallmänheten. Personanknytningen skulle alltså\r\nförstärkas, och även intresset för de folkvalda\r\nskulle öka.</pre><pre>Ny demokrati anser också att svenska folket bör få\r\nkomma till tals oftare. Finns det en tydlig\r\nriksdagsopinion för att låta medborgare ta ställning\r\ntill viktiga förändringar i vanlig lagstiftning, vill vi\r\natt en opinionskontroll genom folkomröstning skall\r\nbli möjlig.</pre><pre>Herr talman! Jag yrkar bifall till Ny demokratis\r\nreservationer i konstitutionsutskottets betänkande\r\nnr 5 i fråga om momenten 4, 6 och 9.</pre><pre>Anf. 103  BENGT HURTIG (v):</pre><pre>Herr talman! Vi alla är nog medvetna om att den\r\närftliga monarki som finns kvar i Sverige strider\r\nmot de demokratiska grundvärderingarna om att\r\nhela folket i fria val skall utse sina företrädare.</pre><pre>Några har kanske inte tagit vår motion om en\r\növersyn av de här förhållandena på allvar. Men jag\r\nuppfattar den nog som allvarligt menad. Egentligen\r\när det vänsterns gamla republikmotion som\r\nåterupprepas.</pre><pre>Motionärerna tycker kanske att det i dessa EG-\r\ntider är viktigt att fundera över hur vi skall bevara\r\ndelar av vårt svenska kulturarv, samtidigt som\r\ntillsättandet av statschef demokratiseras.</pre><pre>För att undvika missförstånd vill jag säga att det här\r\ninte är den mest avgörande frågan för vår\r\ndemokrati. Men den har betydelse för\r\nvärderingarna i samhället. Vad monarken betyder,\r\ntycker och tänker kan ha relevans även i vår tid. Vår\r\nförra kungs intresse för arkeologi och kulturhistoria\r\nexempelvis var positivt för det folkliga intresset för\r\nsådana problem. För egen del hade jag möjlighet\r\natt träffa kungen och lyssna till hans anföranden i\r\ndessa frågor.</pre><pre>Jag vill inte beskylla vår nuvarande kung för att\r\nmedvetet driva en viss politisk linje. Tyvärr finns\r\ndet en rad exempel på att han tycks ha låtit sig\r\nutnyttjas av andra som velat ha honom som\r\nspråkrör för vissa politiska värderingar.</pre><pre>Vi kommer ihåg riksmötets öppnande 1991, då\r\nkungens tal innehöll vändningar om nödvändiga val\r\nnär det gäller att stödja antingen grannar eller\r\nockså främlingar. Det föranledde en viss\r\ndiskusssion.</pre><pre>I Exportrådets årsrapport från 1991, där kungen\r\nhar skrivit företalet, sägs det att 1991 var ett svårt\r\når, men vi ser förtroendefullt framåt. I allt\r\nväsentligt uttrycks genomgående borgerliga\r\nvärderingar. Där står att svenskar ogillar muslimer\r\noch att det privata näringslivet blomstrar efter den\r\nborgerliga valsegern. En utlandskorrespondent\r\nskriver också att det socialdemokratiska regerandet\r\när slut och att Olof Palme är begravd även politiskt.</pre><pre>Jag påstår naturligtvis inte att kungen genom sitt\r\nförord skulle ha godkänt innehållet i denna\r\nårsskrift. Men jag är övertygad om att förordet i\r\nutlandet stärker skriftens karaktär av en officiell\r\nbeskrivning.</pre><pre>Ett annat exempel är när Naturskyddsföreningen\r\nvid konferensen i Rio i somras diskuterade den\r\nsvenska skogspolitiken. Man hävdade bl.a. att det\r\nstorskaliga skogsbruket utarmade den biologiska\r\nmångfalden. Kungens kommentar och yttrande\r\nväckte en viss förvåning. Naturskyddsföreningen\r\nuppfattade det som att yttrandet måste bygga på\r\nmissförstånd och okunskap.</pre><pre>I motiven till regeringsformen vid\r\nförfattningsrevisionen 1974 framhölls att\r\nstatschefens hela agerande inför offentligheten\r\nmåste präglas av hans roll att företräda nationen\r\nsom helhet. Hans sätt att utöva representation\r\ninom landet och i förhållande till andra stater får\r\ninte vara sådant att det tyder på\r\nmotsatsförhållanden eller spänningar mellan\r\nstatschefen och det politiskt ansvariga organet. Jag\r\ntycker att vi kan konstatera att det ibland finns\r\nanledning att känna spänning mellan våra\r\nvärderingar och de värderingar som kungen har\r\ngett uttryck för.</pre><pre>Det är enligt min mening en grundläggande\r\ndemokratisk fri- och rättighet att få uttala sin\r\nmening utan att ständigt behöva nagelfaras för att\r\nens åsikter inte skall strida mot andras. Det är just\r\ndärför som systemet med ärftlig monarki strider\r\nmot grundläggande demokratiska fri- och\r\nrättigheter. Det känns inte rätt att uppfostra ett\r\nbarn, vars läggning och intressen kanske gör honom\r\neller henne lämpad till något helt annat, till en\r\nmonark höjd över det politiska stridsvimlet, utan\r\nmöjlighet att fritt uttrycka sina åsikter. Om vi hade\r\nett valt statsöverhuvud skulle dessa problem\r\nminska betydligt.</pre><pre>De nu aktuella exemplen visar också hur\r\nboulevardpressen grovt kan exploatera ett helt\r\nkungahus mest intima liv, och bli ganska brutala i\r\nsina metoder. De flesta kändisar har trots allt valt\r\nsitt kändisskap och kan ganska lätt försvinna från\r\noffentligheten. Men kungahus är ganska hårt\r\nbundna till sina roller hela livet och har svårt att dra\r\nsig ur dessa förhållanden. Hur mycket vi än vattnar\r\nur kungahuset kommer vi inte ifrån att monarkin är\r\nen kvarleva från tiden före det demokratiska\r\ngenombrottet. Systemet strider mot den\r\ndemokratiska grundvärdering som säger att hela\r\nfolket i fria val skall utse sina företrädare. Med\r\ndetta, herr talman, vill jag yrka bifall till min\r\nmeningsyttring till konstitutionsutskottets\r\nbetänkande, mom. 1.</pre><pre>Frågan om invandrares rösträtt har vi många\r\ngånger tagit upp. Hundratusentals människor lever,\r\narbetar och betalar skatt i Sverige sedan lång tid.\r\nDe har rösträtt i kommunala val, men inte i\r\nriksdagsval. En stor del av dessa människor tillhör\r\ni praktiken den svenska arbetarklassen. Egentligen\r\nkan vi inte säga att vi har allmän och lika rösträtt\r\nför alla som sedan länge lever och verkar i vårt land.\r\nJag vill därmed yrka bifall till meningsyttringen\r\navseende mom. 8.</pre><pre>Vi har också en utredning som nu sitter och\r\nfunderar på hur folkomröstningen om EG-\r\nmedlemskapet skall genomföras. Det finns en oro\r\nför att denna folkomröstning inte skall bli\r\navgörande för frågans utgång. Därför tror jag att\r\ndet vore bra om riksdagen slog fast att\r\nomröstningen skall vara avgörande, att alternativen\r\nskall vara ja eller nej och att folkomröstningen skall\r\nhållas skild från ordinarie valdag. Jag har\r\nemellertid en viss förståelse för att utskottet inte\r\nännu vill föregripa den pågående utredningen. Det\r\när emellertid viktigt att andra partier snarast\r\nmöjligt ger sin ståndpunkt till känna i denna fråga.</pre><pre>Anf. 104  BIRGER HAGÅRD (m):</pre><pre>Herr talman! För närvarande arbetar tre stycken\r\nutredningar på det författningspolitiska fältet. Det\r\när Olof Ruins utredning, som skall se över i vilken\r\nutsträckning vi behöver ändra grundlagen inför ett\r\nsvenskt inträde i EG. Det är också den s.k.\r\npersonvalskommittén, som arbetar med frågan om\r\nhur vi skall kunna förstärka personvalet i Sverige.\r\nDen tredje kommittén arbetar med fri-  och\r\nrättigheter för att se över hur vi i olika sammanhang\r\nskall kunna förstärka dem. Dessutom, herr talman,\r\npågår för närvarande samtal mellan de olika\r\npartierna om författningsfrågorna. Av detta drar\r\njag slutsatsen att tidpunkten inte är den bäst\r\nlämpade att dra i gång en stor författningsdebatt,\r\ntrots att många väsentliga frågor berörs i detta\r\nbetänkande.</pre><pre>Jag nöjer mig därför med att kommentera några\r\npunkter. Jag kan inte underlåta att till Bengt Hurtig\r\nsäga att vi vet att en överväldigande majoritet i\r\nSverige vill ha monarki. Jag förutsätter att Bengt\r\nHurtig som nybliven demokrat, för det får jag väl\r\nanta att han är när han har släppt k:et i\r\npartibeteckningen, inte kan tänka sig någonting\r\nannat än monarki, eftersom det är vad majoriteten\r\nvill ha. Men han vill inte ha en ärftlig monarki. Då\r\nblir min alldeles logiska slutsats: Är det en\r\nvalmonarki som han är ute efter? Skall vi gå tillbaka\r\ntill medeltiden och välja kungarna fortsättningsvis?\r\nJag tror inte det skulle gå att samla någon majoritet\r\nkring det heller.</pre><pre>Beträffande de andra frågorna som tas upp vill jag\r\nsäga att jag principiellt är anhängare av ett utvidgat\r\nfolkomröstningsinstitut. Men det har naturligtvis\r\nsina nackdelar också, jag skall medge det. På 50-\r\ntalet hade man hunnit så långt att man antagit ett\r\nvilande grundlagsbeslut som i stort sett skulle\r\nkopiera den danska modellen. Dock är det kanske\r\nför tidigt att ta ut en sådan fråga som\r\nfolkomröstningsinstitutet när det är så många andra\r\nförfattningsfrågor som diskuteras. Det får lösas i ett\r\nsenare sammanhang.</pre><pre>Färre ledamöter i denna kammare -- ja. Men då får\r\nvi vara införstådda med att vissa partier inte blir\r\nrepresenterade i stora delar av landet och även att\r\nfärre mandat faller på glesbygden. Det är heller inte\r\nen sak som är löst i en handvändning.</pre><pre>En verkligt positiv sak i detta betänkande är\r\nförslaget att riksdagen nu som vilande skall anta ett\r\ngrundlagsförslag, nämligen fastslåendet av\r\nutlandssvenskarnas rösträtt. Det skall räcka med\r\natt antingen bo i landet eller att ha varit bosatt\r\nnågon gång. Det är ett stort fall framåt för detta\r\nrättvisekrav, som har funnits så länge och som har\r\nutretts så länge. Det var ett nöje att vi i det här\r\nhänseendet kunde tillstyrka motionerna från tredje\r\nvice talmannen och från Gudrun Norberg, som den\r\nhär gången hade plitat ihop var sitt aktstycke.</pre><pre>Med detta, herr talman, ber jag att få yrka bifall till\r\nhemställan i konstitutionsutskottets betänkande nr\r\n5 och avslag på samtliga reservationer.</pre><pre>Anf. 105  BENGT HURTIG v) replik:</pre><pre>Herr talman! Jag betraktar mig inte som någon\r\nnybliven demokrat. Jag har varit demokrat så länge\r\njag har varit politiskt aktiv, sedan i tonåren.\r\nDessutom har jag varit socialist i den meningen att\r\ndemokratin också skall kunna utsträckas till\r\nväsentliga delar av det ekonomiska livet.\r\nErfarenheterna av bolagshögerns övningar i\r\nBergslagen, där jag växte upp, gjorde inget annat\r\nställningstagande möjligt.</pre><pre>När det gäller benämningen på statschefen är det\r\nnaturligtvis inte uteslutet att den skulle kunna vara\r\nvald monark, vald kung. Det har förekommit\r\ntidigare. Man kan tänka sig riksföreståndare eller\r\nnågon annan benämning. Innan regeringen har\r\ntittat på frågan och utarbetat förslag kan vi inte vara\r\nhelt säkra på hur folk skulle ställa sig i denna fråga.</pre><pre>Vi får ofta frågan från sådana som kommer från\r\nländer som är republiker hur det kan komma sig att\r\nvi har kvar ett sådant här system. Jag tycker alltid\r\natt det är bekymmersamt att klart och redigt kunna\r\nsvara på frågan.</pre><pre>Anf. 106  BIRGER HAGÅRD (m) replik:</pre><pre>Herr talman! Det är roligt att höra att -- och jag vill\r\ngärna tro det -- Bengt Hurtig alltid har varit\r\ndemokrat. Men jag kan också konstatera att det\r\nparti som han tillhör inte alltid har kunnat skryta\r\nmed att ha funnits på den demokratiska sidan.</pre><pre>I övrigt är det tråkigt att Bengt Hurtig har varit ett\r\noffer för sin uppväxtmiljö. Det är sådant som har\r\nvarit modernt att åberopa.</pre><pre>Valkungadömets renässans tror jag inte så mycket\r\npå, om jag skall vara riktigt uppriktig.</pre><pre>Anf. 107  BENGT HURTIG (v) replik:</pre><pre>Herr talman! När det gäller synen på demokrati\r\nfinns det mörka kapitel i mitt partis historia. Men\r\njag har också den erfarenheten att det finns mörka\r\nkapitel i den svenska högerns historia. Det\r\ndiskuterar jag gärna vid ett annat tillfälle. Vi vet\r\nhur högern röstade när den allmänna rösträtten\r\ninfördes i Sverige och känner till händelserna under\r\n30-talet och många andra politiska situationer. Vi\r\nkan diskutera hur frågan om demokrati har\r\nhanterats i högerns sfär.</pre><pre>Anf. 108  Tredje vice talman BERTIL\r\nFISKESJÖ (c):</pre><pre>Herr talman! Jag vill först, liksom Birger Hagård,\r\nuttrycka min tillfredsställelse över att den under så\r\nmånga år aktuella frågan om hur\r\nutlandssvenskarnas rösträtt skall regleras nu\r\nkommer att få sin lösning, om inte någonting\r\nalldeles oförutsett inträffar. Det är särskilt\r\ntillfredsställande för mig, eftersom jag har väckt\r\nmotioner i denna fråga under många år.</pre><pre>Ur formell synpunkt är det här inte någon stor\r\nreform. Utlandssvenskarna har efter mycket bråk i\r\ndenna kammare och mycken motvilja från tidigare\r\nmajoriteter undan för undan i allt större omfattning\r\nfått rösta. Rösträtten är nu garanterad i vallagen.\r\nDet är just detta som blir den principiella\r\nskillnaden, när vi fattat beslutet här.</pre><pre>En reglering av medborgarnas rösträtt i vallagen är\r\nnaturligtvis inte tillfredsställande. Vallagen kan,\r\nom man så vill, ändras genom en enkel majoritet i\r\nriksdagen vid ett beslut. När allas rösträtt är\r\ngaranterad i grundlagen krävs två beslut med val\r\nemellan för att man skall kunna börja tafsa på\r\nbestämmelserna. Jag vill samtidigt uttrycka min\r\nförvåning över att Socialdemokraterna inte heller\r\nden här gången slutit upp omkring ett enligt min\r\nmening ganska självklart förslag, som\r\nutskottsmajoriteten tillstyrkt.</pre><pre>Betänkandet i övrigt omfattar många mycket\r\nintressanta författningsfrågor. Utskottets slutsatser\r\nkan tyckas litet magra. Det beror på, som Birger\r\nHagård utvecklade det, att vi under senare tid har\r\nfått en lång rad utredningar som sysslar med skilda\r\ndelar av författningen. Det har gjort att\r\nkonstitutionsutskottet med förhoppningar har\r\nkunnat hänvisa till dessa utredningar.</pre><pre>Nu tycker jag ändå att utredningsverksamheten på\r\ndet här området inte är tillfredsställande. Vi har\r\nfrån Centerpartiet riksmöte efter riksmöte väckt\r\nmycket omfattande motioner i författningsfrågor,\r\ndär vi har krävt en mer övergripande\r\nförfattningsutredning, som skulle kunna ta sig an\r\nalla de problem som har diskuterats i fråga om\r\nförfattningen. Jag tror fortfarande att det hade varit\r\nen bra ordning. Då hade man inom olika områden\r\nkunnat väga de politiska partiernas synpunkter mot\r\nvarandra. Genom ett stillsamt resonemang i en\r\nutredning, som inte hade haft alltför knappt om tid,\r\nhade man säkert kunna komma fram till positiva\r\nlösningar över partigränserna. Det är jag rätt\r\növertygad om.</pre><pre>Jag vet att samma klagomål framförs från\r\nSocialdemokraterna vad gäller de utredningar som\r\nregeringen har tillsatt och som sysslar med olika\r\ndelar av författningen. Det förvånar mig litet,\r\ndärför att Socialdemokraterna tidigare har avvisat\r\nde motioner som vi har väckt med krav på breda\r\nförfattningsutredningar.</pre><pre>På några punkter kan det trots allt finnas anledning\r\natt kommentera de konkreta frågorna. En del av\r\ndem har redan varit uppe i debatten. Allt täcks inte\r\nin, som jag nyss nämnde, i de utredningar som\r\nsitter. En del av de frågor som finns med i\r\nCenterpartiets motion har aktualiserats genom de\r\ns.k. samtal som nu pågår under Lars Leijonborgs\r\nledning med företrädare för olika partier. Det är\r\nmöjligt att vi så småningom kan komma till skott i\r\nytterligare några frågor, men det får vi se. Min\r\nförhoppning är kanske inte så överväldigande stor,\r\nmen man skall inte döma ut detta försök för det är\r\nbehjärtansvärt.</pre><pre>Ett bekymmer är dock att tidspressen inför\r\nordentliga genomgångar av vissa frågor kan bli stor.\r\nVi känner av tidspress också i fråga om de vanliga\r\nutredningar som nu sitter. För att vi skall kunna\r\nändra grundlagen inom en rimlig tid krävs, som alla\r\nnu i kammaren närvarande väl känner till, att\r\npropositionen om detta läggs fram för riksdagen\r\nsenast den 18 december 1993.</pre><pre>Folkomröstningar gillar vi också, Harriet\r\nColliander. Vi har haft förslag på detta område\r\nåravis i riksdagen. Jag tycker för min del inte att det\r\nnuvarande folkomröstningsinstitutet är bra. Jag\r\ntänker då särskilt på de rådgivande\r\nfolkomröstningarna. Vi vet av erfarenhet att det\r\nkan bli väldigt svårt att tolka resultatet, även om\r\npartierna har sagt att de skall respektera det. Vi\r\ngrälar fortfarande då och då om hur\r\nkärnkraftsomröstningens resultat skall tolkas. Det\r\när inte bra. Jag tycker för min del att vi borde gå\r\nvidare och ha beslutande folkomröstningar även i\r\nandra frågor än grundlagsfrågor. Samtidigt\r\nreagerade jag när Bengt Hurtig sade att riksdagen\r\nskall slå fast att den förväntade folkomröstningen\r\nom EG skall bli avgörande.</pre><pre>Samtidigt sade Bengt Hurtig att folkomröstningen\r\ninte behöver ske i samband med valet. Den\r\ngrundläggande förutsättningen för en beslutande\r\nfolkomröstning är ju att den beslutas i samma\r\nordning som finns angiven för folkomröstningar\r\noch grundlagsfrågor. Och då kommer vi inte undan\r\nvaldagen.</pre><pre>Det innebär inte att det måste vara en sådan\r\nomröstning. Vi kan också besluta om en annan\r\nomröstning, men då blir den enligt grundlagens\r\nkrav rådgivande. Jag ville bara göra detta\r\nförtydligande. Riksdagen kan alltså inte så enkelt\r\nsom Bengt Hurtig tror slå fast att omröstningen\r\nskall vara avgörande, eftersom riksdagen inte gärna\r\nkan gå emot gällande grundlag.</pre><pre>Det finns naturligtvis ytterligare en möjlighet. Man\r\nkan i grundlagsenlig ordning ändra grundlagen,\r\nmen det går inte förrän valet 1994 är över. Och då\r\nhade vi ju tänkt att omröstningen redan skulle ha\r\nägt rum.</pre><pre>Harriet Colliander höll ett vackert tal om personval\r\noch framställde det som om det var en innovation\r\nfrån Ny demokrati. Vi får ofta höra här i riksdagen\r\natt Ny demokrati minsann kommer med nyheter.\r\nFrågan om personval är en gammal fråga. Dess\r\nbättre finns det en utredning som nästan är färdig.\r\nSåvitt jag kan förstå blir resultatet -- efter mycket\r\nom och men -- ett förstärkt personvalsmoment i\r\nvalsystemet, vilket också jag välkomnar.</pre><pre>Anf. 109  BENGT HURTIG (v) replik:</pre><pre>Herr talman! Vi har avsiktligt valt ordet\r\n''avgörande'' vid folkomröstning. Vi har funnit den\r\nkonstruktionen som den enda framkomliga, dvs.\r\natt man har en rådgivande folkomröstning som\r\nefter samtliga partiers deklaration skall avgöra\r\ninriktningen av beslutet. Vi anser detta vara bättre\r\nän en beslutande omröstning, som då skulle\r\nmedföra en grundlagsändring.</pre><pre>Det här är kanske ett ''finlir'' som inte håller.\r\nDärför har jag inte heller drivit denna fråga så hårt\r\ni dag. Jag har efterlyst en deklaration från de övriga\r\npartierna om var de står. Jag begriper att de vill\r\navvakta. Men det vore nog nyttigt för\r\nfolkopinionen och för förtroendet för politikerna\r\nom man så snart som möjligt fick en klargörande\r\nom de olika partiernas ståndpunkt. Jag kommer\r\nalltså inte att begära någon votering i den här\r\nfrågan.</pre><pre>Anf. 110  Tredje vice talman BENGT\r\nFISKESJÖ (c) replik):</pre><pre>Herr talman! Det missförstånd som jag möjligen\r\nhar gjort mig skyldig till är betingat av det som inte\r\nstår i meningsyttringen. Där står att omröstningen\r\nskall vara rådgivande. Det är det alternativ som ges\r\nenligt den uppläggning som meningsyttringen har. I\r\nså fall bör man vara uppriktig och säga att man vill\r\nha en rådgivande omröstning som kan äga rum vid\r\nannan tidpunkt än i samband med val. Men man\r\nskall inte ge medborgarna ett intryck av att man är\r\nför en beslutande folkomröstning, om man inte\r\naccepterar att den hålls i samband med val.</pre><pre>Det behöver naturligtvis inte finnas någon särskild\r\nanledning till misstro från medborgarnas sida, även\r\nom vi tvingas att ha en rådgivande folkomröstning.\r\nSåvitt jag kan förstå kommer partierna -- i den mån\r\nde inte redan har gjort det -- att klart deklarera att\r\nfolkomröstningsresultatet skall följas. Det finns en\r\nliten risk för att det skulle kunna ingå flera\r\nalternativ i folkomröstningen. Det vore naturligtvis\r\ninte bra, eftersom det då skulle kunna uppstå tvivel\r\nom folkomröstningens resultat.</pre><pre>Anf. 111  THAGE G PETERSON (s):</pre><pre>Herr talman! Jag brukar inte ta till starka ord i den\r\npolitiska debatten -- det är det så många andra som\r\nalltför ofta gör. Men i dag känner också jag ett\r\nbehov av att få göra det.</pre><pre>Beslutet att grundlagsfästa utlandssvenskarnas\r\nrösträtt är mycket anmärkningsvärt och\r\nutmanande. Vi från socialdemokratisk sida är både\r\nförvånade och bekymrade över det borgerliga\r\nbeslutet i konstitutionsutskottet. Vi är förvånade\r\ndärför att man fattar beslut utan att frågan har\r\nutretts. Inte den minsta utredning har föregått\r\nbeslutet. Det enda som finns är en borgerlig\r\nreservation till en författningsutredning för många\r\når sedan. De borgerliga fattar sitt beslut mitt under\r\npågående författningssamtal mellan regeringen och\r\noppositionen. När regeringen säger sig söka\r\nsamförstånd i författningsfrågorna, kör de\r\nborgerliga i konstitutionsutskottet med Ny\r\ndemokratis hjälp över socialdemokraterna.</pre><pre>Till min överraskning uttrycker tredje vice talman\r\nglädje och tillfredsställelse över detta beslut.</pre><pre>Vi är bekymrade över KU-beslutet, eftersom det\r\nkan vara början till ett nytt författningspolitiskt\r\nklimat i Sverige, där man inte söker samförstånd\r\növer blockgränserna. Jag är rädd för att det\r\nborgerliga beslutet i dag kan öppna dörren för\r\nensidiga politiska majoritetsbeslut, som man passar\r\npå att fatta när man befinner sig i\r\nmajoritetsställning. En sådan utveckling vore\r\nmycket olycklig, både för Sverige och för\r\npartiväsendet i vårt land.</pre><pre>Herr talman! Jag vill inte betrakta\r\nförfattningsfrågorna som ett bland flera\r\npolitikområden. Författningsfrågorna är speciella\r\ntill sin karaktär. De måste hanteras med\r\nhänsynstagande till betydande\r\nminoritetsuppfattningar. Min grunduppfattning är\r\natt det i författningspolitiken skall föras fram bara\r\nsådana frågor till beslut om vilka vi kan enas över\r\nblockgränserna.</pre><pre>Alltsedan det demokratiska genombrottet har\r\nförfattningspolitiken i Sverige ansetts vara\r\nkonstituerande för överideologier. I\r\nregeringingsformen har vi kodifierat uppnådda\r\nvinster för det konstitutionella samförståndet.\r\nFörfattningspolitiken har i vårt land inte varit ett\r\nområde för partipolitisk offensiv utan för\r\nsamverkan.</pre><pre>När Fri- och rättighetskommittén förbereddes och\r\ntillsattes behandlades Socialdemokraterna som\r\nvilket treprocentsparti som helst. När KU\r\nbeslutade om att ändra grundlagen för\r\nutlandssvenskarnas rösträtt, struntade de sju\r\nborgerliga ledamöterna helt i vad\r\nsocialdemokraternas sju ledamöter ansåg. Med\r\nhjälp av Ny demokratis ledamot föreslår man en\r\nändring i grundlagen.</pre><pre>Vi Socialdemokrater kommer inte att avbryta de\r\npågående författningssamtalen med regeringen\r\nmed hänsyn till det riksdagsbeslut om en\r\ngrundlagsändring, som riksdagens borgerliga\r\npartier med Ny demokratis hjälp mot\r\nSocialdemokraternas vilja kommer att fatta om en\r\nstund. Men vi kommer att bära med oss beslutet\r\nsom ett övergrepp mot den samförståndsanda som\r\nsocialdemokratin upprätthållit i\r\nförfattningsfrågorna.</pre><pre>Jag vill avsluta med en fråga till tredje vice talman\r\nBertil Fiskesjö: Är ni borgerliga inte rädda för att\r\nert beslut i dag kommer att bli ett prejudikat, ett\r\nfribrev för nya ensidiga politiska majoritetsbeslut i\r\nförfattningsfrågor?</pre><pre>Her talman! Jag yrkar bifall till reservation nr 3.</pre><pre>Anf. 112  Tredje vice talman BERTIL\r\nFISKESJÖ (c):</pre><pre>Herr talman! Det var kraftfulla ord från utskottets\r\närade ordförande. Han sade att detta beslut var\r\nanmärkningsvärt och utmanande. Sedan satte han\r\nin beslutet i ett sammanhang där han målade upp\r\nbilden av att en majoritet i fråga efter fråga med\r\nsärskild lustkänsla skulle köra över den\r\nsocialdemokratiska minoriteten. Så är ju inte fallet.</pre><pre>Jag är litet förvånad över denna reaktion i\r\nefterhand. Alla vi som sitter i\r\nkonstitutionsutskottet vet ju att det där sannerligen\r\ninte var någon upphetsning när dessa frågor\r\nbehandlades. Det var en lugn och sansad\r\ndiskussion -- för övrigt var det inte så mycket\r\ndiskussion över huvud taget.</pre><pre>Jag uppfattar det snarast så att den\r\nsocialdemokratiska reservationen tillkom därför att\r\nman ansåg sig vara nödd och tvungen, eftersom\r\nman hade intagit den ståndpunkten tidigare. Det\r\nvar ingen argumentation mot den förändring som\r\nnu har föreslagits. Det gör mig, som jag sade, litet\r\növerraskad över utskottsordförandens tonläge i\r\ndenna fråga.</pre><pre>Om man vill spetsa till det hela kan man fråga\r\nvarför ni i sak vill att utlandssvenskarnas rösträtt\r\näven i framtiden endast skall stå i vallagen? Har ni\r\nplaner på att ändra vallagen och åter införa de\r\nreduktioner när det gäller tidsgränser och liknande\r\nsom tidigare fanns för utlandssvenskars rösträtt?\r\nVar finns motivet i själva sakfrågan för att inte alla\r\nsvenska medborgares rösträtt skall vara garanterad\r\ni grundlagen? Det är mina frågor till utskottets\r\närade ordförande.</pre><pre>Anf. 113  THAGE G PETERSON (s):</pre><pre>Herr talman! Jag ber att få upprepa min fråga till\r\ntredje vice talman. Frågan löd: Är ni borgerliga inte\r\nrädda för att ert beslut i dag kommer att bli ett\r\nprejudikat, ett fribrev, för nya ensidiga politiska\r\nmajoritetsbeslut i författningsfrågor? Tyvärr ger\r\ninte tredje vice talman en korrekt beskrivning av\r\nKU:s behandling. När frågan kom upp anmärkte\r\njag kort att detta var en grundlagsfråga som skall\r\nbeslutas i den ordning som vi har vant oss vid i\r\nSverige, dvs. i samförstånd. Jag tyckte att dessa ord\r\nskulle räcka för att det inte skulle bli ett ensidigt\r\nmajoritetsbeslut.</pre><pre>Herr talman! Jag är något bekymrad över att tredje\r\nvice talman Bertil Fiskesjö, som tillika är en aktad\r\nstatsvetare, tar så lätt på ändringar av grundlagen.\r\nEn grundlag är ett lands konstitution. Den utgör\r\ndet viktigaste dokumentet i en demokrati. Den\r\nändrar man inte hur som helst eller bara därför att\r\nman i sin ungdom har skrivit en motion eller för att\r\nman vill uppfylla avgivna löften.</pre><pre>I ett särskilt yttrande till det betänkande som vi nu\r\nbehandlar skriver tredje vice talman att\r\nförfattningsfrågorna befinner sig i ett nytt skede\r\ngenom pågående partisamtal. Jag är överraskad av\r\natt tredje vice talman inte drar några konsekvenser\r\nav vad han själv har skrivit. Varför plockar man ut\r\nutlandssvenskarnas rösträtt för ett beslut, när\r\nbeslut i andra stora frågor får anstå tills dess att\r\nsamtalen är slutförda? I fråga efter fråga i detta\r\nbetänkande hänvisar KU till de pågående\r\nsamtalen. Men i en fråga som gäller\r\nutlandssvenskarnas rösträtt slår man till direkt. Det\r\när inte heller vilket slag som helst, utan man slår till\r\nmed en grundlagsändring. Då kör man över en\r\nbetydande majoritet: sju borgerliga ledamöter, sju\r\nsocialdemokrater och en nydemokrat som ställer\r\nupp på den borgerliga vagnen.</pre><pre>I majoritetens bedömning skriver man att genom\r\nett enda riksdagsbeslut med enkel majoritet kan\r\nsvenska medborgare som vistas utomlands berövas\r\nrösträtten. Jag måste då fråga vilka partier tredje\r\nvice talman tror skulle fatta ett sådant beslut. Vilka\r\när det som tredje vice talman inte litar på i den\r\nsvenska riksdagen och som helt överraskande\r\nskulle beröva en grupp rösträtten? Sverige är ju en\r\ngammal demokrati. Inte kan väl någon behöva\r\nfrukta att Sveriges riksdag skulle fatta ett sådant\r\nodemokratiskt beslut. Vilka är tredje vice talman\r\nrädd för i detta sammanhang?</pre><pre>Anf. 114  tredje vice talman BERTIL FISKESJÖ\r\n(c):</pre><pre>Herr talman! Konstitutionsutskottets ordförande\r\npåstår att jag skulle ta lätt på grundlagen. Det gör\r\njag inte alls. Jag har ägnat den mycken omsorg och\r\ndeltog redan i slutskedet när nuvarande grundlag\r\nskrevs. Jag har sannerligen stor respekt för\r\ngrundlagen.</pre><pre>Ur grundlagsteknisk synpunkt och vad gäller det\r\nrella innehållet är detta en mycket liten förändring.\r\nUr principiell synpunkt, som jag sade, är det\r\nnaturligtvis viktigt att alla svenska medborgares\r\nrösträtt garanteras i grundlagen. Min fråga kvarstår\r\ntill utskottets ordförande: Varför vill ni inte vara\r\nmed på detta? Det skulle vara skojigt att få något\r\nsom helst motiv utöver dessa formalistiska\r\nresonemang som ordföranden nu ägnar sig åt. Det\r\när ju inte alls så att alla beslut om\r\ngrundlagsändringar har fattats med fullständig\r\nmajoritet i denna kammare. Det har tidigare\r\nfunnits partier som har reservert sig mot\r\ngrundlagsändringar av olika slag.</pre><pre>Denna fråga skulle sedan tas upp vid\r\npartiledaröverläggningar. Detta har jag inte hört ett\r\nord om. Jag var på ett tidigt stadium inblandad i\r\ndessa överläggningar, men inget nämndes om\r\ndenna fråga. Det är ju andra frågor som tas upp för\r\nbehandling där.</pre><pre>Utskottets ordförande frågar också -- och här\r\nkommer han upp ordentligt i varv -- vilka partier\r\nsom skulle fatta ett beslut innebärande att man\r\nberövar svenska medborgare deras rösträtt. Hur\r\nhar det då gått till att ge de utlandsboende svenska\r\nmedborgarna rösträtt, herr ordförande? Det har\r\nvarit ett framflyttande av positionerna undan för\r\nundan på grund av motioner från de borgerliga\r\npartierna, vilket skett under motstånd från\r\nSocialdemokraterna. Nu skall vi göra en korrekt\r\nhistorieskrivning. Det är på detta sätt det har gått\r\ntill. Det är då inte obefogat att ställa min fråga:\r\nVarför vill ni att rösträtten för svenska medborgare\r\nboende utomlands fortfarande skall kunna ändras\r\ngenom ett enkelt majoritetsbeslut i den svenska\r\nriksdagen?</pre><pre>Anf. 115  THAGE G PETERSON (s):</pre><pre>Herr talman! Tredje vice talman beskyllde mig för\r\natt komma upp något i varv när jag försvarade den\r\nsvenska grundlagen. Jag tycker faktiskt att man bör\r\nhöja rösten om man finner att en majoritet i det\r\nviktiga konstitutionsutskottet inte tar hänsyn till en\r\nstor minoritet i en grundlagsfråga. Det är ju inte så\r\natt vi under åtminstone enkammarriksdagens dagar\r\nhar fattat några ensidiga grundlagsbeslut utan att\r\ndet har varit en majoritet över blockgränsen. Det\r\nbetyder inte att det har rått politisk enighet i varje\r\nfråga, utan det kan ha varit något enstaka parti som\r\nhar gått emot. Vi har i konstitutionsutskottet tagit\r\nfram en sådan förteckning som beskriver hur detta\r\nhar gått till. Men det har inte varit så att man har\r\nsökt samförståndet.</pre><pre>I denna fråga har det heller inte sökts något\r\nsamförstånd. Det finns ingen utredning eller några\r\nkontakter som har tagits åt något håll, utan man\r\nföreslår direkt en grundlagsändring. Det är detta\r\njag tycker är anmärkningsvärt. Varför hade man\r\ninte kunnat vila med denna fråga på samma sätt\r\nsom man vilar med alla andra grundlagsfrågor? Det\r\nbetänkande som vi nu om en stund skall ta ställning\r\ntill är fullt av frågor, där man hänvisar till pågående\r\nutredningar eller till samtal mellan oppositionen\r\noch regeringen. Men det gäller inte för denna fråga,\r\nutan den lyfter man ut. Jag har förgäves försökt få\r\nett svar från tredje vice talman om inte de\r\nborgerliga är rädda för att ett beslut i dag kommer\r\natt bli ett prejudikat, ett fribrev, för nya ensidiga\r\npolitiska majoritetsbeslut i författningsfrågor.</pre><pre>Det tycker jag skulle vara mycket olyckligt för\r\nSverige och för partisystemet i vårt land. Vi skulle\r\nså att säga ändra på grundlagen under nya\r\npremisser. Det har varit en styrka för vår demokrati\r\natt vi till grundlagsändringar har fört fram endast\r\nsådana frågor om vilka det har rått ett samförstånd\r\növer blockgränserna. I denna fråga råder det inte\r\nnågot sådant samförstånd, utan man har fattat ett\r\nensidigt politiskt beslut. Det beklagar jag. Jag\r\nbeklagar att de borgerliga partierna har fattat detta\r\nbeslut och att riksdagen om en stund tydligen\r\nkommer att följa konstitutionsutskottets majoritet\r\ni denna fråga.</pre><pre>Anf. 116  Tredje vice talman BERTIL\r\nFISKESJÖ (c):</pre><pre>Herr talman! Detta skall bli mitt sista inlägg i denna\r\ndebatt. Jag vill än en gång understryka att\r\nkonstitutionsutskottet inte upplevde någon som\r\nhelst dramatik. Det är en dramatik som har\r\ntillskapats i efterhand. Av vilka skäl detta har skett,\r\nförmår jag inte att genomskåda.</pre><pre>Utskottets ordförande menar att jag skall avge\r\nnågot slags deklaration om under vilka\r\nomständigheter grundlagsändringar i framtiden\r\nkan företas. Jag kan naturligtvis inte komma med\r\nnågra garantier i den frågan. Det är ju riksdagens\r\nkommande uppsättningar som avgör det. Men jag\r\nutgår från att ett ledmotiv även i framtiden när det\r\ngäller stora och viktiga förändringar i grundlagen\r\nskall vara att man söker mycket bred majoritet. Det\r\ntycker jag också är en styrka.</pre><pre>Detta är emellertid formellt en kolossalt enkel\r\nändring att göra. Dessa utlandssvenskar har enligt\r\nvallagen redan rösträtt. Vi ger inte några\r\nutlandssvenskar rösträtt, och vi förändrar inte det\r\nmateriella innehållet i tillståndet på detta område.\r\nVad vi gör är att vi ur principiell synpunkt\r\nkonfirmerar vår övertygelse om att grundlagen är\r\nviktig, att rösträtten är viktig och att rösträtten bör\r\nfinnas i grundlagen.</pre><pre>Jag har ännu icke hört ett enda ord i sak från\r\nutskottets ordförande. Det förvånar mig väldigt\r\nmycket, eftersom utskottets ordförande i andra\r\nsammanhang brukar vara noga med att framhålla\r\natt vi skall ha sakdebatter och inte formdebatter.</pre><pre>Anf. 117  THAGE G PETERSON (s):</pre><pre>Herr talman! Nu försöker tredje vice talmannen att\r\ntona ned denna grundlagsändring genom att säga\r\natt det är bara ett formellt beslut och inget viktigt\r\nbeslut. Men det går inte ihop, eftersom han\r\nsamtidigt säger att det här är ett så pass viktigt\r\nbeslut att vi nu genast måste genomföra denna\r\ngrundlagsändring. Om det inte hade varit något\r\nviktigt beslut, utgår jag från att den borgerliga\r\nmajoriteten inte hade hastat fram detta beslut och\r\nkört över den socialdemokratiska minoriteten. Vi\r\nmenar att man kan vänta med detta beslut, på\r\nsamma sätt som man gör med alla andra\r\ngrundlagsfrågor.</pre><pre>Tredje vice talmannens argumentation om\r\ndramatiken går inte heller ihop. Han säger att detta\r\när en dramatik som har tillskapats i efterhand. Det\r\npåståendet faller också på sin egen orimlighet. Jag\r\npekade på att detta var en grundlagsfråga som\r\nskulle hanteras som en grundlagsfråga. Om det\r\nskulle behövas, får jag väl höja rösten i\r\nkonstitutionsutskottet nästa gång för att mer\r\nmarkera de åsikter som jag för fram. Som\r\nordförande brukar jag inte göra det, utan jag\r\nbrukar framföra dem i en ganska låg ton.</pre><pre>Skälet till att vi fördömer beslutet, eller går emot\r\nbeslutet, är desamma före som efteråt. Detta skäl\r\nhar inte ändrats. Skälen är att denna fråga inte har\r\nutretts av någon utredning. Det fanns för mycket\r\nlänge sedan en reservation till en\r\nförfattningsutredning, där de borgerliga\r\nledamöterna förde fram detta.</pre><pre>Dessutom tycker jag att det är anmärkningsvärt att\r\njust denna fråga, bland alla andra\r\nförfattningsfrågor, plockas fram till beslut. Det är\r\ninte vilket beslut som helst, utan jag ber återigen att\r\nfå säga att vi kommer att fatta ett författningsbeslut\r\noch därmed ändra på grundlagen. Grundlagen är\r\ninte vilket dokument som helst. Grundlagen är det\r\nviktigaste dokumentet i en demokrati.</pre><pre>Överläggningen var härmed avslutad.</pre><pre>(Beslut fattades efter 15 §.)</pre><pre>Förste vice talmannen meddelade att anslag om\r\nkvällsplenum satts upp.</pre><pre>15 §  Valfrågor, m.m.</pre><pre>Föredrogs</pre><pre>konstitutionsutskottets betänkande</pre><pre>1992/93:KU6 Valfrågor, m.m.</pre><pre>Anf. 118  LISBETH STAAF-IGELSTRÖM\r\n(s):</pre><pre>Herr talman! I detta betänkande från\r\nkonstitutionsutskottet behandlas 20 motioner\r\nrörande skilda valfrågor.</pre><pre>Vi socialdemokrater står bakom betänkandet,\r\nförutom när det gäller frågan om brevröstning,\r\nvilken tas upp i motion 1991/92:K709. Vi\r\nsocialdemokrater har därför fogat en reservation\r\ntill betänkandet om brevröstning.</pre><pre>Genom särskild lagstiftning har det föreskrivits att\r\nväljare som befinner sig i Tyskland eller i Schweiz\r\nskall kunna avge sina röster genom brevröstning.\r\nBakgrunden till de särskilda reglerna om\r\nbrevröstning är att man i dessa länder godtagit\r\nendast att utländska medborgare deltar i val i sina\r\nhemländer genom att sända sina valsedlar till\r\nhemlandet med posten, s.k. brevröstning. Någon\r\nröstmottagning vid svenska utlandsmyndigheter\r\nhar således inte accepterats. För Tysklands del har\r\nen förändrad hållning i frågan aviserats.</pre><pre>Lagen föreskriver hur röstningen skall gå till, och\r\nefter genomförd röstning lämnas försändelsen för\r\npostbefordran. Enligt lagen får\r\nbrevröstningsförsändelsen vara iordninggjord\r\ntidigast 24 dagar före valdagen och skall avges\r\nsenast dagen före valdagen. Försändelsen skall\r\nanses vara avgiven den dag då den är poststämplad.\r\nMed poststämpelns hjälp kontrolleras även att\r\nomslagskuvertet har avlämnats i Tyskland eller i\r\nSchweiz.</pre><pre>I valet 1991 röstade 2 966 väljare genom\r\nbrevröstning från Tyskland och Schweiz. Av dessa\r\nröster var 12,2 % underkända. De fel som\r\nförekommer är att röstkort saknas, att\r\nytterkuvertet inte varit igenklistrat och att datum\r\npå ytterkuvertet saknats eller varit felaktigt. Det\r\nförekommer även att det av postämplarna inte gått\r\natt utläsa att brevrösten har avgivit i Tyskland eller\r\ni Schweiz eller att poststämpel har saknats. I vissa\r\nfall har detta att göra med att brevrösterna inte har\r\nskickats med ordinarie post utan som kurirpost.</pre><pre>Vallagsutredningen, som i förra månaden avgav ett\r\ndelbetänkande, har enligt sina tilläggsdirektiv haft\r\natt se över bestämmelser som reglerar\r\nröstningsförfarandet för utlandssvenskar i syfte att\r\ngöra det lättare för denna väljarkategori att delta i\r\nriksdagsvalen. Vissa förenklingar föreslås.</pre><pre>Man har även behandlat frågor rörande\r\nbrevröstningsförfarandet. Med anledning av att\r\nTyskland numera har ändrat sin inställning till\r\nröstmottagning vid utlandsmyndigheterna i landet,\r\nföreslår utredningsmannen att regler om\r\npoströstning från väljare som befinner sig i\r\nTyskland slopas. Kvar blir då behov av\r\nbrevröstningsregler rörande Schweiz.</pre><pre>I delbetänkandet av Vallagsutredningen betonas\r\nbehovet av att reglerna för brevröstning uppfyller\r\nvissa formkrav med hänsyn till valhemligheten.\r\nKravet på poststämpling i landet där rösten har\r\navgivits kvarstår.</pre><pre>Vi socialdemokrater anser att de formella kraven\r\nför brevröstning, som i fortsättningen enbart torde\r\ngälla Schweiz, måste vara utformade så att största\r\nmöjliga säkerhet kan upprätthållas. Vi utgår även\r\nfrån att centrala valmyndigheten och\r\nUtrikesdepartementet ger erforderlig information,\r\nså att berörda svenska röstberättigade medborgare\r\nhar kännedom om brevröstningsreglerna. I och\r\nmed detta skall andelen underkända röster minska.</pre><pre>Herr talman! Utifrån detta och utifrån att\r\nVallagsutredningen nyligen har avgivit ett\r\ndelbetänkande, där frågan har varit föremål för\r\növersyn, och man inte föreslår någon förändring,\r\nyrkar jag avslag på motion K709 och bifall till\r\nreservation 1.</pre><pre>Anf. 119  HARRIET COLLIANDER\r\n(nyd):</pre><pre>Herr talman! Jag skulle kunna sätta följande rubrik\r\npå mitt anförande: Krav på legitimationskontroll i\r\nvallokal.</pre><pre>Röstning till de allmänna valen sker enligt vallagen\r\npå valdagen i vallokalen för det valdistrikt där\r\nväljaren är upptagen i röstlängden. Väljaren skall\r\nsjälv lämna sin valsedel till valförrättaren, och han\r\nbör enligt lagen medföra sitt röstkort, men det är\r\ninte något absolut krav. Saknar väljaren röstkort\r\nkan valförrättare, om denne inte känner igen\r\nväljaren, begära att väljaren uppger sitt\r\nfullständiga namn, födelsetid och sin hemvist inom\r\nvaldistriktet. Någon obligatorisk kontroll av\r\nidentiteten är inte föreskriven.</pre><pre>Ny demokrati anser att röstning är en viktig\r\nhandling. Om en röstande inte medför röstkort och\r\ninte är känd av valförrättaren, skall den röstande\r\navkrävas legitimation.</pre><pre>Herr talman! Jag yrkar härmed bifall till Ny\r\ndemokratis reservation vid mom. 10 i\r\nkonstitutionsutskottets betänkande nr 6.</pre><pre>Anf. 120  BENGT HURTIG (v):</pre><pre>Herr talman! I de flesta frågor som berörts i detta\r\nbetänkande hänvisar man, liksom i det förra\r\nbetänkandet, till pågående utredningar eller\r\növerläggningar mellan partierna. Därför får de\r\nflesta ställningstaganden anstå tills vidare. När det\r\ngäller de kyrkliga valens organisation hänvisar\r\nutskottet till kyrkoberedningen, som tillsattes i\r\nvåras och som skall avsluta sitt arbete nästa år.</pre><pre>Det är ju inte säkert att skiljandet av kyrkan från\r\nstaten går så fort som vi kanske har trott, och jag\r\ntycker därför att en rationalisering av valen till\r\nkyrkofullmäktige, som flera motionärer har\r\nförespråkat, hade kunnat genomföras. Vi vet inte\r\nheller om kyrkofullmäktige blir kvar när kyrkan så\r\nsmåningom skiljs från staten, men om det skulle bli\r\nkvar i någon form, finns det möjlighet för kyrkan\r\natt utnyttja den service som den lokala valnämnden\r\nkan ge.</pre><pre>Jag vill med detta yrka bifall till min meningsyttring\r\nunder mom. 7.</pre><pre>Anf. 121  BIRGER HAGÅRD (m):</pre><pre>Herr talman! I det här betänkandet tas enbart upp\r\nvad vi kan kalla tekniska vallagsfrågor. Som sagts\r\nförut har vi en särskild utredning,\r\nvallagsutredningen, som sysslar med detta.\r\nUtredaren, Hans-Erik Holmqvist, har nyligen\r\npresenterat ett delbetänkande. Arbetet skall\r\nfortsätta, men under parlamentarisk medverkan.</pre><pre>Detta är motiveringen till att utskottsmajoriteten\r\nhar avstyrkt flertalet av de motionskrav som har\r\nframförts, dock inte i två fall. Min blygsamhet\r\nförbjuder mig att säga vem som har författat dessa\r\nmotioner. Den ena gäller brevröstning och den\r\nandra överklagandetiderna -- två teknikaliteter,\r\nkan det tyckas.</pre><pre>Lisbeth Staaf-Igelström tog här upp frågan om\r\nbrevröstningen. Jag vill bara ytterligare förklara\r\nbakgrunden. Som så riktigt har sagts här gick i det\r\nsenaste valet en del röster från ambassaden i Bonn\r\nmed kurirpost till Sverige. De hade i vanlig ordning\r\nregistrerats på ambassaden i Bonn innan de gick i\r\nväg. En del av dessa röster godkändes i Göteborg\r\nmedan andra, som gick till Stockholm, kom att\r\nunderkännas. Man kan alltså säga att det inte var\r\nen likställighet i behandlingen.</pre><pre>Det är väl riktigt att brevröstningen inte torde vara\r\naktuell i Tyskland, men däremot kan det\r\nfortfarande bli sådan i Schweiz. Som motionär\r\nansåg jag, liksom också utskottets majoritet, att det\r\nkanske kan finnas skäl att se över dessa frågor och\r\natt exakt ange vad som skall krävas för att sådana\r\nhär röstsedlar, om de går med kurirpost, utan\r\nvidare skall kunna godkännas. Vi har ju hört att\r\nbåde det ena och det andra transporterats med\r\nkurirpost under senare tid, och det borde väl vara\r\nbra att det finns fasta regler i varje fall när det gäller\r\nröstsedlar. Jag tycker att det är tacknämligt att man\r\nnärmare vill se på denna fråga.</pre><pre>I den andra frågan, om överklagandetiderna, är det\r\npositivt att utskottet ställer sig bakom att det\r\nutarbetas klarare regler än vad som finns för\r\nnärvarande.</pre><pre>En besvärlig fråga i detta sammanhang har varit\r\nlegitimationskontrollen, som Harriet Colliander\r\ntog upp. Man brukar säga att den som går till posten\r\nmåste legitimera sig för minsta summa och att man\r\nborde kunna legitimera sig också när man röstar på\r\nvaldagen.</pre><pre>Det ligger naturligtvis någonting i detta, men vi kan\r\nockså konstatera att det i Riksskatteverkets\r\nvalhandledning nr 10 finns en passus om att för den\r\nhändelse att valförrättaren är osäker om den\r\nröstandes identitet, kan man faktiskt begära\r\nlegitimation. Men det är inte ett krav att alla\r\nröstande skall ha legitimation.</pre><pre>När det här diskuterades talade två starka\r\nargument emot att man skulle ställa upp ett\r\nobönhörligt krav på legitimation. Det ena var att ett\r\nsådant generellt krav mycket väl kan leda till att en\r\ndel personer inte kommer att rösta. Den som inte\r\nfår sin röstsedel mottagen utan har glömt sin\r\nlegitimation säger kanske i vredesmod: Då får det\r\nvara! -- Det vore ju beklagligt om så skulle vara\r\nfallet.</pre><pre>Den allra viktigaste invändningen är emellertid:\r\nVet vi om det ägt rum något missbruk i detta\r\navseende? Det har vi faktiskt inget belägg för. Då\r\ntycker jag att den gamla satsen att man inte skall\r\nlagstifta i onödan skall råda. Det finns ändå alldeles\r\nför många regler i vårt samhälle, och är det inte\r\nabsolut nödvändigt, skall man helt enkelt inte\r\nlagstifta.</pre><pre>Med detta ber jag att få yrka bifall till\r\nkonstitutionsutskottets hemställan i betänkandet nr\r\n6 och avslag på de reservationer som fogats till\r\ndetta.</pre><pre>Överläggningen var härmed avslutad.</pre><pre>Beslut</pre><pre>Företogs till avgörande utbildningsutskottets\r\nbetänkande 1992/93:UbU2 samt\r\nkonstitutionsutskottets betänkanden 1992/93:KU5\r\noch KU6.</pre><pre>Utbildningsutskottets betänkande UbU2</pre><pre>Mom. 7 (vetenskaplig grundkurs)</pre><pre>Utskottets hemställan -- som ställdes mot\r\nmeningsyttringen av Björn Samuelson -- bifölls\r\nmed acklamation.</pre><pre>Övriga moment</pre><pre>Utskottets hemställan bifölls.</pre><pre>Konstitutionsutskottets betänkande KU5</pre><pre>Mom. 1 (statsskicket)</pre><pre>Utskottets hemställan bifölls med 273 röster mot 14\r\nför meningsyttringen av Bengt Hurtig i\r\nmotsvarande del. 6 ledamöter avstod från att rösta.</pre><pre>Mom. 4 (personval)</pre><pre>Utskottets hemställan bifölls med 274 röster mot 20\r\nför reservation 1 av Harriet Colliander. 2 ledamöter\r\navstod från att rösta.</pre><pre>Mom. 6 (riksdagsledamöternas antal)</pre><pre>Utskottets hemställan bifölls med 276 röster mot 20\r\nför reservation 2 av Harriet Colliander.</pre><pre>Mom. 7 (grundlagsreglering av utlandssvenskarnas\r\nrösträtt)</pre><pre>Utskottets hemställan bifölls med 165 röster mot\r\n130 för reservation 3 av Thage G Peterson m.fl.</pre><pre>Mom. 8 (invandrares rösträtt i riksdagsval)</pre><pre>Utskottets hemställan bifölls med 282 röster mot 12\r\nför meningsyttringen av Bengt Hurtig i\r\nmotsvarande del.</pre><pre>Mom. 9 (folkomröstningsfrågor)</pre><pre>Utskottets hemställan bifölls med 275 röster mot 20\r\nför reservation 4 av Harriet Colliander. 1 ledamot\r\navstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Konstitutionsutskottets betänkande KU6</pre><pre>Mom. 3 (brevröstning)</pre><pre>Utskottets hemställan bifölls med 164 röster mot\r\n132 för reservation 1 av Thage G Peterson m.fl.</pre><pre>Mom. 7 (kyrkliga val)</pre><pre>Utskottets hemställan bifölls med 283 röster mot 12\r\nför meningsyttringen av Bengt Hurtig. 1 ledamot\r\navstod från att rösta.</pre><pre>Mom. 10 (legitimationskontroll i vallokal)</pre><pre>Utskottets hemställan bifölls med 276 röster mot 20\r\nför reservation 2 av Harriet Colliander.</pre><pre>Övriga moment</pre><pre>Utskottets hemställan bifölls.</pre><pre>Beslut om uppskjuten votering</pre><pre>På förslag av andre vice talmannen medgav\r\nkammaren att de ärenden som hann debatteras\r\nfärdigt under återstoden av dagens sammanträde\r\nskulle företas till avgörande vid arbetsplenum\r\nonsdagen den 2 december.</pre><pre>16 §  Inseminationsverksamheten i Sverige</pre><pre>Föredrogs</pre><pre>lagutskottets betänkande</pre><pre>1992/93:LU4 Inseminationsverksamheten i\r\nSverige.</pre><pre>Anf. 122  BARBRO WESTERHOLM (fp):</pre><pre>Herr talman! Lagutskottet har lagt ner ett\r\nomfattande arbete med anledning av min motion\r\nom inseminationer. Det är förtjänstfullt. Jag får\r\nockså medhåll från åtta av nio remissinstanser.\r\nSocialstyrelsen är den remissinstans som inte stöder\r\nmin motion. Trots att så många remissinstanser\r\ntillstyrker, avslår utskottet motionen utan någon\r\nsom helst motivering i sammanfattningen.</pre><pre>Betänkligt är att referaten av remissvaren i\r\nutskottsbetänkandet är ofullständiga. Läsaren av\r\nbetänkandet kan dock reparera skadan genom att\r\nläsa bilagan till betänkandet, där remissvaren finns\r\nfullständigt återgivna.</pre><pre>Mina utgångspunkter för motionen har varit\r\nbarnens bästa och att vi inte skall ha lagar som man\r\ngår runt för att de inte går att tillämpa.</pre><pre>Låt mig kort lämna några kommentarer kring mina\r\nyrkanden om information i relation till utskottets\r\nskrivningar.</pre><pre>Jag vill först säga något om informationen om\r\ninseminationslagen. Ja, det finns utförlig\r\ninformation från Socialstyrelsen. Men vi vet inte\r\nhur det används och tas emot. Inte heller vet vi\r\nvilka brister mottagarna tycker att den har. Vi vet\r\nt.ex. inte hur den påverkar tillgången på donatorer.\r\nDen skall också ses tillsammans med den\r\ninformation som två av Sveriges ledande\r\ngynekologer framfört i Läkartidningen 1985 med\r\nanledning av det yttrande de medverkat i om\r\neventuella gemensamma nordiska rättsregler för\r\ngivarinsemination. De skriver så här: ''I stället\r\nemotser man en förutsättningslös översyn av den\r\nnyss ikraftträdda lagen i avsikt att lindra\r\ndensamma. Till dess detta sker kommer vi, liksom\r\nläkarna vid landets övriga kvinnokliniker att på\r\nbegäran remittera de par som kvalificerat sig för\r\nbehandling med givarinsemination till lämpliga\r\nkliniker utanför Sveriges gränser.''</pre><pre>Det kan vara så att den kraftiga nedgången av\r\ninseminationer i Sverige sedan lagens införande\r\nberor på att paren i stället råds eller väljer att åka\r\nutomlands, för att gå runt lagens skrivning om\r\nbarnets rätt att få information om sitt biologiska\r\nursprung.</pre><pre>Det leder mig till nästa fråga. Den gäller de\r\nensamstående kvinnor inkl. de lesbiska kvinnor\r\nsom genomgår insemination och därmed bryter\r\nmot lagen. Vi har ingen som helst kunskap om hur\r\nvanligt detta är. Här tycker Socialstyrelsen att en\r\nlagändring inte är befogad bara för att lagen\r\nkringgås på vissa punkter. Det tycker jag är\r\nmärkligt.</pre><pre>Men om det är så att många inseminationer av olika\r\nskäl genomförs utanför lagen, tycker jag att vi som\r\nriksdagsledamöter och lagstiftare har ett ansvar att\r\ninitiera en översyn av lagen och överväga\r\nförändringar.</pre><pre>Stötande i detta sammanhang är också\r\nSocialstyrelsens svar att man kan bortse från risken\r\nför HIV-smitta i samband med insemination,\r\neftersom det finns risk för HIV-smitta också vid\r\nvanliga samlag. Men eftersom det vid insemination\r\nfinns möjlighet att eliminera HIV-risken, måste vi\r\nanvända oss av den. Det vore oetiskt att inte göra\r\ndet. Det rör sig om en dödlig sjukdom för såväl mor\r\nsom barn.</pre><pre>Sedan till barnens rättsliga ställning. Utskottets\r\nuppfattning är, vad jag förstår av texten, att det inte\r\nkan anses som en allmänmänsklig rättighet att få\r\nbarn, och det kan man tycka. Men verkligheten är\r\nen annan. Vi vet att ensamstående kvinnor föder\r\nbarn, och då tycker jag att de barnen skall ha\r\nsamma sociala trygghet som andra barn.</pre><pre>Utskottet undviker här att kommentera de\r\nlagändringsförslag som juridiska fakultetsstyrelsen\r\ni Uppsala framfört. Man tar bara upp vad som\r\nhänder om modern avlider. Det hade varit enkelt\r\natt ta in juridiska fakultetsstyrelsens förslag, att\r\ngöra gällande bestämmelser i föräldrabalken\r\ntillämpliga på så sätt att samtyckande sambo blir att\r\nanse som rättslig förälder vid sidan om modern.\r\nBarnet får härigenom samma rättsliga ställning som\r\nbarn födda i heterosexuella förhållanden inkl.\r\nrätten att få vetskap om spermadonatorns identitet.\r\nFör ensamstående föräldrar är det litet svårare att\r\nåstadkomma samma trygghet, men underhåll i\r\nform av bidragsförskott anser fakulteten i varje fall\r\nskulle kunna utges. Jag tycker att man kunde ha\r\nföreslagit det från utskottets sida.</pre><pre>Så till forskningen kring barnens situation. Jag är\r\nmedveten om de etiska problem som är förenade\r\nmed sådan forskning. Därför tycker jag att man\r\ninom ramen för den utredning som jag föreslagit i\r\nmotionen borde kunna tillsätta en grupp, som\r\ntillsammans med ledande forskare i andra länder\r\nkunde lägga upp en studie. Den skulle utformas så\r\natt resultatet blir lätt att jämföra med resultat från\r\nandra länder.</pre><pre>I betänkandet tycker man att vi skall avvakta\r\ninternationella studier. Men internationella\r\nforskare har uttalat att det är angeläget att Sverige,\r\nsom är det land som har en lagstiftning som ger\r\nbarnet rätt att få veta sitt ursprung, gör en egen\r\nstudie av det material man har.</pre><pre>Jag tycker alltså att en utredning borde tillsättas\r\nsom fick ta sig an alla dessa frågor. Det går inte att\r\ngömma frågorna och låtsas som om problemen inte\r\nfinns.</pre><pre>Jag yrkar därmed bifall till min motion. Jag gläds åt\r\natt åtta av de nio remissinstanserna gav mig stöd.\r\nJag gläds särskilt mycket åt stödet från Svenska\r\nkyrkans centralstyrelse. Samtidigt inser jag att jag\r\ninte kommer att få stöd från en riksdagsmajoritet,\r\neftersom det var ett enigt utskott bakom\r\nbetänkandet. Därför avstår jag nu från att yrka på\r\nvotering. Samtidigt meddelar jag att jag kommer\r\nigen med en ny motion baserad bl.a. på de fakta\r\nlagutskottet tagit fram och andra fakta som kommit\r\nfram under tiden som denna motion behandlats.</pre><pre>Anf. 123  HOLGER GUSTAFSSON (kds):</pre><pre>Herr talman! Jag vill först be att få yrka bifall till\r\nutskottets hemställan i betänkande LU4, som\r\ninnebär att utskottet enhälligt avslår Barbro\r\nWesterholms motionskrav. Enligt utskottets\r\nmening är det givet att de frågor som tas upp i\r\nmotionen skall bedömas utifrån ett övergripande\r\nsynsätt som i första hand lägger vikten vid det\r\nblivande barnets bästa.</pre><pre>Motionären pekar på betydelsen av information om\r\ninseminationslagen i några olika hänseenden.\r\nSocialstyrelsen har 1987 utgivit föreskrifter och\r\nallmänna råd om inseminationer. I föreskrifterna\r\noch de allmänna råden, som riktar sig till alla som\r\nkommer i kontakt med frågor rörande ofrivillig\r\nbarnlöshet men naturligtvis främst till personal\r\ninom hälso- och sjukvården och socialtjänsten,\r\nbehandlas utförligt de medicinska och juridiska\r\nfrågor som har samband med\r\ninseminationsverksamheten. Ett stort utrymme har\r\nägnats frågorna om den psykosociala utredning\r\nsom skall föregå en givarinsemination. I anslutning\r\ndärtill behandlas också barnets behov av och rätt till\r\nvetskap om sitt ursprung och betydelsen av\r\nföräldrarnas attityder i detta avseende.</pre><pre>Utskottet vill peka på att det i vart fall för alla dem\r\nsom i sin yrkesverksamhet kommer i kontakt med\r\nbarnlösa par finns ett omfattande\r\ninformationsmaterial att tillgå i Socialstyrelsens\r\nföreskrifter och allmänna råd. I sista hand är det\r\ndock den enskilde läkaren som har att bedöma vilka\r\ninformationsåtgärder som behövs i det enskilda\r\nfallet.</pre><pre>Mot denna bakgrund finner utskottet det inte\r\npåkallat med något särskilt tillkännagivande till\r\nriksdagen.</pre><pre>I motionen har Barbro Westerholm vidare begärt\r\ndels en översyn av inseminationslagen med hänsyn\r\ntill att insemination av ensamstående och lesbiska\r\nkvinnor förekommer, dels en utredning med syftet\r\natt få fram ett förslag om hur den rättsliga\r\ntryggheten skall kunna förbättras för barn som\r\ntillkommit genom insemination av ensamstående\r\noch lesbiska kvinnor.</pre><pre>I det sammanhanget uttalar utskottet stöd för\r\ndepartementschefen och den proposition som han\r\nredovisar. Man anser inte att det är en\r\nallmänmänsklig rättighet att under alla\r\nförhållanden få tillgång till insemination.\r\nVerksamheten bör begränsas till de fall som har\r\nmedfört att metoden börjat användas, nämligen för\r\natt avhjälpa ofrivillig barnlöshet hos makar och\r\nsamboende av motsatt kön.</pre><pre>Utskottet anser att det måste vara en strävan att så\r\nlångt som möjligt se till det blivande barnets bästa.\r\nDärvid måste det beaktas att barnpsykiater och\r\nbarnpsykologer för barnets utveckling särskilt\r\nbetonar vikten av att det har både en mor och en\r\nfar.</pre><pre>Utskottet finner inte heller anledning att särskilt\r\nlåta utreda frågan om den rättsliga tryggheten och\r\nhur den skall kunna förbättras för de barn som\r\ntillkommmit genom insemination av ensamstående\r\noch lesbiska kvinnor. Någon regel om att\r\nstyvföräldern automatiskt skulle komma i fråga\r\nsom legal vårdnadshavare i ett sådant fall finns inte.\r\nI stället gäller att om barnet står under vårdnad av\r\nendast en av föräldrarna och denna dör, skall\r\nrätten, efter ansökan från den andra föräldern eller\r\nefter anmälan från socialnämnden, anförtro\r\nvårdnaden till den andra föräldern. Annars gör\r\nman en prövning om det finns någon som är\r\nlämpligare som bör vara förmyndare.</pre><pre>Slutligen, när det gäller Barbro Westerholms\r\nyrkande om en utredning som följer upp hur det har\r\ngått för de barn som tillkommit genom\r\ninsemination, har ett par remissinstanser framhållit\r\ndels att det torde vara svårt att få fram de önskade\r\nuppgifterna, dels att endast ett fåtal barn har fötts\r\nefter givarinsemination. Därtill kommer att de barn\r\nsom fötts sedan detta ikraftträdande inte har den\r\nålder som man ur utvärderingssynpunkt bedömer\r\natt de måste ha för att man skall kunna göra detta.</pre><pre>Detta är utskottets värderingsgrunder som i allt\r\nväsentligt sammanfaller med de ställningstaganden\r\nsom vi gjort tidigare i det här sammanhanget. Vår\r\nuppfattning är att de remissinstanser som vi har\r\ntillkallat i mycket hög grad stöder utskottet.</pre><pre>Anf. 124  BARBRO WESTERHOLM (fp)\r\nreplik:</pre><pre>Herr talman! Jag tycker att vi läser dessa\r\nremissyttrande mycket olika. Juridiska\r\nfakultetsstyrelsen ger själv förslag på hur den\r\nsociala tryggheten för barn till ensamstående\r\nmödrar, och vars far är okänd, skall förbättras. I\r\nutskottsbetänkandet går man endast in på vad som\r\nhänder i samband med att modern dör och inte på\r\nde andra saker som borde göras för att öka på\r\ntryggheten för dessa barn.</pre><pre>Vi kan ha en lång diskussion om lämpligheten att\r\nbarn föds med bara en förälder. Jag tycker inte att\r\nvi i den diskussionen skall straffa de barn som redan\r\nfinns. De barnen skall ha samma rätt och möjlighet\r\ntill trygghet som andra barn i det här landet.</pre><pre>Forskningen om detta är knepig att utföra. Jag har\r\nsjälv gjort ganska många epidemiologiska\r\nundersökningar av olika slag och vet väl de etiska\r\nproblem som finns här. Bl.a. Australien och Nya\r\nZeeland har studier i gång. Man kan söka\r\nsamarbete med dem och lägga upp studierna på\r\nsamma sätt. Det är en grannlaga uppgift att\r\ninformera föräldrarna. Det kan man också göra på\r\nlitet olika sätt. Det är viktigt att deltagandet är\r\nfrivilligt.</pre><pre>Det sägs att barnen är få, men om vi lägger ihop\r\nerfarenheterna från olika länder blir det ändå ett\r\ngediget material.</pre><pre>Det sägs att barnen är unga och att det har gått så\r\nkort tid. För det första tar det ganska lång tid att\r\nplanera den här typen av studier, så det hinner gå\r\nnågra år till. För det andra får barn information om\r\nhur de har kommit till tidigt i livet. Jag menar inte\r\natt de skall få kännedom om den biologiska pappan\r\nvid tidig ålder, men informationen om hur de har\r\nkommit till skall man lämna tidigt i livet. Vi\r\nbehöver mer information om hur föräldrarna har\r\nlyckats med detta.</pre><pre>Anf. 125  HOLGER GUSTAFSSON (kds)\r\nreplik:</pre><pre>Herr talman! Barbro Westerholm pekar på den\r\nrättsliga tryggheten för inseminationsbarn. Det är\r\ninte ett specifikt ärende som bara gäller dessa barn.\r\nDet gäller också andra barn vars ena förälder\r\nkanske dör. Då måste vi ta ställning till det på precis\r\nsamma sätt. Det har egentligen ingenting med\r\nlagen om insemination att göra.</pre><pre>Barbro Westerholm kräver en lagstiftning för dessa\r\nsärintressen. Det är väl den stora frågan i\r\nsammanhanget. Det faktum att en lagstiftning\r\nkringgås av ett fåtal läkare och patienter, kan inte\r\nfå utgöra motiv för att ändra en lagstiftning. Det är\r\ninget motiv i sig. Man kan undra vilken lagstiftning\r\nvi skulle få i vårt land om överträdelserna skulle\r\nvara den viktigaste ledstjärnan för en lagstiftare.</pre><pre>En lagstiftning skall ha en god förankring i\r\nfolkdjupet. Det är min övertygelse att det finns en\r\nförkrossande majoritet i Sverige, som inte är\r\növertygad om att lesbiska förhållanden är den bästa\r\nfamiljemiljön för våra barn. Jag anser att det är vårt\r\nansvar att spegla majoritetens vilja och låta den\r\nvara normgivande också i lagstiftningen.</pre><pre>Anf. 126  BARBRO WESTERHOLM (fp)\r\nreplik:</pre><pre>Herr talman! Jag vill understryka att jag inte har\r\ntagit ställning till lesbiska kvinnors rätt till\r\ninsemination. Jag är ute efter att de barn som föds\r\ntill ensamstående mödrar och där fadern är okänd --\r\ndet kan gälla kvinnor som lever i lesbiska\r\nförhållanden eller helt enkelt är ensamstående --\r\nskall ha rätt till den sociala tryggheten. Det gäller\r\ninte en särlagstiftning för barn till lesbiska kvinnor.\r\nDet vill jag understryka. Frågan om inseminationer\r\nhar jag i det här sammanhanget inte tagit ställning\r\ntill.</pre><pre>När det gäller förankringen i folkdjupet, är detta ett\r\nbekymmer. Antalet inseminationer har gått ner\r\ndrastiskt sedan vi antog den lag som trädde i kraft\r\n1985. Det finns alltså tecken på att man kringgår\r\nlagen i ganska stor utsträckning. Därför är just det\r\nHolger Gustafsson säger om att lagar skall vara\r\nförankrade i folkdjupet problemet med den här\r\nlagen. Den tycks inte ha en förankring, i alla fall\r\ninte tillräckligt för att den skall användas så som\r\navsikten var.</pre><pre>Därför anser jag fortfarande att en utredning bör\r\ngöras. Det tycker också majoriteten av\r\nremissinstanserna. Svenska kyrkans cntralstyrelse\r\ntar upp frågan om informationen om\r\ninseminationslagen, med en uppföljning av\r\ninseminationsbarnens sociala och psykologiska\r\nsituation, och anser att en utredning bör göras med\r\nsyfte att ge förslag till hur vissa inseminationsbarns\r\nrättsliga trygghet skulle kunna förbättras. Kyrkan\r\npreciserar mer det som jag vill rent allmänt.</pre><pre>Anf. 127  HOLGER GUSTAFSSON (kds)\r\nreplik:</pre><pre>Herr talman! Först en liten komplettering när det\r\ngäller faderskapsförhållandet. Om mamman\r\nmedverkar och talar om vem som är fadern, är det\r\ninte något problem. Det är i den situation som man\r\ninte vill medverka till detta som problemet uppstår.\r\nDet får väl anses vara en plikt för modern att ta det\r\nansvaret.</pre><pre>Herr talman! När det gäller lagstiftningen och\r\ntryggheten, är det min uppfattning att\r\nlagstiftningen skall vara normativ. Samhället skall\r\ngenom lagen ta ställning till vilken uppväxtmiljö\r\nman vill ge våra barn. Den som bryter mot detta\r\nmåste ta på sig ett mycket stort personligt ansvar för\r\nde barn som blir till. Samhället har tagit sitt ansvar\r\ngenom den lagstiftning man erbjuder, som är\r\nförankrad i övertygelsen att barnen behöver både\r\nen mamma och en pappa.</pre><pre>Att okritiskt ställa upp med en lagstiftning för vad\r\nsom jag uppfattar som olika särintressen, är inte att\r\nta ansvar från samhällets sida. Man kan konstatera\r\natt Barbro Westerholm i sin strävan att vara\r\nframsynt är ganska isolerad i sitt politiska agerande\r\ni denna fråga.</pre><pre>Andre vice talmannen anmälde att Barbro\r\nWesterholm anhållit att till protokollet få antecknat\r\natt hon inte ägde rätt till ytterligare replik.</pre><pre>Anf. 128  ELISABETH PERSSON (v):</pre><pre>Herr talman! Barbro Westerholm tar upp en\r\nangelägen fråga i denna motion, och hon gör det på\r\nett föredömligt sätt. Jag tror däremot inte att det är\r\nså illa att det inte finns ett intresse för dessa frågor\r\nhär i kammaren.</pre><pre>För att de ledamöter som har tänkt igenom detta\r\noch som har en uppfattning i frågan skall kunna visa\r\ndetta, yrkar jag bifall till motionen. Jag vill också\r\ntala om att jag har uppmanat mina partikamrater\r\natt rösta för motionen. Jag är nämligen övertygad\r\nom att Barbro Westerholm är på fullkomligt rätt\r\nspår. Hon säger att hon kommer att återkomma i\r\nfrågan. Jag vill också tala om, att det kommer även\r\nvi i Vänsterpartiet att göra inför nästa\r\nmantatperiod. Jag vill inte här gå in och\r\nargumentera i sakfrågor, utan jag kommer att fatta\r\nmig ganska kort i detta inlägg.</pre><pre>Naturligtvis inser också jag att det inte är läge för\r\nnågon majoritet i kammmaren i dessa frågor. Jag\r\ntror att det är en lång väg att gå. Men jag är\r\növertygad om att Sveriges riksdag en dag kommer\r\ntill insikt och tar ställning mot en lagstiftning som\r\ndiskriminerar kvinnor enbart på grund av deras\r\nhomosexuella läggning. Det är precis vad det\r\nhandlar om i inseminationsfrågorna.</pre><pre>Oavsett vad vi själva tycker om insemination som\r\nmetod för att bli gravid, har vi en gång beslutat att\r\ndetta är en acceptabel metod som hälso- och\r\nsjukvården skall tillhandahålla för kvinnor. Men vi\r\nhar gjort begränsningen att det skall vara fråga om\r\nkvinnor som lever i ett äktenskap eller i ett\r\nsamboförhållande. Detta görs bl.a. med\r\nargumentet att man måste se till barnets bästa.</pre><pre>Dess värre kan ingen rimlig lag i världen tvinga två\r\nmänniskor att leva ett liv tillsammans. Vi vet också\r\nhur det ser ut. Det är många kvinnor som lever och\r\nfostrar barn ensamma -- också män för den delen.\r\nDet finns även kvinnor som väljer att bli gravida på\r\ndet ena eller andra sättet, men som inte har för\r\navsikt att leva ihop med en man tillsammans med\r\nbarnet.</pre><pre>Herr talman! Jag vill uttrycka en förhoppning om\r\natt vi så småningom kommer att ta bort denna\r\nhorrör i lagstiftningen som så uppenbart\r\ndiskriminerar en grupp kvinnor, nämligen de\r\nhomosexuella kvinnorna -- och förresten för den\r\ndelen även de ensamstående kvinnor som vill\r\nanvända sig av insemination som en metod för att\r\nbli gravida.</pre><pre>Jag yrkar bifall till motion L425. Jag vill inte gå in\r\npå argumentationen om barnets bästa osv. Den\r\nfrågan skall tas upp av Partnerskapsutredningen,\r\nsom skall utreda rätten till registrerat partnerskap\r\nför homosexuella. Men jag är övertygad om att vi\r\nfår anledning att återkomma och diskutera detta\r\nsenare i kammaren.</pre><pre>Anf. 129  MAJ-LIS LÖÖW (s):</pre><pre>Herr talman! Det kan bero på den sena timmen och\r\natt vi snart skall bryta förhandlingarna, men jag\r\ntycker att det är en litet förvirrad debatt. Barbro\r\nWesterholms motion, och därmed betänkandet,\r\nbehandlar faktiskt flera olika frågor. När man då\r\ngår upp i debatten och säger att man tycker att detta\r\när en alldeles utmärkt motion, vore det lämpligt att\r\ntala om vad man stöder.</pre><pre>Det som jag ställer mig mycket frågande till är:\r\nTycker Elisabeth Persson och Barbro Westerholm\r\natt vi skall ompröva det som diskuterades\r\nomgående och som vi efter djupa överväganden här\r\ni riksdagen en gång i tiden bestämde oss för,\r\nnämligen att ta bort möjligheten för\r\nspermadonatorer att vara anonyma? Det\r\nbestämdes just med utgångspunkt från barnens rätt\r\noch för barnens bästa.</pre><pre>Jag kan inte se annat än att detta krav på utredning\r\nav varför det sker så få inseminationer i Sverige,\r\noch så många åker till utlandet och utför en\r\ninsemination, måste betyda att man är beredd att\r\nompröva det som jag tycker är den viktigaste\r\ntumregeln i hela denna diskussion.\r\nSpermadonatorerna skall vara beredda att en gång\r\ni tiden kunna ta ansvar för att de har medverkat till\r\nett barns tillblivelse, så att detta barn i framtiden\r\nskall kunna få reda på sitt biologiska ursprung.</pre><pre>Det finns flera moment i denna motion som handlar\r\nbl.a. om det som Holger Gustafsson har diskuterar,\r\nnämligen: Vad händer om den ena föräldern är\r\nokänd? Det är snarare en fråga för socialutskottet\r\neller möjligtvis socialförsäkringsutskottet att ta tag\r\ni. Det har ingenting med insemination att göra. Det\r\nkan mycket väl inträffa efter det att barnet har blivit\r\ntill på vanligt vis.</pre><pre>Remissinstanserna har sagt att det kanske vore\r\nönskvärt att i dag få veta mer om dessa\r\ninseminationsbarns situation. Men väldigt många\r\nav remissinstanserna har också konstaterat att det\r\nkan bli en mycket svår och grannlaga fråga att\r\nforska i, inte minst därför att dessa barn fortfarande\r\när så unga. Det handlar om att klampa in i familjer\r\noch deras integritet, och det är mycket svårt. Man\r\nfår nog vänta tills dessa barn är litet större. Vi har i\r\noch för sig inte haft någonting emot att följa upp\r\ndetta, men vi tror att det är för tidigt.</pre><pre>Anf. 130  ELISABETH PERSSON (v):</pre><pre>Herr talman! Jag talar gärna om vad den här\r\nmotionen handlar om, Maj-Lis Lööw. Jag trodde\r\nfaktiskt att ledamöterna hade läst på och visste\r\ndetta.</pre><pre>Jag tycker att motionen är bra. Kraven är möjligen\r\nalltför hovsamma. Det Barbro Westerholm begär\r\när mer information om inseminationslagen. Sedan\r\nbegär hon också en översyn av inseminationslagen,\r\nmed hänsyn till att insemination av ensamstående\r\noch lesbiska kvinnor förekommer. Därutöver finns\r\ntvå punkter till. Jag tycker inte att de på något sätt\r\när utmanande.</pre><pre>Ibland går tiden fort, och det gäller framför allt\r\nvissa attityder och attitydförändringar. Allting är\r\nrelativt. Det har gått lång tid sedan\r\ninseminationsutredningen kom fram till sina\r\nslutsatser, även om det i år räknat inte är så länge\r\nsedan. I attitydfrågor sker förändringar snabbt. Jag\r\nanser att det är dags att göra en ny utvärdering.</pre><pre>Slutligen påstår Maj-Lis Lööw att det är för tidigt\r\natt göra en utredning, eftersom dessa barn är så\r\nunga. Med kännedom om hur långt tid det tar att få\r\nigenom sådana här förslag i riksdagen, tycker jag\r\natt det vore alldeles utmärkt att nu besluta om\r\ndetta. Jag är övertygad om att dessa barn hinner bli\r\nfem, sex, sju eller åtta år innan vi kommer så långt\r\natt en undersökning kan göras av hur detta har\r\npåverkat dem.</pre><pre>Anf. 131  BARBRO WESTERHOLM (fp):</pre><pre>Herr talman! Maj-Lis Lööw ställde en fråga till mig\r\nom hur jag ser på donatorns anonymitet och\r\nbarnets rätt att få veta sitt biologiska ursprung. Jag\r\ndrev den frågan i Socialstyrelsen innan man så\r\nsmåningom skrev en proposition om lagen. Jag\r\ntycker att barnen skall ha rätt att får veta sitt\r\nbiologiska ursprung, och det håller jag styvt på.</pre><pre>Det är kanske här som meningarna går isär bland\r\ndem som genomför insemination. I Göteborg var\r\nman t.ex. mycket negativ till skyldigheten att\r\ninformera. I Göteborg har man också svårt att få\r\nfram donatorer. Däremot verkar verksamheten att\r\nfungera väl i Umeå och Malmö. Jag vill gärna veta\r\nvarför det skiljer sig åt mellan dessa olika orter.\r\nBeror det på informationen om vad det innebär att\r\nsom donator så småningom få kontakt med detta\r\nbarn, eller beror det på någonting annat? Jag tycker\r\natt detta är viktigt att ta reda på. Det är bättre att\r\nman kan genomföra insemination i Sverige än att\r\nmänniskor skall behöva resa utomlands för att få\r\ndetta genomfört, eftersom någonting inte har\r\nfungerat.</pre><pre>Föräldrarna skall förstå varför detta är viktigt. Det\r\när en ganska svår information att lämna. Jag tror\r\ninte alls att Socialstyrelsens skrifter räcker. Det\r\nhandlar också om hur personal och andra\r\nmänniskor förmedlar denna information till\r\nföräldrarna.</pre><pre>Anf. 132  MAJ-LIS LÖÖW (s):</pre><pre>Herr talman! Det var bra att vi fick höra detta. När\r\njag lyssnade till Barbro Westerholms första inlägg\r\nlät det som om att lagen skulle ses över och\r\nutvärderas på grund av att det är så många som åker\r\nutomlands för att insemineras, förmodligen för att\r\nman inte sympatiserar med idén om\r\nspermadonatorernas brist på anonymitet. Det gör\r\natt man i stället ger detta råd. Detta gjorde oss alla\r\nlitet konfunderade, dvs. att man skulle falla undan\r\nför att det inte finns respekt för lagen i detta\r\navseende. Men då är vi överens på den punkten,\r\noch det är alldeles utmärkt.</pre><pre>Det finns fler punkter. Elisabeth Persson tar upp de\r\nlesbiska kvinnornas rätt till insemination. Det\r\nkanske beror litet grand på vilken punkt vi har\r\ntänkt på när vi har läst remissyttrandena ifall vi\r\ntycker att det finns ett stöd eller ej för Barbro\r\nWesterholm motion. Det finns som jag ser det\r\ningen som helst förståelse bland remissinstanserna\r\nför detta krav.</pre><pre>Anf. 133  ELISABETH PERSSON (v):</pre><pre>Herr talman! Min personliga uppfattning i frågan\r\nom rätten att känna till donatorns identitet är att\r\ndet är rimligt. Även om vi skulle ändra\r\ninseminationslagen så att även ensamstående och\r\nlesbiska kvinnor får den rätten, anser jag att den\r\nregeln bör finnas kvar.</pre><pre>För att återkomma till diskussionen om varför man\r\nåker utomlands för att få insemination utförd, så\r\nvet vi faktiskt inte vilka skäl som ligger bakom. Jag\r\nhar både hört talas om kvinnor och träffat kvinnor\r\nsjälv som säger att det tar förfärligt lång tid i\r\nSverige. Det finns även andra skäl. Jag tror inte alls\r\natt det beror på att man till varje pris vill ha en\r\nanonym donator.</pre><pre>Det är dessutom så att ensamstående och lesbiska\r\nkvinnor inte har rätt till den här metoden och åker\r\ndärför utomlands. Skälen är alltså att det i princip\r\när förbjudet att utföra de här metoderna i Sverige.</pre><pre>Jag vill påminna om debatten i slutet på 60-talet och\r\ni början av 70-talet -- jag tror också att Maj-Lis\r\nLööw åtminstone var med då -- när vi hade en\r\nannorlunda abortlagstiftning i Sverige, jämfört med\r\ndagens. Då var svenska kvinnor tvungna att åka\r\nutomlands för att få aborter utförda. Genom att\r\npåvisa hur horribel och orimlig abortlagstiftningen\r\ni Sverige var, bidrog det naturligtvis till att vi så\r\nsmåningom fick vara med om en förändring av\r\nattityderna till den.</pre><pre>Jag tycker faktiskt att man bör ha detta i minnet,\r\nför att lättare se parallellerna. Kvinnor är alltså\r\ntvingade att utomlands göra dessa ingrepp, trots att\r\nde hellre skulle vilja gör dem i Sverige. De skulle\r\ndärigenom få del av det skydd och den säkerhet\r\nsom en insemination i Sverige innebär, och som vi\r\när överens om måste kringgärda dessa ingrepp.</pre><pre>Jag vidhåller att denna motion inte alls är särskilt\r\nprovokativ till sitt innehåll. De krav som framförs\r\när mycket modesta, och jag ställer mig bakom dem.\r\nAtt kanske sedan gå vidare när det gäller\r\ninseminationsrätten för ensamstående och lesbiska\r\nkvinnor blir en annan fråga.</pre><pre>Anf. 134  BARBRO WESTERHOLM (fp):</pre><pre>Herr talman! När det gäller frågor kring livets\r\nbörjan och livets slut, frågor kring livets värde och\r\nandra liknande frågor, kommer våra värderingar\r\nfram. Dessa värderingar bygger på våra\r\nerfarenheter, våra referensramar och våra\r\nkunskaper. Det är därför inte så konstigt om man\r\nlägger in annnat i det man läser. När Maj-Lis Lööw\r\nläste min motionen kanske hon lade in annat, som\r\ninte jag har avsett i motionen, detta just för att vi\r\nhar olika referensramar och utgångspunkter.\r\nDärför är det också så viktigt med en dialog, där\r\nman inte låser sig fast, utan ser möjligheter.\r\nFramför allt är det viktigt att inte glömma bort dem\r\ndet gäller.</pre><pre>I den här diskussionen har min främsta\r\nutgångspunkt varit barnen bästa. Det har inte\r\nenbart gällt barnen till de ensamstående mödrarna,\r\nutan även barnen i parförhållanden. Jag tänker då\r\npå hur man har lyckats med att ge information när\r\nbarnen är små, och om det har uppstått något slags\r\nrelationsproblem. Man har diskuterat det här när\r\ndet gäller exempelvis provrörsbarn.</pre><pre>Jag tycker att det är viktigt att få sådan här frågor\r\nbelysta, och jag är övertygad om att det kommer att\r\nbli möjligt att beakta människors rätt till integritet,\r\ndvs. en etisk bedömning, med hjälp av de forskare\r\nsom finns ute i världen.</pre><pre>Ajournering</pre><pre>Kammaren beslöt kl. 18.04 att ajournera\r\nförhandlingarna till kl. 19.00 för middagsuppehåll.</pre><pre>Återupptagna förhandlingar</pre><pre>Förhandlingarna återupptogs kl. 19.00.</pre><pre>17 §  Vissa frågor gällande Mellanöstern</pre><pre>Föredrogs</pre><pre>utrikesutskottets betänkande</pre><pre>1992/93:UU2 Vissa frågor gällande Mellanöstern.</pre><pre>Anf. 135  FANNY RIZELL (kds):</pre><pre>Herr talman! I Mellanöstern råder en komplicerad\r\noch svårlöst politisk situation, där kultur- och\r\nreligionskonfrontation är mer påtaglig än vad som\r\när fallet i de flesta andra områden. Historiskt\r\nbetingade anspråk på att förändra gränser uttalas\r\nav de flesta länderna i området. Det är i detta\r\nsammanhang viktigt att betona att Israel är den\r\nenda parlamentariska demokratin i hela\r\nMellanöstern och att Israel befinner sig i en särskilt\r\nutsatt situation.</pre><pre>De omgivande arabstaterna har vid ett flertal\r\ntillfällen angripit Israel. De godkände inte FN-\r\nplanen, som år 1947 antogs av\r\nGeneralförsamlingen, utan gick till väpnat angrepp\r\nmot Israel omedelbart efter\r\nsjälvständighetsförklaringen. Det inledande\r\nangreppet på Israel har följts av flera väpnade\r\nkonflikter i området. Det måste vara rimligt att\r\nIsraels agerande bedöms utifrån dessa erfarenheter\r\noch de reella hot som nationen är utsatt för.</pre><pre>För att en varaktig fred skall kunna uppnås i\r\nMellanöstern måste konflikten mellan Israel och\r\ndess grannar, inkl. det palestinska folket, lösas.</pre><pre>Sverige måste verka för att FN:s säkerhetsråds\r\nresolutioner 242 och 338 respekteras och för ett\r\nerkännande av Israels rätt att existera inom säkra\r\noch erkända gränser. Ambitionen att ge\r\npalestinierna rätt till självbestämmande och eget\r\nland är också en nödvändig förutsättning i\r\nfredsprocessen.</pre><pre>Herr talman! Det är viktigt att Sverige på alla sätt\r\nfrämjar den nu inledda fredsprocessen. Det\r\nisraeliska valet i juni har inneburit förändrade\r\nförutsättningar för fredssamtalen i Mellanöstern.\r\nTidigare diskussioner i procedurfrågor har lämnat\r\nplats för konstruktiva samtal i sakfrågor. Det är\r\nviktigt att den nya regeringen får stöd i sina\r\nansträngningar att finna öppningar för fredssamtal.</pre><pre>Det är ett år sedan Moskva och Washington fick i\r\ngång fredsprocessen i Madrid. Vissa framsteg har\r\ngjorts.</pre><pre>Det positiva i processen verkar vara att parterna\r\nhar lämnat sina mest extrema ståndpunkter.\r\nDärigenom har framsteg gjorts bl.a. i\r\nfredssamtalen mellan Israel och Syrien. Detta står i\r\nkontrast mot den skarpa polemik som har\r\nkännetecknat tidigare meningsutbyten. Israelerna\r\när nu beredda att diskutera en förändring av\r\nsituationen på Golanhöjderna. Den nuvarande\r\nregeringen kan tänka sig lösningen ''land mot fred''.</pre><pre>Vidare har Israel medverkat vid en konferens i\r\nCanada i mitten av november i år. Man deltog i\r\ndiskussionerna om vad som skall hända med\r\nomkring 2,5 miljoner palestinier, spridda över hela\r\nMellanöstern. Tiotusentals människor lever i\r\npermanenta flyktingläger, många av dem ända\r\nsedan staten Israel bildades.</pre><pre>Regeringen har också frusit byggandet av 6 000\r\njudiska bostäder, som planerades på ockuperat\r\nområde, för att underlätta fredssamtalen.</pre><pre>Rabin har försökt att vänja den israeliska\r\nallmänheten vid tanken på att man betalar för fred\r\nmed Syrien genom att återlämna delar av tidigare\r\nockuperat område, och han har avfärdat tanken på\r\nett ''Storisrael'' och betecknat den som en religiös\r\nvillfarelse.</pre><pre>I hela Mellanöstern utsätts etniska och religiösa\r\nminoriteter för brott mot de mänskliga\r\nrättigheterna. Det är viktigt att Sverige inte enbart\r\noch ensidigt kritiserar de brott som begås av Israel.\r\nEnligt Amnestys årsrapport 1992 har hundratals\r\nmänniskor i Jordanien och tusentals i Syrien som\r\nmisstänkts vara regeringsmotståndare, bland dem\r\nsådana som kan tänkas vara samvetsfångar,\r\nfängslats utan åtal, rättegång eller juridisk\r\nprövning. Det kommer ofta rapporter om att den\r\njordanska underrättelsetjänsten använt tortyr och\r\nmisshandlat misstänkta. Tortyren av politiska\r\nfångar, som inte sällan förorsakar dödsfall i häkten\r\ni Syrien, rapporteras vara omfattande.</pre><pre>I detta sammanhang är det därför viktigt att betona\r\natt förtroendeskapande åtgärder måste vidtas av\r\nalla inblandade parter. Syriens omfattande\r\nterroristverksamhet måste kraftigt fördömas.\r\nLibanon hotas återigen av Syriens expansionistiska\r\nsträvanden. Sverige måste därför också verka för\r\nett erkännande av Libanons rätt att existera inom\r\nsäkra och erkända gränser.</pre><pre>Herr talman! Varje litet steg som leder till större\r\nförsonlighet, till större möjligheter till fredlig\r\nsamexistens mellan folk och länder i Mellanöstern\r\när utomordentligt viktigt och måste få allas vårt\r\nstöd.</pre><pre>Överläggningen var härmed avslutad.</pre><pre>(Beslut skulle fattas den 2 december.)</pre><pre>18 §  Eritrea</pre><pre>Föredrogs</pre><pre>utrikesutskottets betänkande</pre><pre>1992/93:UU7 Eritrea.</pre><pre>Anf. 136  CARL OLOV PERSSON (kds):</pre><pre>Herr talman! Det finns de som har frågat mig varför\r\njag engagerar mig i Eritrea -- jag som inte ens sitter\r\nmed i utrikesutskottet. Men jag kan säga att det är\r\ngoda vänner till mig som fått mig att intressera mig\r\nför Eritrea. Jag tycker att det eritreanska folket\r\nverkar vara mycket intressant. Landet ligger\r\nmycket bra till när det gäller möjligheterna att i den\r\nhär aktuella delen av Afrika uträtta mycket som är\r\nfint. Hela Afrikas Horn kan kanske få en\r\nutvecklingskick genom att folket får arbeta på ett\r\nriktigt sätt.</pre><pre>Men en förutsättning är då att det råder fred och\r\nsamförstånd i den här delen av världen och att det\r\nblir en demokratisk utveckling. Utan dessa faktorer\r\nblir det ingen bra utveckling och inget välstånd. I\r\nstället blir det bara fattigdom och svält. Det vet vi.</pre><pre>Jag är glad över det som har hänt i Eritrea under det\r\nsenaste året. Först blev det fred efter 30 års krig. Så\r\nkom då den demokratiska utveckling som vi hoppas\r\nmycket på. Man valde till distrikt och kommuner.\r\nTill den 20 april är det utsatt ett val, där det\r\neritreanska folket får säga om det vill ha ett eget\r\nland. Senare skall det bli val till ett demokratiskt\r\nvalt parlament.</pre><pre>Det säger sig självt att det som sker erbjuder stora\r\nsvårigheter och att det finns många som har\r\nmöjlighet att se felen och att klaga på utvecklingen,\r\nskeendet, där nere. Men jag önskar eritreanerna\r\noch alla andra människor i det här området lycka\r\ntill. Jag hoppas att de kan samlas kring\r\nuppbyggandet av nationen och demokratin.\r\nDessutom hoppas jag på en bra framtid för\r\neritreanerna och för människorna i det aktuella\r\nområdet.</pre><pre>Vad har då gjorts från svensk sida? Ja, redan under\r\nmin första månad här i riksdagen tog jag initiativ till\r\nett erkännande av Eritrea som biståndsland. Jag\r\nbörjade med att skriva ett ganska rakt brev till\r\nbiståndsministern. Som svar på det brevet fick jag\r\nen kallelse till UD, där jag träffade Ann Wilkens,\r\nUD, och Birgitta Karlström-Dorph, Sveriges\r\nambassadör i Addis Abeba. Vi förde ett\r\nkonstruktivt samtal. Dagen därpå fortsatte vi\r\nsamtalet tillsammans med Tseggai Tasfazion, som\r\när chef för Eritreas nordiska delegation här uppe.</pre><pre>Efter de två samtalen var flera frågetecken\r\nuträtade, och bara någon vecka därefter planerades\r\nen resa från UD:s sida till Eritrea. Ungefär en\r\nmånad senare var UD där nere och SIDA efter\r\nytterligare någon vecka. Man började lägga fast ett\r\nprogram för hur relationer till ett land som ännu\r\ninte fått en laglig regering skulle kunna skapas.\r\nMan skulle försöka hjälpa landet till en\r\ndemokratisk utveckling för att bistå folket där nere.</pre><pre>Dessutom tillsatte regeringen en ny ambassadör --\r\njag är inte säker på om det går att uttrycka sig så. I\r\nalla fall är Carl-Erhard Lindahl Sveriges\r\nrepresentant i Eritrea. Han sitter nu i Stockhom\r\noch har ansvar för det här området liksom för flera\r\nandra stater i Afrika. Jag har träffat honom. Det\r\nskedde dagen efter det att han hade startat sitt\r\narbete.</pre><pre>Vi avvaktar valet i Eritrea. Vi vill se litet mer hur\r\ndemokratin utvecklas i landet. Jag vill säga att vi\r\ninte får vara för rädda för att det som sker inte\r\nstämmer med den svenska modellen. 30 års krig och\r\nbrist på tidigare demokratisk erfarenhet sätter sina\r\nspår. Vi kan också konstatera att det inte hela tiden\r\nhar varit Sveriges roll att hjälpa till att skapa\r\ndemokrati i de här delarna.</pre><pre>Nu har några parlamentariker här i riksdagen bildat\r\nen intressegrupp för Eritrea. Jag skulle vilja föreslå\r\nregeringen att sända en grupp parlamentariker till\r\nEritrea för att studera landet och folket samt delta\r\ni det val som skall ske den 20 april. De kan skaffa sig\r\nen bild av vad befolkningen vill och hur politikerna\r\nfungerar.</pre><pre>FN har redan lovat att ställa upp med observatörer\r\nunder valet, och många andra länder ställer upp för\r\nEritrea. Eritrea är fortfarande ett totalt utslaget\r\nland. Efter 30 års krig kommer inte välståndet på\r\nen gång. Det finns en mycket god vilja och mycket\r\ngott arbete är på gång.</pre><pre>Jag tror på Eritrea. Eritrea kan, som jag sade redan\r\nfrån början, bli en startplats för en bra utveckling\r\nför det hårt sargade Afrikas horn. I Eritrea finns ett\r\nfolk som jag tror har förmåga att bygga upp\r\nvälstånd i det egna landet och som genom sin\r\nskicklighet kan delta i uppbyggandet av\r\ninfrastruktur och välstånd i hela det här området.</pre><pre>Nu vill jag framföra ett tack till regeringen, UD och\r\nSida, som hörsammat min motion och börjat ett,\r\nsom jag hoppas, fint samarbete med ett mycket\r\nintressant folk. Jag hoppas på fred och demokrati i\r\nhela det här området och en fin utveckling för\r\nmänniskorna.</pre><pre>Överläggningen var härmed avslutad.</pre><pre>(Beslut skulle fattas den 2 december.)</pre><pre>19 §  Bevarande av kulturmiljöer m.m.</pre><pre>Föredrogs</pre><pre>kulturutskottets betänkande</pre><pre>1992/93:KrU4 Bevarande av kulturmiljöer m.m.</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 2 december.)</pre><pre>20 §  Lokalfrågor</pre><pre>Föredrogs</pre><pre>kulturutskottets betänkande</pre><pre>1992/93:KrU5 Lokalfrågor</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 2 december.)</pre><pre>21 §  Skydd för ortnamn</pre><pre>Föredrogs</pre><pre>kulturutskottets betänkande</pre><pre>1992/93:KrU6 Skydd för ortnamn</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 2 december.)</pre><pre>22 §  Ändring i kreditupplysningslagen</pre><pre>Föredrogs</pre><pre>näringsutskottets betänkande</pre><pre>1992/93:NU4 Ändring i kreditupplysningslagen\r\n(prop. 1992/93:12).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 2 december.)</pre><pre>23 §  Det svenska elsäkerhetsarbetet</pre><pre>Föredrogs</pre><pre>näringsutskottets betänkande</pre><pre>1992/93:NU5 Det svenska elsäkerhetsarbetet\r\n(prop. 1992/93:21).</pre><pre>Anf. 137  HANS NYHAGE (m):</pre><pre>Herr talman! Trots att en våg av frihandel sedan\r\nflera år svept över Europa och vi håller på att\r\nanpassa oss till EES-marknaden, är det tydligt att\r\ndet samtidigt har pågått något av en motsatt rörelse\r\ninom elbranschen.</pre><pre>Detta är så mycket mer förvånande som Sverige\r\nredan 1984 undertecknade ett för EG--EFTA\r\ngemensamt dokument om ett utvidgat samarbete\r\npå detta område. Tekniska handelshinder skulle\r\nbort, och det var speciellt viktigt med\r\nharmonisering av standarder.</pre><pre>Sedan 1973 har EG haft sitt lågvoltsdirektiv (LVD).\r\nGenom EES skall vi nu anpassa oss till LVD, och\r\nregeringen föreslår att detta skall ske från den 1 juli\r\n1993.</pre><pre>Såväl i propositionen som i näringsutskottets\r\nbetänkande nr 5 uttalas, att genom den\r\nkontrollordning som riksdagen beslutade om 1988,\r\noch som gäller sedan den 1 januari 1990, gjordes en\r\nväsentlig och relativt långtgående anpassning till\r\nLVD.</pre><pre>Enligt min mening har denna nyordning blivit ett\r\nökat handelshinder i stället för den angivna\r\nanpassningen till LVD. Den tidigare\r\ngodkännandeplikten ersattes med en\r\nregistreringsplikt, och i realiteten har tillverkare\r\noch importörer påförts dubbla avgifter. För att\r\nkunna registrera en produkt krävs godkännande,\r\noch man måste då betala både registreringsavgift\r\noch licensavgift, antingen till SEMKO eller till\r\nnågon annan europeisk provningsanstalt. Det är\r\njust därför vi motionärer har yrkat att\r\nregistreringsplikten skall tas bort från den 1 januari\r\n1993.</pre><pre>Detta är förvisso ingen stor fråga, men den är av\r\nprincipiell betydelse för vår inställning till\r\nEuropasamarbetet. Genom avbyråkratiseringen\r\nskulle alla små företag i branschen få möjlighet att\r\narbeta efter samma regler som övriga länder i\r\nEuropa.</pre><pre>Herr talman! I utskottsbetänkandet sägs att med\r\nden nya kontrollordningen från 1990 gavs\r\nmöjligheter att prova produkter även hos andra\r\nmed SEMKO samverkande provningsanstalter.\r\nFaktum är att den möjligheten fanns redan 1955,\r\noch att den sedan dess har utvecklats vidare under\r\n1960- och 1970-talen. Från 1988 har tillverkarens\r\negna mätningar kunnat användas som underlag för\r\ngodkännande.</pre><pre>Utskottet avfärdar vårt påpekande i motionen, att\r\nregistreringsavgiften i genomsnitt är fem gånger\r\nhögre för produkter som provats av andra organ än\r\nSEMKO. Man säger att skillnaden sammantaget är\r\nminimal om man lägger till SEMKO:s licensavgift,\r\ndär avgift för marknadskontroll ingår.</pre><pre>Som jag nyss nämnde har Sverige ingått avtal med\r\nen mängd länder om ömsesidigt accepterande av\r\nvarandras godkännande, med början redan under\r\n1950-talet. Att Sverige ensidigt begär femdubbel\r\nregistreringsavgift är i realiteten samma sak på det\r\nhär området som om alla utländska brev skulle\r\nförses också med svenskt porto vid landsgränsen.</pre><pre>Slopande av registreringsavgifterna från den 1\r\njanuari 1993 avvisas av utskottet av statsfinansiella\r\noch praktiska skäl. Registreringsavgifterna skall\r\ntäcka marknadskontrollen. Redan i SEMKO:s\r\nlicensavgift ingår avgift för marknadskontroll.\r\nEnligt SEMKO:s senaste årsredovisning, 1991/92,\r\nfanns 57 688 produkter med giltiga godkännanden.\r\nDe inbringade 33,3 miljoner kronor.</pre><pre>Från starten 1990 till och med år 1992 har\r\nelmaterielregistret härutöver, enligt uppgift från\r\nmyndigheten, fått in ca 42,5 miljoner kronor för att\r\ntäcka marknadskontrollen för icke s-märkt\r\nmateriel. Under motsvarande tid har endast 189\r\nstycken registreringar gjorts med dokument från\r\nandra provningsanstalter än SEMKO. Mot den\r\nbakgrunden ställer jag frågan: Var finns dessa\r\npengar, som alltså motsvarar mer än 200 000 kronor\r\nper produkt?</pre><pre>Ingen kan väl ändå, med anspråk på att bli trodd,\r\nhävda att varje registrering skulle betinga en\r\nkostnad på mer än 200 000 kronor. Alltså påstår jag\r\natt det finns pengar som täcker den kostnad på 8,5\r\nmiljoner kronor som ett tidigareläggande enligt\r\npåståenden skulle innebära. Det går således inte att\r\nhävda att motionsyrkandet måste avvisas av\r\nstatsfinansiella skäl.</pre><pre>Till detta kan läggas att SEMKO:s årsberättelser\r\nefter 1990 inte visar någon personalökning för\r\nmarknadskontrollen. Däremot visar de att\r\nSEMKO:s vinst från 1989 till 1992 har ökat med\r\nmer än 50 %.</pre><pre>Det är ej heller motiverat att avstyrka motionen av\r\npraktiska eller organisatoriska skäl. Enligt\r\npropositionen anses det ju vara möjligt att redan\r\nden 1 januari 1993 starta en ny elmyndighet. Då\r\nmåtte det väl också vara möjligt att slopa registret\r\nvid samma tidpunkt -- om bara viljan finns.</pre><pre>Herr talman! Utskottet redovisar enligt min\r\nmening en rad ohållbara skäl för att avstyrka vårt\r\nförsta motionsyrkande. Jag yrkar således bifall till\r\ndetta, men kommer med hänsyn till att ett enhälligt\r\nutskott står bakom betänkandet att avstå från att\r\nbegära votering.</pre><pre>Anf. 138  OLLE LINDSTRÖM (m):</pre><pre>Herr talman! Näringsutskottets betänkande, NU5,\r\när ett enigt betänkande. Jag skall därför mycket\r\nkortfattat beröra synpunkter i motion N4, som\r\nockså Hans Nyhage har yrkat bifall till.</pre><pre>I motionen föreslås att registreringsavgifterna skall\r\nslopas från den 1 januari 1993. Utskottet har\r\nnoggrant kontrollerat registreringsavgifterna och\r\näven hur stora kostnaderna är.</pre><pre>Registreringsavgifterna finansierar verksamheten\r\nmed kontroll av elektriskt material. Kostnaderna\r\nför denna del uppgår för närvarande till drygt 20\r\nmiljoner kronor per år. Avgifternas storlek bestäms\r\nav regeringen på förslag av NUTEK, som också\r\nsamråder med Riksrevisionsverket.</pre><pre>Enligt uppgift från NUTEK beror skillnaderna i\r\navgiften för registrering på att SEMKO redan vid\r\ncertifiering av S-märket tar ut en avgift, som skall\r\ntäcka kostnaderna för granskning av underlag och\r\nefterkontrollen. Motsvarande kostnad vid\r\ninlämnande av dokumentation debiteras\r\nleverantören först i samband med registreringen.\r\nDetta gäller oberoende om provningen är utförd av\r\nSEMKO eller något annat provningsorgan.\r\nAvgifterna på licens för S-märke tillsammans med\r\nregistreringsavgift uppges vara något högre än\r\nregistreringsavgift för sådant material som\r\nregistrerats medelst dokumentation.</pre><pre>Utskottet delar till stor del motionärernas\r\nuppfattning och självklart i vad gäller att Sverige så\r\nsnart som möjligt skall anpassa sig efter reglerna på\r\nelmaterialområdet inom EG, som också förutsätts\r\nbli gällande enligt EES-avtalet. Samtidigt kan vi\r\nkonstatera att regeringen nu föreslår en\r\ntidigareläggning med ett halvår med tanke på det\r\nuppskov som medgivits bl.a. för Sverige. Det\r\ninnebär också utskottets förslag.</pre><pre>Om det nuvarande avgiftssystemet skulle slopas\r\nredan den 1 januari 1993, som motionärerna\r\nföreslår, dvs. redan innan det tilltänkta nya\r\nsystemet för elabonnentavgifter har införts, skulle\r\ndet innebära att man måste tillföra pengar via\r\nstatsbudgeten. Den lösningen har utskottet avvisat\r\nbl.a. av statsfinansiella skäl, som också Hans\r\nNyhage var inne på.</pre><pre>I motionen ifrågasätts SEMKO:s ställning som\r\nprovningsorgan. Konkurrensen måste främjas,\r\nskriver man, genom att man tillåter andra\r\nprovningslaboratorier. Det kan väl också vara\r\nriktigt. Men jag kan hänvisa till att ett förslag om\r\nett nytt system kommer. Det gamla systemet skall\r\navskaffas den 1 juli 1993. Genom anpassningen fullt\r\nut till EG:s lågspänningsdirektiv den 1 juli 1993\r\nkommer SEMKO:s ställning som\r\nriksprovningsplats att upphävas. SEMKO får,\r\nliksom andra provningsorgan, ansöka hos\r\nSWEDAC om att bli utsett till anmält provorgan.</pre><pre>Det här är en viktig fråga. Motionärerna anför att\r\ndet bara handlar om ett halvår. Det borde därför\r\nvara möjligt att godta förslaget. Jag tror att\r\nmotionärerna och Hans Nyhage, som yrkade bifall\r\ntill motionen, inser att det måste vara möjligt att\r\nfortsätta ett halvår med det gamla tills ett nytt\r\nsystem införts.</pre><pre>Herr talman! Jag yrkar avslag på motionen NU4\r\noch bifall till utskottets hemställan.</pre><pre>Överläggningen var härmed avslutad.</pre><pre>(Beslut skulle fattas den 2 december.)</pre><pre>24 §  Allmänna pensionsfondens verksamhet år\r\n1991</pre><pre>Föredrogs</pre><pre>näringsutskottets betänkande</pre><pre>1992/93:NU6 Allmänna pensionsfondens\r\nverksamhet år 1991 (prop. 1992/93:18).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 2 december.)</pre><pre>25 §  Ändringar i fastighetsbildningslagen</pre><pre>Föredrogs</pre><pre>bostadsutskottets betänkande</pre><pre>1992/93:BoU1 Ändringar i fastighetbildningslagen\r\n(prop. 1991/92:127).</pre><pre>Anf. 139  DAN ERIKSSON i Stockholm\r\n(nyd):</pre><pre>Herr talman! Vid första föreläsningen sade en\r\njuridikprofessor en gång till sina studenter: Ni som\r\nhar kommit hit för att få veta vad som är rätt har\r\nkommit fel, men ni som har kommit hit för att veta\r\nvad som rätt är har kommit rätt.</pre><pre>I dag står vi inför beslut om ändringar och\r\nförenklingar i rättssystemet genom att det föreslås\r\nförändringar i fastighetsbildningslagen. I stället för\r\nett domstolsförfarande skall vi få ett\r\nförrättningsförfarande vid fastighetsregleringar,\r\ndvs. ombildningar av fastigheter.\r\nFastighetsbildningsmyndigheten skall hålla\r\nsammanträde med sakägarna.\r\nFastighetsbildningsmyndighetens beslut kan\r\növerklagas till Fastighetsdomstolen och vidare till\r\nhovrätt och vidare till Högsta domstolen. Men det\r\nfinns en del saker på vägen som inte är så bra.</pre><pre>En fastighetsvärdering är en bedömning av ett\r\nsannolikt pris vid försäljning på en öppen marknad\r\nvid en viss tidpunkt. Det är en bedömning alltså.\r\nEftersom det är fråga om stora värden för den\r\nenskilde, är det utomordentligt viktigt att\r\nbedömningen görs riktigt. Förrättningarna\r\nkommer att göras av lantmätare som har en bra\r\nutbildning i botten, vilket jag känner väl till. Det är\r\ndock så att jag är mycket tveksam till\r\nfastighetsbildningsmyndighetens möjligheter som\r\nmyndighet att hålla sig à jour om utvecklingen på\r\nfastighetsmarknaden. Man har en hel del andra\r\nuppgifter än fastighetsvärdering. I fråga om andra\r\nmyndigheter, t.ex. Lantbruksnämnden, har jag sett\r\nen hel del hårresande värderingar av\r\nlantbruksfastigheter som Lantbruksnämnden ju\r\nborde vara expert på.</pre><pre>Låt mig ta ett exempel ur verkligheten. En\r\növerlantmätare gjorde för en tid sedan en värdering\r\nav en skogsfastighet som skulle ligga till grund för\r\nen exekutiv auktion. Priset blev mer än tre gånger\r\nså högt som värderingen. Som sagt,\r\nfastighetsvärderingar är viktiga bedömningar.</pre><pre>Människors tilltro till fastighetsvärderingar och\r\nmyndigheter är ofta mycket stor. Jag påstår att få av\r\ndem som gör kreditbedömningar på banker kan\r\nläsa fastighetsvärderingar på rätt sätt, för det är\r\nsvårt. Just därför att osäkerheten är stor är det\r\nviktigt att ha ett förfarande som är säkrast möjligt.\r\nRättssäkerheten måste sättas före rationaliseringar.\r\nFör sakägare är det fråga om stora belopp, och det\r\nmåste man också tänka på.</pre><pre>Många människor vill inte bråka, vill inte vara\r\nbesvärliga, och det är de som riskerar att råka illa\r\nut. Det finns andra som överklagar ändå, och dem\r\nblir vi inte av med i alla fall. Om vi utgår från\r\nmänniskan för en gångs skull, och inte\r\nmyndigheten, är det oftast oerhört plågsamma\r\nprocesser som det här är fråga om. Därför behövs\r\ndet bra skyddsregler som skyddar den enskildes\r\nintressen. I tvångssituationer bör den enskilde få\r\nersättning för kostnader för egen utredning och\r\ndärmed kunna bli mer jämbördig med sin motpart.</pre><pre>I betänkandet står att läsa:</pre><pre>''Enligt utskottets mening är det viktigt att\r\nförrättningsförfarandet även framgent\r\nkännetecknas av snabbhet och enkelhet samt låga\r\nkostnader. Om rätt till kostnadsersättning skulle\r\ninföras kan befaras att förrättningarna kommer att\r\nta längre tid till en högre kostnad -- -- --.'' Man\r\nmåste komma ihåg att det här rör sig om\r\nojämbördiga parter.</pre><pre>Vad gäller ersättningar vid expropriation är det\r\noerhört viktigt att den kommitté som utreder frågan\r\nverkligen beaktar frågeställningarna ur den\r\nenskildes perspektiv och kommer med förslag som\r\nförstärker den enskilda äganderätten. Det är viktigt\r\natt ersättningsreglerna ses över. Vår reservation här\r\nskall ses som en bestämd markering av hur viktiga\r\nvi tycker att dessa frågor är. Det är min förhoppning\r\natt det i alla fall skall nå denna utredning.</pre><pre>För att inte dra ut på förfarandet vid voteringen\r\nyrkar jag bifall till reservationerna 1 och 3 i\r\nbostadsutskottets betänkande nr 1, men jag står\r\ngivetvis även bakom reservation 2.</pre><pre>Anf. 140  AGNE HANSSON (c):</pre><pre>Herr talman! Ändringarna i\r\nfastighetsbildningslagen syftar till att bl. a. vidga\r\nmöjligheterna att använda\r\nfastighetsregleringsinstitutet vid genomförande av\r\ndetaljplan och att anpassa ersättningsreglerna vid\r\nfastighetsreglering närmare till reglerna i\r\nexpropriationslagen. Ändringarna bygger på\r\nförslag i proposition 1991/92:127.</pre><pre>Mot förslagen om ändringarna står förslag i\r\nmotionen från Ny demokrati, som Dan Eriksson\r\nhär har redogjort för. Propositionsförslagen har\r\ntillstyrkts, och motionsförslagen har avstyrkts.</pre><pre>Varken argumenten i motionen eller Dan Erikssons\r\nargumentering nu i debatten bör föranleda ändrad\r\ninriktning i riksdagsbehandlingen. Påståendet att\r\nändringen skulle hota den enskildes rätt har inte\r\nnågon som helst bäring. Misstron mot\r\nfastighetsbildningsmyndigheten är inte befogad.</pre><pre>Det är självklart att\r\nfastighetsbildningsmyndigheten skall agera så, att\r\nden enskilde kan förlita sig på att den gör objektiva\r\nvärderingar och i övrigt agerar så, att den enskildes\r\nberättigade intressen tillgodoses. Det finns heller\r\ninget fog för att ifrågasätta myndighetens\r\nopartiskhet, lika litet som det finns fog för att\r\nifrågasätta ett domstolsförfarande. Förfarandena\r\när jämförbara från den enskildes\r\nrättssäkerhetssynpunkt, enligt mitt sätt att se.\r\nDärmed finns det anledning att ta till vara de\r\nförenklingar som är möjliga.\r\nFörrättningsförfarandet är snabbt, enkelt och\r\nbilligt och ger därmed uppenbara fördelar som bör\r\ntas till vara.</pre><pre>Skulle den enskilde inte vara nöjd finns\r\növerprövningsinstitutet. Detta ger den enskilde en\r\ngod rättstrygghet. Denna säkerhet förstärks\r\nytterligare om ändringarna som föreslås i\r\nbetänkandet om att rättegångskostnaderna vid\r\növerklagande av fastighetsbildningsbeslut\r\ngenomförs.</pre><pre>Det förvånar mig en aning att Ny demokrati går\r\nemot förenklingar och kostnadsbesparingar. I\r\nandra sammanhang ser man från Ny demokrati\r\ngärna avregleringar och kostnadsbesparingar inom\r\nbostadspolitiken, vilka skulle slå hårt mot den\r\nenskildes trygghet rent allmänt. Jag yrkar härmed\r\nbifall till hemställan i motsvarande del och avslag\r\npå reservation 1.</pre><pre>I reservation 2 sägs att ersättning vid expropriation\r\nmåste vara högre för att tillgodose den enskildes\r\nrättssäkerhet. Rättssäkerheten är inte enbart en\r\nfråga om pengar. En viktig del för att garantera\r\nrättssäkerheten är att grundlagsfästa äganderätten.\r\nDen frågan utreds nu. I den utredningens direktiv\r\nfinns också uppgiften att se över\r\nersättningsfrågorna. Det finns ingen anledning att\r\nföregå det utredningsarbetet. Därmed yrkar jag\r\nbifall till propositionens förslag i denna del.</pre><pre>När det gäller ersättning för kostnader vid själva\r\nförrättningsförfarandet finns det enligt\r\nutskottsmajoritetens mening inte anledning att\r\nändra den nuvarande ordningen. Det är viktigt att\r\nförrättningsförfarandet även framgent\r\nkännetecknas av snabbhet och enkelhet samt av\r\nlåga kostnader. Om rätt till kostnadsersättning\r\nskulle införas, kan man befara att förrättningarna\r\nkommer att ta längre tid till en högre kostnad utan\r\natt några egentliga fördelar uppnås.</pre><pre>Problemet med ojämbördiga parter bör kunna\r\nmötas med utökade rådgivnings- och\r\nutredningsinsatser.\r\nFastighetsbildningsmyndigheten besitter i regel stor\r\nkompetens och erfarenhet när det gäller att\r\nbestämma ersättningens storlek. Genom den\r\nprecisering och skärpning av riktlinjerna för\r\nlantmäteriets uppdragsverksamhet som enligt\r\npropositionen har aviserats bör risken för\r\npartiskhet ytterligare komma att minska. En aktiv\r\nofficialprövning och de möjligheter som står till\r\nbuds att i högre instans presentera utredningar,\r\nmed de förslag om bl.a. sakägares rätt till ersättning\r\nför sina kostnader i domstol, ger enligt utskottet\r\ntillfredsställande möjligheter att tillvarata deras\r\nrätt på ett godtagbart sätt. Utskottet förutsätter\r\nnaturligtvis att regeringen med noggrannhet\r\nkommer att följa tillämpningen av de nu föreslagna\r\nutvidgade möjligheterna till fastighetsreglering och\r\nvidtar de åtgärder som kan visa sig vara\r\nnödvändiga.</pre><pre>Herr talman! Men det anförda yrkar jag bifall till\r\nutskottets hemställan och avslag även på\r\nreservation 3.</pre><pre>Anf. 141  DAN ERIKSSON i Stockholm\r\n(nyd):</pre><pre>Herr talman! Det är väl knappast någon hemlighet\r\natt vi i Ny demokrati är för förenklingar. Vi sätter\r\ndock rättssäkerheten främst, och det kommer vi att\r\nfortsätta att göra.</pre><pre>Bostadsutskottets ordförande sade att detta förslag\r\nleder till en godtagbar rättssäkerhet. Man kan\r\ndiskutera vad ordet ''godtagbar'' står för. Vi tycker\r\ninte att detta ens är godtagbart.</pre><pre>Agne Hansson talade om någonting som skulle slå\r\nhårt mot tryggheten. Det vore intressant få en liten\r\nprecisering där. Vad som slår hårt mot tryggheten\r\när det senaste krispaketet med de tre miljarderna i\r\nökade kostnader för de boende. Detta slår oerhört\r\nhårt. Som Agne Hansson mycket väl känner till har\r\nvi gått emot det förslaget.</pre><pre>Det räcker inte med objektiva värderingar.\r\nVärderingarna måste vara ordentligt underbyggda\r\noch utförda av kompetenta personer. Jag\r\nifrågasätter i och för sig inte personerna, men jag\r\nifrågasätter myndighetens förmåga. Den har så\r\nmånga andra uppgifter. Jag vet hur svårt det här är.</pre><pre>Vidare kan man läsa i utskottets betänkande att\r\nförrättningsförfarandet ger den enskilde en god\r\nrättstrygghet. Varför inte i dessa kristider ta steget\r\nfullt ut och förenkla förfarandet i samtliga ärenden\r\nvid domstolarna? I stället kan man låta\r\nmyndigheter ta över och göra alla möjliga\r\nbedömningar. Sedan kan den som inte är nöjd\r\növerklaga direkt till hovrätten. Genom att avskaffa\r\nförsta instans vid domstolarna kan man göra stora\r\nbesparingar. I förlängningen är det fråga om vad\r\nsom händer med rättstryggheten.</pre><pre>Frågan om huruvida man vill öka rättssäkerheten är\r\nprincipiellt viktig. I det här fallet är alla utom Ny\r\ndemokrati rörande överens om att minska\r\nrättssäkerheten. Det är bara att konstatera.</pre><pre>Anf. 142  AGNE HANSSON (c):</pre><pre>Herr talman! Jag har inte funnit ett enda argument\r\nför att rättstryggheten vid ett\r\nförrättningsförfarande skulle åsidosättas. Dan\r\nEriksson i Stockholm för i debatten fram ett\r\nifrågasättande inte av personerna utan av\r\nmyndigheten när det gäller att handlägga\r\nersättningsfrågor och bedöma fastighetsvärden.\r\nDan Eriksson gör här en subjektiv bedömning, som\r\njag i och för sig har förståelse för med tanke på att\r\nhan har sysslat med fastighetsmäkleri. I den\r\nbranschen har man ju inte varit särskilt\r\nframgångsrik i fråga om att bedöma\r\nfastighetsvärden och annat under de senaste åren.\r\nJag har betydligt större tilltro till en myndighets,\r\nsåsom Lantmäteriverkets, förmåga.\r\nLantmäteriverket jobbar på fältet varje dag och har\r\nkontakt med markägare och har därför\r\nförutsättningar att kunna göra en riktig bedömning.</pre><pre>Det finns ju alla möjligheter att överklaga i alla\r\ninstanser. Den som inte vill välja ett\r\nförrättningsförfarandet kan naturligtvis gå\r\ndomstolsvägen. Därför finns det ingen anledning\r\natt avskaffa första instans vid domstol. Jag förstår\r\ninte logiken i detta resonemang. Därmed finns det\r\nheller ingen anledning att inte förenkla, förbilliga\r\noch rationalisera detta förfarande, såväl till den\r\nenskildes som till samhällets fördel.</pre><pre>Anf. 143  DAN ERIKSSON i Stockholm\r\n(nyd):</pre><pre>Herr talman! Agne Hansson anförde att han inte\r\nhade hört en enda argument. Det viktigaste\r\nargumentet är att rättssäkerheten är i fara, att den\r\nlille mannen kan bli tvungen att godta en värdering\r\nsom är felaktig.</pre><pre>Jag håller med om att det har hänt mycket på\r\nfastighetsmarknaden som har varit fel. Och det\r\nfinns banker som har lånat ut för mycket pengar.\r\nMen detta beror inte på felaktiga\r\nfastighetsvärderingar. Vid en fastighetsvärdering\r\ngör man en bedömning av ett sannolikt pris på en\r\nöppen marknad vid en viss tidpunkt. En\r\nfastighetsvärderare skall ta hänsyn till olika\r\nfaktorer som påverkar priset och bedöma vad\r\nmarknaden är villig att betala. Här är det alltid\r\nmarknaden som har rätt. När man ser hur\r\nmyndigheter har gjort dessa värderingar, har de\r\nofta legat väldigt snett. Det beror inte på att\r\nmänniskorna vid myndigheterna inte är\r\nkompetenta och duktiga, utan att de också sysslar\r\nmed en massa andra saker.</pre><pre>Att göra fastighetsvärderingar är så pass svårt att\r\ndet skall professionella människor med bra\r\nbakgrund, som inte sysslar med annat, göra. Då\r\nfinns det större möjligheter att rätt värderingar\r\ngörs.</pre><pre>Problemet med fastigheter i bankkrisens spår är\r\ninte värderingarna, utan att bankerna har lånat ut\r\nen alltför stor del av värderingarna, 100 % av en\r\nvärdering plus 3 % ytterligare till\r\nlagfartskostnaderna. Så fort marknaden viker blir\r\ndet ett fiasko. Det var vi många som såg. Det är\r\nbankernas bedömningar av värderingar som är\r\nfelaktiga. Bankerna har haft människor som inte\r\nhar kunnat läsa värderingarna på rätt sätt.</pre><pre>Vad jag är orolig för är att det kan uppstå fall,\r\nsäkert inte många, där den lilla människan i stället\r\nför att bråka godtar en för låg värdering och\r\ndärmed får för litet betalt. Det kan också\r\nförekomma en värdering som blir för hög, men då\r\när det i alla fall inte lika illa.</pre><pre>Här handlar det om stora pengar för den enskilda\r\nlilla människan. Det är därför som jag vill att man\r\ntillsätter ordentliga utredningar där större\r\nmöjligheter ges för att anlita professionella\r\nmänniskor för att göra egna utredningar. Här står\r\nord mot ord, men jag tror inte att\r\nfastighetsbildningsmyndigheten kan hålla sig á jour\r\noch göra detta på ett riktigt sätt. Men jag vill än en\r\ngång för tydlighetens skull påpeka att det inte är\r\npersonerna som jag har invändningar emot.</pre><pre>Anf. 144  AGNE HANSSON (c):</pre><pre>Herr talman! Det är ett ganska märkligt\r\nresonemang som Dan Eriksson för. Vi skall inte ge\r\noss in i debatten om att värdera fastigheter och\r\nbankernas agerande. Men jag tycker att det var väl\r\nkraftigt att ge bankerna hela skulden för vad\r\nmäklare och fastighetsvärderare har åstadkommit.\r\nJag konstaterar bara att det är på\r\nfastighetsvärderarnas grund som bankerna beviljar\r\nkrediter. Det räcker, tror jag, att konstatera det och\r\natt sedan se i backspegeln när det gäller den delen.</pre><pre>Men detta är egentligen inte grundfrågan, utan den\r\när på vilket sätt man vid lantmäteriet å ena sidan\r\nkan bedöma ett rätt värde på en fastighet vid en\r\nförrättning och å andra sidan hur värdet bedöms i\r\nen domstol. Vad har då Dan Eriksson för belägg för\r\natt man inte skulle klara av det i en myndighet som\r\nständigt arbetar ute på fältet med dessa frågor?\r\nSkulle de vara sämre att klara detta än en domstol\r\nmed jurister och domare? Jag har svårt att första att\r\nlantmäteriet skulle kunna göra den bedömningen\r\nbättre. Vid en jämförelse av dessa båda möjligheter\r\nhar jag inte hört något motiv för att det skulle vara\r\nförklenande att välja förrättningsförfarandet.</pre><pre>Anf. 145  DAN ERIKSSON i Stockholm\r\n(nyd):</pre><pre>Herr talman! Det är riktigt att debatten inte gäller\r\nfastighetskraschen. Den kan vi återkomma till vid\r\nett senare tillfälle.</pre><pre>En fastighetsvärderares uppgift är att värdera en\r\nfastighet. Det är sedan upp till banken att bedöma\r\nsäkerheter och hur stor del av värdet som man är\r\nberedd att låna ut pengar på.</pre><pre>Vi har uppenbart olika åsikter om rättssäkerhet.\r\nFör egen del är jag livrädd för att ta ned detta på\r\nmyndighetsnivå. I förlängningen skulle man kunna\r\ngöra detta på ytterligare områden. Jag tror inte att\r\nvi behöver en sämre rättssäkerhet. Vi behöver en\r\nbättre.</pre><pre>Överläggningen var härmed avslutad.</pre><pre>(Beslut skulle fattas den 2 december.)</pre><pre>26 §  Vissa renhållningsfrågor</pre><pre>Föredrogs</pre><pre>bostadsutskottets betänkande</pre><pre>1992/93:BoU2 Vissa renhållningsfrågor.</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 2 december.)</pre><pre>27 §  Den regionala indelningen</pre><pre>Föredrogs</pre><pre>bostadsutskottets betänkande</pre><pre>1992/93:BoU3 Den regionala indelningen.</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 2 december.)</pre><pre>28 §  Bordläggning</pre><pre>Anmäldes och bordlades</pre><pre>Propositionerna</pre><pre>1992/93:42 Förstärkning av den grundläggande\r\nhögskoleutbildningen m.m.</pre><pre>1992/93:143 Ändring i lagen (1973:1199) om\r\nersättning från den internationella oljeskadefonden</pre><pre>1992/93:144 Medlemsantalet i ekonomiska\r\nföreningar och bostadsrättsföreningar</pre><pre>Motionerna</pre><pre>med anledning av prop. 1992/93:75\r\nSatellitsändningar av TV-program</pre><pre>1992/93:K19 av Björn von der Esch (m)</pre><pre>1992/93:K20 av Harriet Colliander (nyd)</pre><pre>1992/93:K21 av Bengt Hurtig m.fl. (v)</pre><pre>med anledning av prop. 1992/93:122 Vissa frågor\r\ninför 1994 års allmänna fastighetstaxering, m.m.</pre><pre>1992/93:Sk7 av Lars Hedfors m.fl. (s)</pre><pre>1992/93:Sk8 av Peter Kling och Dan Eriksson i\r\nStockholm (nyd)</pre><pre>med anledning av prop. 1992:93:133 Avbrytande av\r\ndet pensionsanknutna premiegrundande\r\nallemanssparandet</pre><pre>1992/93:Fi88 av Sten Söderberg (-)</pre><pre>1992/93:Fi89 av Johan Lönnroth m.fl. (v)</pre><pre>29 § Anmälan om interpellation</pre><pre>Anmäldes att följande interpellation framställts</pre><pre>den 24 november</pre><pre>1992/93:48 av Per Stenmarck (m) till statsrådet\r\nReidunn Laurén om EES-avtalet och\r\noffentlighetsprincipen:</pre><pre>I massmedia, debattartiklar och propaganda har\r\ndet framställts som att EES-avtalet och ett svenskt\r\nEG-medlemskap skulle utgöra hot mot den svenska\r\noffentlighetsprincipen.</pre><pre>Sverige och Finland har haft offentlighet till\r\nallmänna handlingar som gammal och invand\r\nprincip. I Sverige är offentlighetsprincipen\r\ngrundlagsfäst i tryckfrihetsförordningen.</pre><pre>Även om vi nu kan finna att även länder inom EG\r\nhar tillägnat sig vårt synsätt, t.ex. Danmark,\r\nNederländerna och Frankrike, har man fortfarande\r\ni flertalet länder i Europa en helt annan tradition\r\nvad gäller insyn i myndigheternas arbete och i\r\nhandlingar som förvaras hos dem.</pre><pre>Trots att det finns enskilda EG-länder där man har\r\nen lagfäst rätt till insyn, gäller inte detta för EG som\r\norganisation.</pre><pre>Kritik har riktats mot regeringen, för att den skulle\r\nha förhållit sig passiv gentemot EG, när det gällt att\r\nförsvara denna i svensk rättstradition så djupt\r\nförankrade princip. Det har i vissa fall även\r\nfelaktigt framställts som att Sverige i samband med\r\nett närmande till EG skulle tvingas att överge\r\noffentlighetsprincipen.</pre><pre>Som exempel på argument som framförts, kan ett\r\ncitat anföras ur tidningen ''Kristdemokraten'' som\r\nupplåtit spaltutrymme både för ''Ja till Europa'' och\r\n''Nej till EG'' till att svara på frågor från\r\nläsekretsen. Citatet är hämtat ur ''Nej till EG'':s\r\nsvar på frågan ''Uppfyller den nuvarande EG-\r\norganisationen de normala kraven för en\r\ndemokratisk organisation?''</pre><pre>''Ett nyligen presenterat förslag från EG-\r\nkommissionen går tvärt emot svenska regler.\r\nUpplysningar som kan 'skada Gemenskapernas och\r\nmedlemsstaternsa gemensamma intressen' vill EG-\r\nkommissionen kunna stämpla som 'ytterst EG-\r\nhemligt', 'EG-hemligt' och 'EG-förtroligt'.\r\nHemligstämplat skall övervakas av\r\nsäkerhetstjänstemän, samordnas på specialkontor\r\noch kombineras med personregistrering och\r\nangiveri.''</pre><pre>Offentlighetsprincipen berörs av EES-avtalet\r\ngenom ändringar som kan behöva göras i\r\nsekreetesslagen. En undersökning pågår inom\r\nregeringskansliet. När undersökningen är klar,\r\navser justitiedepartementet enligt propositionen att\r\nlägga fram de erforderliga förslagen i en\r\ndepartementspromemoria.</pre><pre>Vad har regeringen gjort för att värna om den\r\nsvenska offentlighetsprincipen i samband med\r\nEES-förhandlingarna? Hur avser regeringen att\r\nfortsätta att värna om offentlighetsprincipen i de\r\nkommande medlemsförhandlingarna? Uppfattar\r\nregeringen den svenska offentlighetsprincipen som\r\nhotad genom närmandet till de Europeiska\r\nGemenskaperna?</pre><pre>\r\n30 §  Anmälan om fråga</pre><pre>Anmäldes att följande fråga framställts</pre><pre>den 24 november</pre><pre>1992/93:229 avKenneth Attefors (nyd) till\r\nkommunikationsministern om en samordnad\r\ninvesteringsplanering för transporter:</pre><pre>Den 2 juni 1992 beslöt riksdagen att vi skall ha en\r\nsamordnad investeringsplanering för transporter\r\n(förslag till riksdagen 1991/92:18). Ny demokrati\r\nhar i en motion beskrivit en samordnad planering\r\nså, att skattebetalarnas pengar under normala\r\nförhållanden kommer till mest nytta. I affärs- och\r\nindustrivärlden bör man genomföra beslut inom en\r\ntremånadersperiod. Fråga:</pre><pre>Hur långt har Kommunikationsdepartementet\r\nkommit i detta ärende med anledning av\r\ntillkännagivandet?</pre><pre>Anmäldes att följande fråga framställts osv.</pre><pre>31 §  Kammaren åtskildes kl. 19.45.</pre><pre>Förhandlingarna leddes</pre><pre>av talmannen från sammanträdets början t.o.m. 5 §\r\nanf. 21 (delvis),</pre><pre>av förste vice talmannen därefter t.o.m. 6 § anf. 51\r\n(delvis),</pre><pre>av tredje vice talmannen därefter t.o.m. 7 § anf. 56\r\n(delvis),</pre><pre>av andre vice talmannen därefter t.o.m. 8 § anf. 78\r\n(delvis),</pre><pre>av tredje vice talmannen därefter t.o.m. beslutet\r\nom samlad votering före 13 §,</pre><pre>av förste vice talmannen därefter t.o.m. 15 § anf.\r\n118 (delvis),</pre><pre>av andre vice talmannen därefter t.o.m.\r\najourneringen kl.18.04 och av tredje vice\r\ntalmannen därefter till sammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}