{"dokumentstatus":{"dokument":{"hangar_id":"2438903","dok_id":"GE0914","rm":"1990/91","beteckning":"14","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"14","slutnummer":"0","datum":"1990-10-24 00:00:00","systemdatum":"2010-02-17 00:00:00","publicerad":"1990-10-24 00:00:00","titel":"Riksdagens snabbprotokoll 1990/91:14 Onsdagen den 24 oktober","subtitel":null,"status":null,"htmlformat":null,"relaterat_id":null,"source":"webbnav","sourceid":"{F9D99CF5-ED35-4066-A4A3-B3DCFD6A6C13}","dokument_url_text":"http://data.riksdagen.se/dokument/GE0914/text","dokument_url_html":"http://data.riksdagen.se/dokument/GE0914","dokumentstatus_url_xml":"http://data.riksdagen.se/dokumentstatus/GE0914","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:14</div>\r\n<div class=\"sidhuvud_datum\">Onsdagen den 24 oktober</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>Anförande med anledning av FN-dagen</pre><pre>Anf: TALMANNEN:\r\nÄrade kammarledamöter! Före dagens plenum vill\r\njag påminna om att det i dag är FN-dagen. Det är i\r\ndag 45 år sedan FNs generalförsamling första\r\ngången möttes. Vi hyllar FN för dess betydelse och\r\ninsatser.</pre><pre>Till FN och dess olika organ knyter vi svenskar och\r\nde flesta av jordens folk stora förhoppningar inför\r\nframtiden. Det skall inte förnekas att\r\nvärldsorganisationen under sin existens många\r\ngånger haft svårt att leva upp till de förväntningar\r\nsom fanns vid organisationens tillkomst. Men dessa\r\nsvårigheter har inte sin grund i organisationen som\r\nsådan, utan har berott på bristande stöd från FNs\r\nmedlemsstater.</pre><pre>Under detta år har FNs viktiga roll och uppgifter\r\nmer än någonsin framträtt i den svåra krisen i\r\nMellersta Östern. Alla hoppas vi att organisationen\r\nmed aktivt stöd av sina medlemsstater med fredliga\r\nmedel skall kunna lösa denna kris. I detta\r\nsammanhang vill jag också påminna om våra\r\nlandsmän som mot sin vilja hålls kvar i Irak. De och\r\nderas familjer har vårt stöd i en utsatt situation.</pre><pre>1 § Hänvisning av ärenden till utskott</pre><pre>Föredrogs och hänvisades</pre><pre>Proposition</pre><pre>1990/91:47 till skatteutskottet</pre><pre>Motionerna</pre><pre>1990/91:Sk7--Sk12 till skatteutskottet</pre><pre></pre><pre>2 § Beslut rörande utskottsbetänkanden som\r\nslutdebatterats den 17 oktober (forts. 14 §)</pre><pre>Företogs till avgörande socialutskottets\r\nbetänkande 1990/91:SoU2, jordbruksutskottets\r\nbetänkanden 1990/91:JoU1, JoU2 och JoU3 samt\r\nnäringsutskottets betänkande 1990/91:NU1\r\n(beträfande debatten i dessa ärenden, se prot. 11).</pre><pre>Socialutskottets betänkande 2</pre><pre>Mom. 1 (nytt statsbidragssystem)</pre><pre>Utskottets hemställan bifölls med 159 röster mot\r\n138 för reservation 1 av Daniel Tarschys m.fl. 8\r\nledamöter avstod från att rösta.</pre><pre>Mom. 3 (en kommitté för översyn av statsbidragen)</pre><pre>Utskottets hemställan -- som ställdes mot\r\nreservation 4 av Anita Stenberg -- bifölls med\r\nacklamation.</pre><pre>Mom. 4 (statsbidrag till personalkooperativ)</pre><pre>Utskottets hemställan bifölls med 160 röster mot\r\n145 för reservation 5 av Daniel Tarschys m.fl.</pre><pre>Mom. 5 (statsbidrag till alternativ barnomsorg\r\nm.m.)</pre><pre>Utskottets hemställan bifölls med 203 röster mot\r\n24 för utskottets hemställan med ändring däri som\r\nföranleddes av bifall till motion 1989/90 So631 av\r\nClaes Roxbergh m.fl. i motsvarande del. 72\r\nledamöter avstod från att rösta.</pre><pre>Mom. 9 (utbyggnaden av barnomsorgen)</pre><pre>Hemställan</pre><pre>Utskottets hemställan bifölls med 254 röster mot 16\r\nför hemställan i reservation 11 av Gudrun\r\nSchyman. 34 ledamöter avstod från att rösta.</pre><pre>Motivering</pre><pre>Utskottets motivering godkändes.</pre><pre>Mom. 30 (samisk barnomsorg)</pre><pre>Utskottets hemställan bifölls med 270 röster mot\r\n32 för reservation 27 av Gudrun Schyman och Anita\r\nStenberg.</pre><pre>Övriga moment</pre><pre>Utskottets hemställan bifölls.</pre><pre>Jordbruksutskottets betänkande JoU1</pre><pre>Utskottets hemställan bifölls.</pre><pre>Jordbruksutskottets betänkande JoU2</pre><pre>Utskottets hemställan bifölls.</pre><pre>Jordbruksutskottets betänkande JoU3</pre><pre>Mom. 1 (märkning av miljöfarliga kemikalier\r\nm.m.)</pre><pre>Utskottets hemställan bifölls med 287 röster mot 16\r\nför reservation 1 av Annika Åhnberg. 3 ledamöter\r\navstod från att rösta.</pre><pre>Mom. 5 (årlig redovisning av vissa kemikalier\r\nm.m.)</pre><pre>Utskottets hemställan -- som ställdes mot\r\nreservation 3 av Åsa Domeij -- bifölls med\r\nacklamation.</pre><pre>Mom. 6 och 7 (revision av i Sverige tillåtna\r\nkemikalier, m.m.)</pre><pre>Utskottets hemställan -- som ställdes mot\r\nreservation 4 av Åsa Domeij -- bifölls med\r\nacklamation.</pre><pre>Sedan voteringsanläggningen upphört att fungera\r\nbeslöt kammaren på förslag av talmannen att\r\nvoteringen skulle fortsätta före avgörandet av de\r\närenden som upptagits under 4--13 §§.</pre><pre>3 § Meddelande om samlad votering</pre><pre>Talmannen meddelade att lagutskottets\r\nbetänkande LU5, arbetsmarknadsutskottets\r\nbetänkanden AU10, AU1 och AU9,\r\nbostadsutskottets betänkanden BoU6, BoU1 och\r\nBoU2 samt konstitutionsutskottets betänkanden\r\nKU2, KU5 och KU6 skulle avgöras i ett\r\nsammanhang efter avslutad debatt.</pre><pre>4 § Ändring i aktiekontolagen</pre><pre>Föredrogs</pre><pre>lagutskottets betänkande</pre><pre>1990/91:LU5 Ändring i aktiekontolagen (1989:827)\r\n(prop. 1989/90:160).</pre><pre></pre><pre>Talmannen konstaterade att ingen talare var\r\nanmäld.</pre><pre>(Beslut fattades under 15 §.)</pre><pre>5 § Ändring i arbetsmiljölagen</pre><pre>Föredrogs</pre><pre>arbetsmarknadsutskottets betänkande</pre><pre>1990/91:AU10 Ändring i arbetsmiljölagen.</pre><pre></pre><pre>Talmannen konstaterade att ingen talare var\r\nanmäld.</pre><pre>(Beslut fattades under 15 §.)</pre><pre></pre><pre>6 § Jämställdhet</pre><pre>Föredrogs</pre><pre>arbetsmarknadsutskottets betänkande\r\n1990/91:AU1 Jämställdhet.</pre><pre>Anf. 1 ANDERS G HÖGMARK (m):</pre><pre>Herr talman! Jämställdhet kan man tala väldigt\r\nmycket om, och vi är ju i det här huset och i den här\r\nkammaren inte främmande för detta. Men det är\r\nockså viktigt att jämställdheten tar sig praktiska\r\nuttryck, att den omsätts i praktiskt handling. Just\r\ngenom praktisk handling skapar man goda\r\nförebilder, och ingenting är så värdefullt som goda\r\nförebilder. Jämställdhetsarbete och synen på\r\njämställdhet är inte något undantag härvidlag.</pre><pre>Det brukar i olika sammanhang heta att det kan\r\nvara bra att också något redovisa sina egna\r\nvärderingar, och det är kanske på sin plats inte\r\nminst i ett sådant här ämne.</pre><pre>Herr talman! Jag skall säga något om min\r\nfamiljesituation hemma, vid de tillfällen då jag\r\nnågon gång är på min mantalsskrivningsadress, som\r\ninte är Stockholm -- det kan ju vara bra att i tider\r\nsom dessa göra en viss distinktion i det\r\nsammanhanget. Jag vill inte påstå att vi hemma\r\nfördelar sysslorna så otroligt jämställt under den tid\r\ndå riksmötet pågår, men vi försöker efter bästa\r\nförmåga. Jag lever i en familj där jag representerar\r\ndet underrepresenterade könet; jag utgör inte ens\r\n40 % av familjen. Med två döttrar och hustru har\r\njag en levande bild av vad aktivt\r\njämställdhetsarbete innebär på fältet.</pre><pre>Vi fördelade i min familj föräldraledigheten på ett\r\nganska konventionellt sätt när barnen var små, och\r\ndet är de fortfarande. Vi är tacksamma över att\r\nslippa klåfingriga pekpinnar från politiker som talar\r\nom för oss hur vi skall kvotera föräldraledigheten.\r\nVi tror oss själva kunna klara av den fördelningen.\r\nDetta var några synpunkter på den miljö jag lever i\r\noch de värderingar jag har.</pre><pre>Jag sade tidigare att det är viktigt med goda\r\nförebilder. I den del av Sverige som jag kommer\r\nfrån, Värend i Småland, har av urgammal tradition\r\nkvinnan ärvt lika. Varför vet inte ens någon\r\nprofessor i historia, men så har det enligt\r\njordeböckerna varit genom århundraden. Kvinnan\r\nhar alltid, i motsats till vad som har varit fallet i\r\nandra delar av Sverige, ärvt lika. Det skapar\r\ngivetvis en viss tradition. Vi håller kvinnan högt,\r\noch det bör man också göra.</pre><pre>Det är självfallet viktigt hur föräldrar beter sig.\r\nJämställdhetsarbetet handlar mycket om attityder\r\noch värderingar. Det är viktigt för mina två döttrar\r\natt ha goda förebilder både inom och utanför\r\nhemmet. För min minsta flicka, Karin 8 år, är det\r\nen god förebild när Hanna som är 13 år gammal\r\nkommer hem och säger att hon blivit ledamot i\r\nelevrådets styrelse. Karin frågar då storasystern:\r\nBestämmer du mycket där, Hanna? Ja, svarar\r\nHanna. Då skall jag också vara med i elevrådets\r\nstyrelse när jag blir större, säger Karin.</pre><pre>För ett par veckor sedan hade jag familjen i\r\nStockholm. Vi gav våra flickor tillfället att sitta i\r\npappas riksdagsbänk. Flickorna ställde frågor, och\r\nframför allt frågade min minsta flicka Karin:\r\nBestämmer man mycket här? Svaret blev ja, med\r\nen viss reservation för vad en enskild ledamot kan\r\nbestämma. Men man måste ju ändå visa en god\r\nförebild, så jag sade: Det gör vi. Då vill jag också\r\nsitta här, sade hon. Det är viktigt att man i stort och\r\ni smått på ett tidigt stadium lär barnen, och inte\r\nminst flickor, att också de har en given position vid\r\nstyrelseborden och andra sammanhang där man\r\nbeslutar både om sin egen situation och om andras.</pre><pre>Det är viktigt att klart inse att jämställdhetsarbetet\r\när ett långsiktigt arbete där det gäller att förändra\r\ngrundläggande attityder och värderingar. När vi i\r\ndag debatterar jämställdheten, finns det också\r\nanledning att litet fundera över vår egen syn på\r\nindividens, kvinnans och familjens roll, även visavi\r\nandra kulturers synsätt. Utan att peka ut någon\r\nspeciell kultur i vår omvärld, finns det all anledning\r\natt fundera över vilket hot vissa andra kulturer\r\nrepresenterar just när det gäller kvinnans roll och\r\nposition. I tider då gränser öppnas och vi tar intryck\r\nfrån andra kulturer, tror jag det är bra att vi slår fast\r\nvad som är okränkta värden hemma i vårt land när\r\ndet gäller synen på kvinnan som individ och\r\nrespekten för livet.</pre><pre>Herr talman! Det är ingen hemlighet att moderata\r\nsamlingspartiet hyser en viss misstro mot alltför\r\nmycket lagstiftning, reglering och kvotering i fråga\r\nom jämställdheten. Det gäller även på många andra\r\nsamhällslivets områden. Däremot menar vi att det\r\när viktigt att man vidtar förändringar på ett antal\r\nområden inom det politiska fältet för att få goda\r\nförutsättningar för en bättre jämställdhet. I\r\npolitikens möjligheter ligger att skapa\r\nförutsättningar för någonting, förutsättningar för\r\nförändringar.</pre><pre>Jag vill peka på några områden, som vi tagit upp i\r\nvåra reservationer till betänkandet och där vi\r\nmenar att det är mycket angeläget att det sker\r\nförändringar. Låt oss gärna kalla det\r\nsystemförändringar eller systemskiften. Det är ord\r\nsom för några år sedan var nästan bannlysta men nu\r\nnästan blivit högsta mode alltifrån regeringen via\r\ngeneraldirektörer och ämbetsverk. Alla har\r\negentligen varit för systemförändringar under de\r\ngångna åren, fastän man kanske inte har talat så\r\nhögt om det. Men nu väller en flod av önskemål om\r\nsystemskiften fram. Vi hälsar det från moderat sida\r\nmed stor glädje och emotser fredagens presentation\r\nav systemförändringar med stort intresse, och det\r\ngör även många andra.</pre><pre>Vi kan konstatera att en stark ekonomi, en\r\nekonomi i balans, en god tillväxt, en låg inflation\r\noch en hög sysselsättning är förutsättningar och\r\nrent allmänt ett fundament för välfärden men inte\r\nminst för kvinnors möjlighet att behålla en position\r\npå arbetsmarknaden, komma in på den och\r\nutveckla sitt inflytande. Omvänt gäller självfallet\r\nmotsatsen. Det är i första hand kvinnorna som\r\ndrabbas av en ekonomi med låg tillväxt, hög\r\ninflation och obalanser i övrigt. Det är därför\r\nnödvändigt, herr talman, med systemförändringar,\r\nsom gör att man kan återställa en ekonomi i balans,\r\nen ekonomi med god sysselsättning och låg\r\ninflation.</pre><pre>Det är också viktigt att man bryter de offentliga\r\nvård- och servicemonopolen. Fler arbetsgivare ger\r\nen förutsättning för kvinnor att välja, eftersom 70--\r\n80 % av de anställda inom de offentliga vård- och\r\nservicemonopolen är kvinnor. Man påpekar ofta att\r\ndet relativa löneläget för kvinnor är dåligt. Det\r\nfinns mycket fog för ett sådant påpekande. Man\r\nnämner hur dåliga lönerna är inom t.ex. vård,\r\nomsorg och service.</pre><pre>Valfriheten, möjligheten att välja att gå till en\r\nannan arbetsgivare, blir utomordentligt liten om\r\nman som socialdemokraterna envetet, nästan\r\nrigid -- Ines Uusmann, utskottsmajoritetens\r\ntalesman eller kanske taleskvinna -- håller fast vid\r\nde offentliga vård- och servicemonopolen. När man\r\nnästan aldrig ger möjlighet för alternativa\r\narbetsgivare och för alternativa serviceformer att\r\nkomma fram kommer dessa kvinnor aldrig att få en\r\nmöjlighet att välja mellan olika arbetsgivare, något\r\nsom är naturligt inom industrin. Trivs jag inte i ett\r\nföretag och tycker att det betalar för litet, går jag\r\ntill ett annat företag. Den möjligheten ger inte\r\nsocialdemokraterna kvinnorna. Varför förvägrar ni\r\nkvinnorna mångfalden när det gäller att välja\r\nmellan olika arbetsgivare inom dessa områden,\r\nInes Uusmann?</pre><pre>I realiteten finns det ett yrkesförbud. Kvinnor,\r\nunga som gamla, får i praktiken ingen möjlighet att\r\nstarta företag. Unga kvinnor får för få förebilder\r\nnär det gäller att starta nya företag på de områden\r\ndär de är duktiga och professionella. Varför\r\nförvägrar ni unga kvinnor den möjligheten, Ines\r\nUusmann? Ingår det i de förväntade systemskiftena\r\natt ni skall öppna sådana möjligheter i framtiden?\r\nEr rigida syn på de offentliga vård- och\r\nservicemonopolen håller tillbaka kvinnor och är\r\nförsvårande för praktiskt jämställdhetsarbete.</pre><pre>Herr talman! Kombinationen svag ekonomi och\r\noffentliga vård- och servicemonopol innebär en\r\nfullständigt hopplös situation, inte minst för äldre\r\nmänniskor. Det är något slags ödets ironi, eftersom\r\nkvinnor har en tendens att bli några år äldre än\r\nmän. Ända in på ålderdomen förföljer\r\nsocialdemokraternas rigida syn dessa människor.</pre><pre>Det är i dag de många gamla kvinnorna på\r\nålderdomshem, långvårdshem och olika\r\ninrättningar -- eller de som står i köer för att komma\r\nin där -- som hela tiden drabbas av bristen på\r\nvalfrihet och mångfald. In i det sista, under de sista\r\nåren av sin levnad, drabbas just kvinnorna, Ines\r\nUusmann, av er urusla politik på detta område. Det\r\när ni socialdemokrater som bär ansvaret för att\r\näldre kvinnor, vilka under de sista åren av sin\r\nlevnad borde kunna få en god vård och omsorg,\r\ndrabbas av er rigida inställning. Det bör klart slås\r\nfast från denna talarstol.</pre><pre>Herr talman! Bristen på valfrihet är kvinnornas\r\ngissel. Vi har i ett annat sammanhang under förra\r\nveckan diskuterat barnomsorgen och den totala\r\noförmågan hos socialdemokraterna att ge valfrihet\r\ninom familjepolitiken när det gäller barnomsorg.\r\nDet drabbar också kvinnorna. Jag tänker inte ta\r\nupp den debatten här.</pre><pre>Kunskap är viktigt. Det ger inflytande, insikt och\r\nmakt. Det är väl känt, och det tror jag inte vi\r\nbehöver föra en debatt om. Det är därför viktigt att\r\nutbildningssystemet fungerar på ett bättre sätt än\r\nför närvarande. Moderata samlingspartiets förslag\r\nom en bättre skola med kvalitet, mångfald och\r\nvalfrihet är ett sätt att uppnå detta.</pre><pre>Efter att ha sett en lång rad praktiska exempel, inte\r\nminst mina egna flickors skolgång, är jag inte\r\nfrämmande för tanken på flickklasser eller\r\nflickgrupper i skolan. Det skulle vara mycket\r\nintressant att höra om Ines Uusmann har tankar i\r\nsamma riktning. Jag är övertygad om att det, inte\r\nminst på låg- och högstadiet, skulle betyda en hel\r\ndel om man i vissa ämnen under vissa tider införde\r\nett sådant system. Det låter kanske som att litet\r\ngrand gå tillbaka i tiden, men eftersom flickors och\r\npojkars mognad sker i så olika takt, skulle det vara\r\ntill väldigt stor nytta för flickorna. En sådan\r\nordning skulle betyda mycket för dem när de går\r\nvidare i utbildningssystemet.</pre><pre>Herr talman! I ett internationellt perspektiv finns\r\ndet en sak som är otroligt angelägen, nämligen\r\nutbildningen i språk. Där kan jag se någonting\r\nlöftelserikt, inte minst för flickor. Det är sedan\r\nmånga år tillbaka välkänt att just flickorna när det\r\ngäller språksidan definivt har en begåvning som\r\npojkarna kanske långt senare kan förvärva. Genom\r\natt ytterligare förbättra språkutbildningen kommer\r\nflickor och unga kvinnor att kunna dra stor nytta av\r\nden ökade internationalisering som sveper över\r\nEuropa och över huvud taget över hela världen.\r\nDetta ser jag som mycket positivt.</pre><pre>Herr talman! Moderata samlingspartiet har i en\r\nreservation uttryckt sin uppfattning om hur man ser\r\npå det förfaringssätt som departement och\r\nämbetsverk nu tillämpar, nämligen att vid\r\nnominering av personer till olika uppdrag begära in\r\nnamnförslag på en man och en kvinna. Moderata\r\nsamlingspartiet, liksom andra demokratiska\r\norganisationer, förbehåller sig rätten att nominera\r\nden person som man anser mest lämpad för\r\nuppdraget. Som demokratisk organisation\r\ntillämpar vi i moderata samlingspartiet det system\r\nsom vi vill ha. Inom vår rörelse får vi, om det blir\r\nnödvändigt, ta strid om vilken person som är mest\r\nlämpad. Det ankommer inte på utomstående att\r\nlägga sig i den nomineringsprocessen. Detta har vi,\r\nherr talman, velat markera genom vårt yttrande.</pre><pre>Herr talman! Med det anförda vill jag yrka bifall till\r\nreservationerna nr 1 och nr 10.</pre><pre>Anf. 2 KJELL-ARNE WELIN (fp):</pre><pre>Herr talman! Det är dags för en ny\r\njämställdhetsoffensiv i Sverige. Jämställdhet är inte\r\nett visst samhällstillstånd som en gång för alla kan\r\nuppnås, utan snarare en strävan som måste hållas\r\nlevande under yttre skiftande förhållanden.</pre><pre>Under de senaste åren har födelsetalen ökat\r\nkraftigt i Sverige. Det blir fler barn och fler\r\nföräldrar som sannolikt inte kommer att låta sig\r\nnöja med dagens brister i barnomsorgen eller med\r\nde begränsade möjligheter att förena föräldraskap\r\nmed arbetsliv som hittills existerat.</pre><pre>Det avgörande i en ny offensiv för jämställdhet\r\nmåste vara att göra jämställdheten till en mansfråga\r\nlika mycket som det är kvinnofråga. Det är en\r\nnyckel för att engagera männen för deras roll som\r\npappor. Det räcker inte med att bygga ut\r\nbarnomsorgen eller ens att göra den mer flexibel.\r\nMännen måste uppmuntras att utnyttja, inte bara\r\nlediga dagar som utgår vid barnets födelse, utan\r\nockså andra former av föräldraledighet, såsom\r\nledighet för vård av sjukt barn, rätt till deltidsarbete\r\nnär barnen är små osv. För detta krävs inte bara\r\nförstående arbetsgivare utan även sådana\r\narbetsgivare som har klart för sig att det är\r\nutvecklande för alla att ta hand om barn och att den\r\nkvinna eller man som ägnar tid åt detta får\r\nerfarenheter som är till nytta också i en rad andra\r\nsituationer. De erfarenheter som föräldraledighet\r\nger bör i många sammanhang kunna vara en merit\r\ni arbetslivet.</pre><pre>Mans- och papparollen har utvecklats en del under\r\nde senaste decennierna, även om det återstår\r\nmycket att göra. Dagens pappor har ett helt annat\r\nansvar för och mycket större delaktighet i hem,\r\nfamilj och hushåll än vad som var fallet för en\r\ngeneration sedan. Denna förändring av mansrollen\r\nhar varit en av förutsättningarna för att flera\r\nkvinnor har fått chansen i arbetsliv och politik. Det\r\när bara genom att denna mannens frigörelse\r\nfortsätter som kvinnans frigörelse kan gå vidare.\r\nInsikten om den traditionella mansrollens\r\nbegränsningar och den vilja till större delaktighet\r\nsom i dag finns hos många män är en viktig och stor\r\nkraft att ta till vara i arbetet för jämställdhet.</pre><pre>Den förlängda föräldraledigheten kan bli en\r\nkvinnofälla. Ju längre kvinnor är borta från arbetet,\r\ndesto svårare får de att komma igen. Män måste\r\ndärför stimuleras att utnyttja ledigheten genom att\r\ndenna erfarenhet tillgodoräknas vid t.ex.\r\ntjänstetillsättningar. Av män med små barn arbetar\r\nendast några få procent på deltid. Av kvinnor i\r\nsamma situation arbetar ungefär hälften deltid, en\r\nknapp tredjedel arbetar heltid och resten\r\nförvärvsarbetar inte alls. Anmärkningsvärt är att\r\nmän med barn under sju år arbetar mer per vecka\r\nän män som inte har minderåriga barn. Det måste\r\ngöras betydligt större ansträngningar för att\r\nuppmuntra och möjliggöra också för män med\r\nminderåriga barn att välja förkortad arbetstid.\r\nMycket talar för att det fortfarande i arbetslivet\r\nfinns ett avsevärt motstånd mot pappaledighet.\r\nRegeringskansliets informationssatsning ''Pappa\r\nkom hem'' är ett positivt steg som bör följas av\r\nflera. Där har även regeringen en viktig uppgift.</pre><pre>Folkpartiets uppfattning är att både kvinnor och\r\nmän skall ta ansvar för såväl sin egen försörjning\r\nsom sitt föräldraskap. Det innebär att arbetslivet\r\nmåste organiseras så att kvinnor och män bättre än\r\nnu kan förena förvärvsarbete med uppgifter i hem\r\noch samhälle. Sverige har en hög procent\r\nyrkesverksamma kvinnor, drygt 80 %, samtidigt\r\nsom man har den bland jämförbara länder mest\r\nkönsuppdelade arbetsmarknaden. Den svenska\r\narbetsmarknaden är till stor del uppdelad på en\r\nkvinnodominerad och en mansdominerad sektor,\r\nsektorer som i flera avseenden skiljer sig från\r\nvarandra. Kvinnor arbetar framför allt inom den\r\noffentliga sektorn och män inom den privata\r\nsektorn. Endast 8--9 % av den totala arbetskraften\r\narbetar i yrken med jämn könsfördelning. En del av\r\nden löneskillnad som finns mellan kvinnor och män\r\nkan förklaras av denna segregering.</pre><pre>Kvinnornas riktigt stora inträde på\r\narbetsmarknaden sammanföll i tid med slopandet\r\nav sambeskattningen 1970 och med den stora\r\nexpansionen inom den offentliga sektorn 1970--\r\n1985. Under denna period ökade antalet anställda\r\ninom den offentliga sektorn med 550 000 personer.\r\nAv dessa var 80 % kvinnor som i stor utsträckning\r\nvalde att syssla med samma saker som de tidigare\r\ngjort inom hemmets väggar, vård och omsorg.</pre><pre>Den offentliga sektorn, och särskilt då den sociala\r\ntjänstesektorn, är i dag starkt dominerad av\r\nkvinnor. Offentliga alternativ är i dag kraftigt\r\nsubventionerade med skattemedel medan enskilda\r\nalternativ inte får några bidrag alls. Det innebär att\r\nt.ex. förskollärare som vill starta ett enskilt daghem\r\ninte har praktiska möjligheter att göra det. Kvinnor\r\nsom vill arbeta med vård, omsorg eller utbildning\r\nhar därmed inte heller någon möjlighet att välja\r\nnågon annan arbetsgivare än den offentliga\r\nsektorn. På områden där män traditionellt är\r\nverksamma finns normalt inga liknande hinder mot\r\natt starta enskild verksamhet. Denna ordning är\r\nfrån jämställdhetssynpunkt omöjlig att försvara.</pre><pre>En stor andel av alla yrkesarbetande kvinnor i\r\nSverige sitter fast i en låglönefälla. Genom att inte\r\nha möjlighet att välja arbetsgivare, har de svårt att\r\nställa krav på högre löner. När sjuksköterskor,\r\nundersköterskor och förskollärare m.fl. väljer att\r\nlämna sitt yrke för något annat, bättre betalt arbete\r\när detta ett slöseri med utbildad arbetskraft som\r\nSverige så väl behöver.</pre><pre>För att klara den framtida barn- och äldreomsorgen\r\nmåste vi slå vakt om den kvalificerade personal som\r\nfinns. Den måste erbjudas möjligheter till större\r\ninflytande på sin arbetsplats, möjligheter att\r\npåverka sina arbetstider och möjlighet att välja\r\narbetsgivare. Kort sagt: Vårdpersonalens arbete\r\nmåste värderas högre.</pre><pre>Att bryta det offentliga monopolet ter sig i detta\r\nperspektiv som den effektivaste åtgärden för att\r\nöka jämställdheten och minska löneskillnaden\r\nmellan kvinnor och män. Om det rådde konkurrens\r\nom arbetskraft även inom sådana områden som\r\nvård, omsorg och utbildning, skulle\r\nlöneutvecklingen också för de offentliganställda\r\nkvinnorna förbättras.</pre><pre>Vi måste dessutom satsa på en förnyelse av den\r\noffentliga sektorn. Det räcker inte med att erbjuda\r\nmöjligheter att jobba i egen regi. Vi måste också\r\nbättre ta till vara de offentliganställdas kreativitet\r\noch skaparkraft. Vi folkpartister tror att en\r\nförnyelse av den offentliga sektorn där de anställda\r\nges möjligheter att ta eget ansvar, att utvecklas,\r\ngöra karriär och få erkänsla för sitt arbete är\r\nnödvändig för att förmå den stora andelen kvinnor\r\natt stanna kvar. Det är inte minst viktigt att det\r\nskapas utvecklingsmöjligheter också vid sidan av\r\natt det sker en förnyelse.</pre><pre>Herr talman! Under de senaste årtiondena har då\r\noch då framförts krav på sex timmars arbetstid. Vi\r\nfolkpartister anser att det i dagens läge är bättre att\r\narbeta för mer flexibla arbetstider. Arbetstidens\r\neller arbetsdagens längd behöver inte regleras\r\ngenom politiska beslut.</pre><pre>Enligt folkpartiets uppfattning bör stat, landsting\r\noch kommun gå i spetsen för att genomföra en mer\r\nflexibel arbetsorganisation och mer flexibla\r\narbetstider som ger individer, både med och utan\r\nsmå barn, större möjligheter till individuell\r\nanpassning av arbetstidens omfattning och\r\nförläggning. Medan tjänstemän i stor utsträckning\r\nhar flexibla arbetstider är det endast 13 % av de\r\nkommunalt anställda LO-medlemmarna som har\r\ndenna möjlighet. I försök med flexibel arbetstid\r\ninom vården har detta, mot mångas förmodan,\r\nvisat sig fungera mycket bra. Därför bör systemet\r\nmed flexibla arbetstider öka för alla anställda. Det\r\nkan också noteras att ungefär en tredjedel av\r\nkvinnorna, mot 22 % av männen, arbetar på\r\nobekväma arbetstider.</pre><pre>Många kvinnor som i dag arbetar deltid önskar\r\narbeta heltid men de kan inte få det på grund av att\r\narbetet är organiserat för deltidsarbete. Målet\r\nborde vara att de flesta tjänster som inrättas bör\r\nvara heltidstjänster, men att de anställda skall\r\nkunna välja hur mycket de vill arbeta. Många\r\narbetsgivare, inte minst stat och kommun, har\r\nfunnit det lönsamt att inrätta deltidstjänster, vilket\r\ni sin tur lett till deltidsarbetslöshet. Arbetsgivarna\r\nspar pengar, men ofta måste samhället gå in och\r\nbetala arbetslöshetsunderstöd, socialbidrag osv.\r\nDetta är olyckligt och står i direkt strid mot\r\njämställdhetssträvandena, speciellt som det\r\nframför allt är unga kvinnor som drabbas av\r\nofrivillig deltidstjänstgöring.</pre><pre>Eftersom det är så många kvinnor som\r\nförvärvsarbetar inom den offentliga sektorn har\r\nsåväl politiker som offentliga arbetsgivare ett\r\nspeciellt ansvar för kvinnors arbetsvillkor. Den\r\nbristande jämställdheten på arbetsmarknaden kan\r\ntill stor del föras tillbaka på det förhållandet att det\r\när mannen som sätts upp som norm. Kvinnan föder\r\nbarn under den tidigare delen av sitt liv, oftast före\r\n40 års ålder, medan männen kan bli fäder när som\r\nhelst under sitt förvärvsarbetsliv. Det är också\r\noftast före 40 års ålder som karriärstegen är viktig.</pre><pre>Att vara borta från sitt arbete för att vårda barn\r\nunder denna period kan hindra många kvinnor från\r\natt avancera. Numera har många företag satt in\r\nåtgärder så att den som är hemma och vårdar barn\r\nunder en längre tid inte skall tappa kontakten med\r\narbetslivet. SE-banken, t.ex. ordnar regelbundna\r\ninformations- och kontaktträffar för anställda som\r\när föräldralediga. De anställda uppmuntras också\r\natt gå in och arbeta extra under sin ledighet, vilket\r\nunderlättar en återgång och motverkar att tiden\r\nrusar ifrån en i yrkeslivet bara för att man under en\r\nperiod väljer att ge barnen extra tid.</pre><pre>Sparbanken i Uppsala vill uppmuntra män att ta\r\nföräldraledigt. Därför har banken valt att ge de\r\nmän som utnyttjar sin rätt till ledighet en extra\r\nsemesterdag per ledig månad.</pre><pre>Herr talman! Löneskillnaderna mellan kvinnor och\r\nmän har under en följd av år minskat. Under 80-\r\ntalet har dock en tendens till ökade löneskillnader\r\nkunnat skönjas. I en nyligen utkommen\r\ndoktorsavhandling slås fast att såväl längre\r\nutbildning som längre arbetslivserfarenhet betalar\r\nsig sämre för kvinnor än för män. Ett skäl till detta\r\när att den könssegregerade arbetsmarknaden\r\nbefrämjar en bestående löneolikhet mellan kvinnor\r\noch män. Detta är något som i framtiden åter kan\r\nkomma att öka löneskillnaderna. Det framgår av\r\nSCBs lönestatistik över industriarbete att\r\nlöneskillnaderna mellan kvinnor och män var 7:51\r\nkr./tim. 1988, medan skillnaden var 4:46 kr./tim.\r\n1981.</pre><pre>För att minska löneskillnaderna krävs insatser av\r\nolika slag. Den svenska jämställdhetslagens förbud\r\nmot lönediskriminering håller inte måttet vid\r\njämförelse med t.ex. EG-direktiven. I Sverige\r\nligger bevisbördan när det gäller\r\nlönediskriminering på den enskilda kvinnan.\r\nUppstår det en tvist kan den anställde vända sig till\r\nfacket eller JämO. Enligt en dom i höstas i EG-\r\ndomstolen tvingas företagen att visa att de inte\r\ndiskriminerar kvinnor vid lönesättning. Regeringen\r\nbör få i uppdrag att undersöka om liknande\r\nbestämmelser kan införas i Sverige.</pre><pre>I den debatt som i dag förs om arbetsmiljöernas\r\nbeskaffenhet är det viktigt att kvinnornas\r\narbetsmiljö särskilt uppmärksammas. Det är\r\nuppenbart att förhållandena inom den offentliga\r\nsektorn på ett helt annat sätt än tidigare måste\r\nlyftas fram i arbetsmiljödebatten. Statistiken visar,\r\nt.ex. att när det gäller kvinnors högriskyrken i fråga\r\nom belastningsolyckor, att det är\r\nsjukvårdsbiträden, hemvårdare och badpersonal\r\nsom ligger i topp. Det är bland kvinnorna under 25\r\når som belastningsolyckorna ökar mest. Sedan 1979\r\nhar belastningsolyckorna i hushållsarbetet ökat\r\nmed 173 %. Inom hälso- och sjukvården har\r\nolyckorna ökat 70 % eller mer. Lyften är orsak till\r\nmer än hälften av olyckorna bland kvinnor. Den\r\nnytillsatta arbetsmiljökommissionen bör snarast\r\nåterkomma med förslag i dessa frågor.</pre><pre>Det är inte heller osannolikt att en stor del av\r\nproblemen inom den offentliga sektorn har sin\r\ngrund i psykosociala arbetsmiljöproblem vid sidan\r\nav ergonomiska risker.</pre><pre>Kvinnornas sjukfrånvaro har under 80-talet ökat\r\nmed nästan 50 %, medan männens frånvaro har\r\nökat med 15 %. En viktig orsak till detta är\r\nkvinnornas arbetsmiljö.</pre><pre>Lagen om jämställdhet mellan kvinnor och män i\r\narbetslivet, som infördes under de borgerliga\r\nregeringsåren efter förslag från folkpartiet, är ett\r\nviktigt instrument i arbetet med att motverka\r\nkönsdiskriminering och främja jämställdhet på\r\narbetsplatserna. Efter det att folkpartiet hade\r\nbegärt en parlamentarisk utredning om hur lagen\r\nkan stärkas, tillsatte regeringen en särskild\r\nutredare med uppdrag att utvärdera\r\njämställdhetslagen. Vi beklagar att regeringen inte\r\ndelar vår uppfattning om värdet av en\r\nparlamentarisk utredning. Det är också beklagligt\r\natt utredningen dragit ut på tiden, då vi anser det\r\nangeläget att en förstärkning av lagen snarast\r\nkommer till stånd.</pre><pre>Herr talman! Med det anförda yrkar jag bifall till\r\nreservationerna 2 och 11.</pre><pre></pre><pre>Anf. 3 KERSTI JOHANSSON (c):</pre><pre>Herr talman! Drygt fyrtiotalet motionsyrkanden\r\nbehandlas i det betänkande vi nu debatterar --\r\nAU1. Det är motioner och yrkanden från alla\r\npartier som är representerade i riksdagen. Samtliga\r\nmotioner avstyrks av utskottsmajoriteten, främst\r\nmed hänvisning till pågående utredningsarbete och\r\nprojektverksamhet.</pre><pre>Vi kan i betänkandet också läsa att i stort sett\r\nsamtliga de åtgärder som föreslogs i den femåriga\r\nhandlingsplanen för jämställdhet våren 1988 har\r\nvidtagits. Är det möjligt att detta är ett riktigt\r\nkonstaterande?</pre><pre>Att handlingsplanen haft en medvetandehöjande\r\noch opinionsbildande verkan i samhället får vi\r\nockså veta. Låt oss hoppas att detta är riktigt! Men\r\njag vill återigen framhålla, precis som jag gjorde i\r\nden allmänpolitiska debatten för ett par veckor\r\nsedan, att jämställdhetsarbetet på många områden\r\ngår väldigt trögt. Också jämställdhetsminister\r\nMargot Wallström var i debatten långt ifrån nöjd.\r\nHon betonade att det fortfarande finns orättvisor,\r\nbåde klasskillnader och skillnader mellan kvinnors\r\noch mäns villkor, och att kvinnorna, om vi granskar\r\narbetslivet utifrån både klass- och könsperspektiv,\r\ndrar det kortaste strået.</pre><pre>Låt mig säga att jag tror att jämställdhetsarbetet\r\nskulle vinna på om socialdemokraterna vore litet\r\nmer ödmjuka. I stället för att ideligen, rakt upp och\r\nner, avstyrka alla motioner borde de kunna ta del\r\nav och också använda sig av idéer och förslag som\r\nkommer fram, även om de råkar komma från annat\r\nparti. Det gäller inte bara det här området utan\r\ninom alla samhälls- och politikområden.</pre><pre>I det betänkande vi nu behandlar vill jag peka på\r\nförslag som förts fram från centerpartiet och som\r\nåterfinns i reservationer fogade till betänkandet.</pre><pre>Vi har exempelvis begärt att en parlamentarisk\r\nkommitté skall tillsättas med direktiv att genomföra\r\nen arbetsvärdering av olika yrkessektorer för att\r\nkartlägga skillnader och analysera bakgrunden till\r\natt kvinnodominerade yrken oftast värderas lägre\r\nän yrken där männen är flest. En sådan utredning\r\nbör också kunna lägga fram förslag om åtgärder för\r\natt rätta till de missförhållanden som råder.</pre><pre>Har ministerord någon betydelse finns det kanske\r\nhopp om att en arbetsvärdering kommer till stånd\r\noch att vi till ett annat år inte behöver reservera oss\r\ni denna för centern så viktiga fråga. Margot\r\nWallström uttalade nämligen sitt gillande för\r\ncenterns förslag och betonade vikten av att driva\r\nfrågor om arbetsvärdering.</pre><pre>Men tittar vi på vad utskottsmajoriteten skriver i\r\nbetänkandet så konstateras visserligen att ökade\r\nlöneskillnader kan iakttas, men sedan handlar\r\nskrivningen mest om att man skall öka kunskaperna\r\nom löneskillnaderna och deras orsaker.</pre><pre>I centerpartiet anser vi att en arbetsvärdering med\r\ndet snaraste måste genomföras. De senaste åren\r\nhar löneskillnaderna ökat. Denna utveckling måste\r\nvändas. En utjämning av löneskillnaderna mellan\r\nkvinnor och män är en viktig jämställdhetsfråga.</pre><pre>I centerpartiet har vi även, både i\r\njämställdhetsmotionen och i våra regionalpolitiska\r\nmotioner, kraftigt understrukit att\r\nkoncentrationspolitiken måste brytas. Regional\r\nbalans och samhällsplanering har stor betydelse när\r\ndet gäller att uppnå jämställdhet. Detta\r\nunderströks också i regeringens proposition om\r\njämställdhet inför 90-talet. Där står t.o.m. att ''ett\r\nav målen för regionalpolitik är att kvinnor och män\r\ni alla delar av landet skall ha tillgång till arbete,\r\nservice och god miljö''. Det står även att ''en\r\nfortsatt betoning av jämställdhetsmålen bör göras\r\ninom ramen för de regionalpolitiska åtgärderna''.</pre><pre>Hur blir det i framtiden? Vad får exempelvis\r\nskattereformen för effekter för kvinnor och för\r\nregional balans?</pre><pre>Från centerns sida har vi vid upprepade tillfällen\r\npåtalat den felaktiga inriktning som finansieringen\r\nav marginalskattesänkningarna fått. Någon måste\r\nbetala dessa, och vilka blir det? Jo, det blir de som\r\nhar låga inkomster, de som tjänar under 100 000\r\nkr., och det är de deltidsarbetande, och i hög grad\r\när det kvinnorna. Arbetsamma, ambitiösa,\r\nkunniga, engagerade och lågavlönade kvinnor får\r\nanvända merparten av sin inkomst till nödvändig\r\nkonsumtion -- som mat och boende. Ofta bor de i\r\nregioner och orter med en mer begränsad\r\narbetsmarknad och med små möjligheter att\r\nkompensera sig genom t.ex. bättre betalda jobb\r\neller längre arbetstid.</pre><pre>Den ökade indirekta beskattningen slår hårt mot\r\ndem som har låga inkomster och som egentligen\r\nknappt får del av skattesänkningarna. 1989 hade en\r\nmiljon svenskar en årsinkomst under 100 000 kr.,\r\nde flesta kvinnor. Skatteomläggningens\r\nfinansiering är ett hot mot\r\njämställdhetssträvandena, som omläggningens\r\narkitekter socialdemokraterna och folkpartiet\r\nborde ha analyserat bättre. Eller är kraven på en\r\nrättvis fördelningspolitik inte giltiga längre i\r\nsocialdemokratins och folkpartiets värld? Har de\r\nglömt begreppet rättvisa?</pre><pre>Vi i centern har i kommittémotionen och i\r\nreservation betonat att det är viktigt att satsa mer\r\npå kvinnligt nyföretagande. Vi menar att ett ökat\r\nnyföretagande skulle ha stor betydelse för\r\nmöjligheterna att skapa sysselsättning i utsatta\r\nregioner och bredda kvinnors arbetsmarknad.\r\nKvinnliga företagare väljer ofta andra branscher än\r\nmän. Kvinnorna är mer inriktade mot\r\nserviceområdet eller tjänstesektorn. Därför är det,\r\nenligt centerns mening, viktigt att\r\nutvecklingsfondernas verksamhet breddas. Hittills\r\nhar de varit mest inriktade på tillverkningsindustri\r\noch turism. Skall kvinnliga företagare få större\r\nmöjlighet till hjälp till företagande via fonderna\r\nmåste fonderna omfatta även tjänstesektorn.</pre><pre>Herr talman! Vi har i en reservation tagit upp\r\nkvinnorepresentationen. Det är viktigt att\r\nkvinnorepresentationen i beslutande organ både\r\ninom näringslivet, i de fackliga organisationerna\r\noch inom politiken ökar. Här har inte minst\r\nkvinnoorganisationerna stor betydelse. De gör,\r\nmed mycket små ekonomiska resurser, betydande\r\ninsatser när det gäller utbildning av kvinnorna för\r\natt stimulera dem att engagera sig i\r\nsamhällsutvecklingen och i beslutande organ.\r\nKvinnoorganisationerna skulle kunna uträtta ännu\r\nmer om de hade mer pengar till sitt förfogande. I\r\ndag sker mycket av deras arbete på frivillig och\r\nideell basis. Jag vet att anslagen inte behandlas i det\r\nhär betänkandet, men jag vill ändå ha detta sagt\r\ndärför att pengarna är av stor betydelse i\r\norganisationernas arbete.</pre><pre>Att öka kvinnorepresentationen i beslutande organ\r\när angeläget. Vi behöver både kvinnors och mäns\r\nerfarenheter och värderingar i samhällsarbetet och\r\ni beslutsfattandet om vi skall kunna uppnå ett mer\r\njämställt samhälle.</pre><pre>Herr talman! Med det anförda yrkar jag bifall till\r\nreservationerna 3 och 8 i betänkandet.</pre><pre>Anf. 4 MAGGI MIKAELSSON (v):</pre><pre>Herr talman! Så länge vi har ett samhälle, där det\r\när männen som har makten och där det är mannen\r\nsom är normen utifrån vilket allt annat bedöms, så\r\nlänge kommer vi också att ha ett samhälle, som\r\nvärderar männens arbetsinsatser högre, som i\r\nförsta hand spenderar samhällets pengar på\r\nmännens aktiviteter och som väljer\r\nkvinnodominerande områden när det blir tal om\r\nnedskärningar och besparingar.</pre><pre>Kjell-Arne Welin har gett en lång rad exempel på\r\nkvinnors arbetssituation och kvinnors arbetsskador\r\noch på hur en manlig maktstruktur drabbar\r\nkvinnor.</pre><pre>Därför handlar jämställdshetsarbetet i grunden om\r\nkvinnokamp -- kvinnokamp för rätten till lika lön\r\nför likvärdigt arbete, rätten till barnomsorg, rätten\r\ntill delat ansvar för barn och hem -- och om kampen\r\nför rätten att kvinnors erfarenheter och kunskaper\r\nskall värderas på samma sätt som männens.</pre><pre>Men kvinnokamp är också klasskamp. På 70-talet\r\nmyntade vi parollen: Ingen klasskamp utan\r\nkvinnokamp, ingen kvinnokamp utan klasskamp.\r\nJag tycker att det är hög tid att plocka fram den här\r\nparollen igen. Det är dags för kvinnorna att\r\nrevoltera mot de attacker som i dag görs mot de\r\nrättigheter till arbete, barnomsorg, sjukförsäkring,\r\nm.m. som finns i dag.</pre><pre>Jag tänker på kvinnorna inom den offentliga\r\nsektorn. Den offentliga sektorn har betytt mycket\r\nför kvinnors möjligheter till egen försörjning, en\r\noffentlig sektor av vård och omsorg om barn, sjuka\r\noch gamla, vilken nu tycks hotas i grunden av den\r\nekonomiska utveckling som regeringen genom den\r\ntredje vägens politiska misslyckande har lagt\r\ngrunden till.</pre><pre>Men jag tänker också på alla kvinnor inom privat\r\nverksamhet, vilka i ännu högre grad än i den\r\noffentliga sektorn är förvisade till de lägst betalda\r\narbetsuppgifterna -- inom industrin, inom handeln\r\noch inom kontorsvärlden, för att ta några exempel.</pre><pre>Det är dags för kvinnorna att ta saken i egna\r\nhänder -- att kräva inflytande och makt över sina\r\njobb, att kräva demokrati på arbetsplatserna, att\r\nkräva social rättvisa och att kräva sex timmars\r\narbetsdag och lagstadgad barnomsorg. I\r\nkvinnokampen och jämställdhetsarbetet är det\r\nkvinnorna som måste dra det största lasset. Och vi\r\nhar allt att vinna i den kampen.</pre><pre>Jag tycker faktiskt inte att Anders Högmark skall\r\nslå sig för bröstet och påstå att jämställdheten\r\nskulle bli bättre om man avskaffade de offentliga\r\nmonopolen. Hur ser det egentligen ut med\r\njämställdheten på den privata sidan? Har man\r\nhunnit så mycket längre där? Nej, det har man inte.</pre><pre>Det är genom den offentliga sektorn som\r\nkvinnornas obetalda arbete lyfts fram på ett helt\r\nannat sätt än som skulle ha blivit fallet om den inte\r\nhade funnits. Men eftersom det fortfarande, som\r\njag sade tidigare, är männens norm som gäller, har\r\nman värderat detta arbete på ett helt felaktigt sätt.</pre><pre>Anders Högmark talade om sina barn. Jag skall tala\r\nom mina.</pre><pre>Jag har en dotter som är 20 år. Hon är\r\nundersköterska. För henne finns det inte\r\nheltidsarbete att få, som ofta är fallet i offentlig\r\nsektor inom sjukvården. Hon arbetar deltid. Hon\r\nhar en månadslön brutto under 7 000 kr. per månad.\r\nDet är alltså inte så lätt att klara sig i det här\r\nsamhället med den utveckling som vi har. Även om\r\ndet hade varit ett privat sjukhus, är jag inte så säker\r\npå att någon där hade kunnat garantera henne vare\r\nsig arbete eller högre lön.</pre><pre>Jämställdhet är faktiskt inte i första hand fråga om\r\natt byta arbetsuppgifter så att kvinnorna skall laga\r\nbilar och männen sköta blommorna. Jämställdhet\r\nhandlar om lika värde, om att ändra\r\nmaktförhållandena som gör att kvinnor och\r\nkvinnors arbete systematiskt nedvärderas. Det är\r\nvad jämställdhet handlar om.</pre><pre>I det här betänkandet behandlas ett antal motioner\r\nom jämställdhet som vi har väckt. Jag tänker ta upp\r\ndem. Jag skall börja med de motioner som vi har\r\nväckt om kvinnor och ekonomi. Där har vi försökt\r\nvisa på hur den nuvarande ekonomiska\r\nutvecklingen påverkar kvinnor och faktiskt utgör\r\nett direkt hot mot både kvinnorna och\r\njämställdheten. Det kan vara intressant att påpeka\r\natt dessa motioner skrev vi under den allmänna\r\nmotionstiden, dvs. januari 1990, före de fyra\r\nstoppen, före regeringskrisen och beslutet om\r\nskatteomläggningen. Man kan knappast påstå att\r\nsituationen har förbättrats sedan dess -- tvärtom.\r\nEftersom det är kvinnorna som finns på de lägst\r\navlönade jobben, eftersom det är kvinnorna som\r\nfinns inom den offentliga sektorn och eftersom det\r\när kvinnorna som sliter ut sig i dåliga arbetsmiljöer\r\noch med dubbelarbete, slår varje försämring av\r\nvård, omsorg och sociala rättigheter hårdast mot\r\nkvinnokollektivet.</pre><pre>Enligt vad jag har hört lär finansministern ha uttalat\r\natt protesterna mot bensinpriset kommer att verka\r\nsom en västanfläkt jämfört med de reaktioner som\r\nvi kan förvänta oss på regeringens nya\r\nåtstramningspaket, som vi skall få ta del av i\r\nveckan. Med andra ord kan man, utan att ha sett\r\nförslagen, räkna ut att det kommer att få en sned\r\nfördelningseffekt, till kvinnornas nackdel.</pre><pre>Det står i betänkandet att kvinnor och ekonomi har\r\nägnats ökad uppmärksamhet från statsmakternas\r\nsida under de senaste åren. Var det nedskärningar\r\nsom drabbar kvinnor man tänkte på då?</pre><pre>Utskottsmajoriteten hänvisar till att det görs en\r\nårlig redovisning i budgetpropositionen av hur vissa\r\nekonomiska resurser fördelas mellan kvinnor och\r\nmän. Jag skulle vilja att utskottets företrädare Ines\r\nUusmann talar om för mig var dessa redovisningar\r\nfinns i årets budgetproposition. Jag har tagit med\r\nmig finansplanen. Jag har tittat i den och bläddrat\r\nfram och tillbaka, men jag har inte hittat något om\r\ndenna fördelning mellan kvinnor och män. Varför\r\nskall man för övrigt begränsa sig till vissa\r\nekonomiska resurser? I ett samhälle som det\r\nsvenska, där kvinnorna arbetar nästan lika mycket\r\nsom män, borde det vara självklart att man\r\nredovisar hur alla ekonomiska resurser fördelas ur\r\nkvinno- och mansperspektiv.</pre><pre>Jag skall inte bara komma med kritik; jag skall ge\r\nlitet beröm också. En särskild grupp skall följa upp\r\noch analysera skattereformen och dess effekter för\r\nkvinnor och män. Jag blir glad när jag läser det,\r\neftersom det var en av de saker som vi från\r\nvänsterpartiet kritiserade i våras när beslutet om\r\nskatteomläggningen fattades. Då stod det nämligen\r\ninget om att man särskilt skulle studera\r\nskatteomläggningens effekter. Det visar att vi\r\ntydligen ändå har fått gehör för våra krav så här i\r\nefterhand, och det är ju alltid något.</pre><pre>Vidare har vi en motion om förändringar i\r\njämställdhetslagen. Jag kan på sätt och vis förstå\r\nsynpunkten att man inte skall föregripa regeringens\r\nproposition, eftersom den kommer rätt snart, men\r\njag tycker också att det hade varit rimligt om\r\nutskottet åtminstone hade givit regeringen en liten\r\nvink om hur propositionen borde utformas. Nu blev\r\ndet inte så, och vi fick lov att reservera oss. Det är\r\nett ganska vanligt sätt att hantera motioner som\r\nkommer från oppositionspartierna. Jag håller med\r\ncenterns företrädare här. Jag tycker att man kunde\r\nvisa litet mera ödmjukhet och titta på förslagen från\r\nolika partier och se om de är bra i stället för att\r\nvänta några år och sedan komma med dem som sina\r\negna.</pre><pre>Våra förslag innebär direkta förbättringar för den\r\nsom anmäler brott mot jämställdhetslagen. Vi\r\nföreslår t.ex. att det skall införas ett skydd för den\r\nsom utnyttjar sina rättigheter -- man skall våga\r\nutnyttja lagen -- och att man skall ha rätt till\r\nekonomiskt skadestånd om man missgynnats och\r\ngått miste om anställning eller befordran. Vi tycker\r\nockså att det i jämställdhetslagen måste införas en\r\nregel mot kollektiv lönediskriminering -- detta är\r\nfaktiskt någonting som händer i dag. Det handlar\r\ninte bara om individuella missförhållanden.</pre><pre>Löneskillnaderna ökar mellan män och kvinnor,\r\nvilket också har påpekats tidigare här i dag, och det\r\när allvarligt. Den jag-fixerade utveckling som vi ser\r\ni samhället i dag, med individuella lönesystem som\r\nett talande exempel, missgynnar kvinnor som, tror\r\njag, har större förmåga att se till andra värden än\r\nsådana som är direkt kopplade till pengar. Kvinnor\r\när bättre tränade till att sätta barn och familj före\r\nsina egna behov, men så som samhället utvecklas i\r\ndag blir det till en nackdel och något som gör att\r\nkvinnor halkar efter i löneutvecklingen.</pre><pre>Inför den faktiska utvecklingen hittills och med\r\ntanke på den ekonomiska framtid som regeringen\r\nspår är det nästan patetiskt att utskottet skriver att\r\n''en utjämning av löneskillnaderna mellan kvinnor\r\noch män är en av de viktigaste\r\njämställdhetsfrågorna under 90-talet''. Ja visst,\r\nsjälvklart, tycker jag, men hur viktiga kommer\r\njämställdhetsfrågorna att få vara i regeringens\r\nekonomiska politik? Kommer det att finnas\r\nutrymme för något annat än vackra, men till intet\r\nförpliktande, fraser om jämställdhet under 90-\r\ntalet?</pre><pre>Sedan vill jag kort beröra våld och övergrepp mot\r\nkvinnor. Här har vi en motion från vänsterpartiet\r\nsom har blivit hänvisad till ett annat utskott och\r\nalltså inte behandlats i det här betänkandet, trots\r\natt det finns en rubrik som är exakt likalydande som\r\nvår motion. Jag vill då helt kort nämna något om\r\ndetta, så att det inte framstår som att vi inte har sett\r\npå dessa frågor.</pre><pre>Det sexuella våld som många kvinnor utsätts för i\r\ndag är det mest förnedrande av förtryck och visar\r\npå den yttersta förlängningen av mäns\r\nmaktposition i samhället. I vår motion om sexuella\r\ntrakasserier pekar vi särskilt på behovet av stöd till\r\nkvinnojourerna och behovet av stöd till\r\nvåldsoffren. Men även rehabilitering av\r\ngärningsmän är en viktig samhällsuppgift.</pre><pre>Jag skall ta upp en enskild motion av Eva\r\nJohansson, motion A808. Där begärs en samlad\r\nutredning av kvinnors situation i storstaden. Man\r\nmenar att den snabba samhällsomvandlingen\r\npåverkar kvinnans traditionella roll. Man vill ha en\r\nkomplettering till storstadsutredningen där en rad\r\nfrågor skall belysas: Hur påverkar arbetsresor,\r\narbetstider, barnomsorg, offentlig och annan\r\nservice, föreningsliv, sociala nätverk, kulturell\r\nmångfald, omflyttning i bostadsområden etc.\r\nkvinnornas situation? Jag vill gärna ansluta mig till\r\ndenna motion, eftersom jag tycker att det är ett\r\nbortglömt område i dag. Det finns ingen\r\nreservation till förmån för denna motion, varför jag\r\nyrkar bifall till motionen som sådan.</pre><pre>Till sist. När det gäller jämställdhetsarbetet i\r\nframtiden har jag i en motion föreslagit en översyn\r\nav JämOs roll. Enligt min uppfattning borde JämO\r\nha en friare roll och kunna fungera mer som\r\nopinionsbildare i jämställdhetsfrågor. Särskilt med\r\ntanke på den ökande lönediskrimineringen borde\r\nJämO ha rätt att studera företagens lönestatistik.\r\nDär borde man se över möjligheterna till sanktion\r\nmot företag som inte uppfyller kraven på likvärdigt\r\narbete.</pre><pre>Herr talman! Jag har möjligen hållit på längre tid\r\nän vad jag hade anmält, men jag vill avsluta med att\r\nsäga att vi i vänsterpartiet står bakom alla\r\nreservationer som vi har undertecknat. Särskilt vill\r\njag yrka bifall till reservation 5.</pre><pre>Anf. 5 ANDERS G HÖGMARK (m) replik:</pre><pre>Herr talman! Maggi Mikaelsson säger att\r\nkvinnorna nu måste ta saken i sina egna händer, för\r\nde står inte ut med att jobba på männens villkor.\r\nDet ligger någonting sympatiskt i den värderingen.\r\nDet måste vara förfärligt jobbigt för kvinnor som\r\nvill ta saken i egna händer att få arbeta inom det\r\nmonopol som offentlig vård och service utgör.\r\nHade de arbetat inom den privata sidan, hade de\r\nantingen bytt arbetsgivare eller, om de hade tyckt\r\natt det var olämpligt, försökt starta något själv.\r\nTalet om att det nu är dags för kvinnorna att ta\r\nsaken i egna händer och samtidigt försvara -- jag\r\nutgår från att Maggi Mikaelsson och vänsterpartiet\r\nansluter sig till den socialdemokratiska synen här --\r\noffentliga vård- och servicemonopol är svårt att\r\nförstå. Att kombinera dessa två åsikter är svårt.\r\nDet är därför som socialismen lider det ena\r\nskeppsbrottet efter det andra förmodligen även här.</pre><pre>Herr talman! Jag råkade i mitt huvudanförande\r\nfelaktigt yrka bifall till reservation 10, det skall\r\nsjälvfallet vara reservation 11.</pre><pre></pre><pre>Anf. 6 MAGGI MIKAELSSON (v) replik:</pre><pre>Herr talman! Anders Högmark och jag lever\r\nmöjligen i olika världar. Jag skulle vilja\r\nrekommendera Anders Högmark att läsa LO-\r\nrapporten Klass och kön, som visar något av de\r\nskillnader som drabbar kvinnor inom\r\narbetarklassen.</pre><pre>Sedan vill jag ställa frågan hur det skulle fungera i\r\nde länder där man har en mycket liten offentlig\r\nsektor. Jag tänker t.ex. på Storbritannien och USA.\r\nHar man nått längre där med jämställdheten? Har\r\nkvinnor mer arbeten där? Det är faktiskt inte så lätt\r\natt välja ny arbetsgivare om det inte finns några\r\narbetsgivare.</pre><pre>Anf. 7 ANDERS G HÖGMARK (m) replik:</pre><pre>Herr talman! En kollega till ett vårdbiträde, inom\r\nLO-kollektivet, som bor i Gnosjö, som jobbar\r\ninom metallindustrin och som blir trött på en\r\narbetsgivare i Gnosjö, väljer en annan arbetsgivare\r\neller startar eget. Då känner man inga klassgränser,\r\nför där finns möjligheterna. Men inom offentlig,\r\nvård- och servicemonopol gives icke de\r\nmöjligheterna. Och så länge som Maggi Mikaelsson\r\neftersträvar att bibehålla denna urbota dåliga\r\nlösning, som hämmar just kvinnorna och inte ger\r\ndem möjligheten att ta saken i sina egna händer, så\r\nlänge kommer också den här desperata kampen att\r\nfortsätta i förkrympt form.</pre><pre>Släpp kvinnorna fria! Ge dem en ärlig chans,\r\nsamma chans som männen -- och kvinnorna -- har\r\nfått inom den privata sektorn, även om det finns\r\nmycket mer att göra där.</pre><pre>Socialismen har ett inbyggt systemfel, och så länge\r\nsom socialdemokraterna med hjälp av\r\nvänsterpartiet vill ha kvar de offentliga vård- och\r\nservicemonopolen, kan ingenting hjälpa de kvinnor\r\nsom vill komma ur den kvinnofällan.</pre><pre>Anf. 8 MAGGI MIKAELSSON (v) replik:</pre><pre>Herr talman! Kvinnorna inom den privata sektorn\r\nligger sämre till vad gäller löner än kvinnor inom\r\noffentlig sektor. Det är den ena sidan av saken.\r\nJämställdhetsarbetet är mycket svårare inom privat\r\nsektor -- det är också någonting som man kan\r\nkonstatera. Inte ens på chefsnivå finns det kvinnor.\r\nDet är i och för sig inte så viktigt, tycker jag för min\r\ndel. Det är viktigare att man får jämställdhet bland\r\nkvinnorna nere på golvet, i industrin och i den\r\noffentliga sektorn.</pre><pre>När det gäller offentligheten och offentliga\r\nmonopol tror jag, om jag skall vara riktigt ärlig, att\r\ndet inte är monopolen i sig som ni retar er på,\r\nfolkpartister och moderater, utan snarare det\r\nförhållandet att ni inte får del av skattepengarna, av\r\nfinansieringen. Den offentliga sektorn är ju\r\noffentligt finansierad med skatter för att resurserna\r\nskall kunna komma alla till del. Nu vill ni att privata\r\narbetsgivare skall kunna ta över den här\r\nverksamheten och få del av de skattepengar som\r\nfolk har betalat in -- för att göra egna privata\r\nvinster. Jag kan inte säga att jag tycker att det är så\r\nmycket bättre.</pre><pre>Talmannen anmälde att Anders G Högmark\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 9 INGER SCHÖRLING (mp):</pre><pre>Herr talman! Jag har just fått reda på att Anna\r\nHorn af Rantzien, som skulle ha fört miljöpartiets\r\ntalan just nu, är sjuk och inte kan närvara. Hon\r\nhade säkert förberett ett fint tal om den gröna\r\njämställdhetspolitiken. Jag är inte så förberedd nu,\r\nmen jag skall ändå säga några ord om detta och\r\nyrka bifall till de reservationer vi står för.</pre><pre>Vi pratar mycket om jämställdhet, men det görs\r\ninte speciellt mycket; det har inte hänt så mycket\r\nunder de senaste åren. Vi som tillhör ett nytt parti\r\nhar en alldeles särskild uppgift och ett särskilt\r\nansvar, och jag tycker att vi har tagit fasta på det\r\nansvaret genom att se till vi i alla fall skall ha\r\njämställdhet i politiken, när det gäller de politiska\r\nuppdragen. Därför har vi också infört kvotering till\r\nde uppdrag som vi har i partiet och på landstings-,\r\nkommun- och riksdagslistorna.</pre><pre>Men jämställdhet mellan kvinnor och män är i\r\ngrunden en ekonomisk fråga. Sett ur grön synvinkel\r\ninnebär det att arbetsuppgifter skall värderas efter\r\nsin betydelse för samhällets välfärd och överlevnad.\r\nOmsorgen om människor, om odling och miljövård\r\ni vid mening, och om skola och utbildning är\r\nexempel på områden som i ett grönt samhälle\r\nvärderas mycket högt -- och belönas därefter.</pre><pre>Med gröna värderingar skulle även livet utanför\r\narbetsmarknaden värderas upp. Det skulle ges mer\r\ntid för familjeliv och för hemmet, mer tid för\r\negenarbete och ideellt arbete som komplement till\r\ndet betalda arbetet, och mer tid för att låta kroppen\r\nvila och själen stimuleras.</pre><pre>Om kvinnor och män har olika eller lika\r\narbetsuppgifter och villkor med anledning av sitt\r\nkön -- det är inte en politisk fråga. Ett samhälle blir\r\njämställt först när man också åstadkommit\r\nekonomisk jämlikhet, när individen fritt kan välja\r\narbetsuppgifter utan att diskrimineras på grund av\r\nkön, ras, hudfärg, etnisk tillhörighet eller något\r\nannat som i dag sorterar under vår arbetsmarknad.\r\nDen politiska uppgiften är att åstadkomma de\r\nekonomiskt jämlika villkoren.</pre><pre>Herr talman! Detta är vad jag vill säga om\r\njämställdhet i dag. Jag yrkar bifall till\r\nreservationerna 3, 5, 13 och 16. Och som sagt: I\r\nmiljöpartiet kanske vi inte pratar så mycket om\r\njämställdhet, men vi gör något i stället.</pre><pre>Anf. 10 INES UUSMANN (s):</pre><pre>Herr talman! Visst behövs kvinnokampen!\r\nKvinnor är på alla områden i samhället i\r\nunderordnad ställning i förhållande till männen.\r\nDet gäller i politiken lika väl som i arbetslivet och i\r\nhemmet. Naturligtvis vet vi att det finns undantag,\r\nmen varje forskningsstudie som redovisas pekar på\r\natt det fortfarande går att uttrycka sig så här\r\ngenerellt utan att man ljuger.</pre><pre>Därför måste kvinnors villkor synliggöras och ligga\r\ntill grund för alla våra överväganden, både när vi\r\nskall besluta om reformer och när vi måste dra åt\r\nsvångremmen.</pre><pre>Flera av de motioner som behandlas i dagens\r\nbetänkande handlar om ändringar i\r\njämställdhetslagen. Och visst vore det frestande att\r\nyrka bifall till alla yrkanden i dessa motioner, om\r\nman bara trodde på att det vore nyckeln till den\r\nverkliga jämställdheten. Därmed inte sagt att\r\nförslagen i motionerna är fel i och för sig.</pre><pre>Många av de områden som tagits upp om\r\nförstärkning och uppskärpning av lagen har också\r\nkommit fram i remissvaren till utredningen ''Tio år\r\nmed jämställdhetslagen''. Det gäller t.ex. frågan\r\nom kollektiv lönediskriminering. I\r\nregeringskansliet arbetar man nu med en\r\nproposition om ändring i lagen, och avsikten är att\r\ndenna proposition skall presenteras för riksdagen i\r\nfebruari. Jag vill absolut vända mig emot\r\nfolkpartiet, som säger att det har tagit mycket lång\r\ntid. Det har varit en mycket kort remisstid, och\r\näven utredningsarbetet har gått undan. Därför\r\nmenar jag att det är rimligt att avvakta med ett\r\nställningstagande i sak till dessa motioner till dess\r\natt vi har ett konkret förslag att utgå ifrån.</pre><pre>Men jag tror att vi gjorde tillvaron litet för lätt för\r\noss om vi skulle mena att man kunde lagstifta fram\r\nen reell och fungerande jämställdhet. Då skulle vi\r\nförmodligen ha gjort det för mycket länge sedan. På\r\ndet området delar jag alltså den uppfattning som\r\nhar framförts i Sonja Rembos motion, att det\r\npolitiska arbetet nu mest måste inriktas på att inom\r\nolika politiska sakområden göra förändringar som\r\nfrämjar förutsättningarna för jämställdhet.</pre><pre>När det sedan gäller vilka dessa förändringar är kan\r\njag bara konstatera att jag som socialdemokrat har\r\nett helt annat synsätt än vad moderaterna\r\nredovisar.</pre><pre>För att åstadkomma jämställdhet och rättvisa\r\nmellan kvinnor och män gäller det att framför allt\r\ngöra kvinnors och mäns olika villkor synliga och att\r\nanalysera skillnaderna och bakomliggande orsaker.\r\nSedan kan vi sätta upp mål och prioritera.\r\nVisserligen handlar det om attityder och\r\nopinionsbildning. Men framför allt handlar det om\r\nmakt, precis som Maggi Mikaelsson var inne på.</pre><pre>För att kvinnor skall få mera makt i politiken, i\r\narbetslivet och över sina egna liv krävs det att\r\nnågon släpper ifrån sig makt, och denne ''någon'' är\r\nen man. Visst skall vi dela på makt och inflytande.\r\nMen det kräver att män makar åt sig, delar med sig\r\nav uppdragen och håller igen på lönekraven. Alla\r\nmän har visserligen inte makt. Men man kan\r\nformulera det så här: Män som grupp har makt dels\r\növer kvinnor som grupp, dels över enskilda\r\nkvinnor. Kvinnor som grupp har ingen makt alls.\r\nDäremot finns det enskilda kvinnor som har makt\r\növer grupper av män. Därför blir faktiskt\r\njämställdhetskampen, som Maggi Mikaelsson\r\nockså var inne på, en kvinnokamp för rättvisa\r\nvillkor.</pre><pre>Sedan ligger det mycket i det resonemang som förs\r\ni folkpartiets motion om att papparollen behöver\r\nförändras liksom mansrollen över lag. Men detta\r\nmed att ändra på mansrollen får ni män faktiskt\r\njobba med själva. Det kan inte vi kvinnor ordna åt\r\ner, även om vi ofta tar på oss ansvaret för våra nära\r\noch kära och kanske mer än vad som är nyttigt.</pre><pre>För övrigt pågår det just nu en kampanj i\r\nsamverkan mellan facket, civildepartementet och\r\nsocialdepartementet -- ''Pappa kom hem'' --, som\r\nflera tidigare har talat om. Det handlar om att\r\npappor bättre skall utnyttja den unika möjlighet\r\nsom de har att ta ledigt när barnen är små. Sådana\r\naktioner som Sparbanken i Uppsala och S-E-\r\nbanken står bakom är naturligtvis också väldigt\r\nvärdefulla.</pre><pre>Grunden för rättvisa villkor är att man har ett eget\r\narbete som man kan försörja sig på. Det tycker de\r\nflesta, både kvinnor och män. I det avseendet har\r\nvi i Sverige trots allt nått längre än man har gjort på\r\nde flesta håll i världen. Kvinnor och män finns på\r\nden svenska arbetsmarknaden i nästan lika stor\r\nutsträckning i dag. Visserligen arbetar kvinnor\r\ndeltid och inte inom alla branscher. Men kvinnorna\r\nfinns ändå på arbetsmarknaden. I det forna\r\nVästtyskland återfinns drygt hälften av kvinnorna\r\npå arbetsmarknaden. Det som skiljer Sverige från\r\nde flesta västeuropeiska länder och som är\r\nhuvudskälet till att kvinnor kan förvärvsarbeta är\r\nvår socialpolitik och vår familjepolitik. Vi har en\r\näldreomsorg och en barnomsorg som möjliggör att\r\nkvinnor kan kombinera sina roller som döttrar och\r\nmödrar med förvärvsarbete. Det är min övertygelse\r\natt det är vad svenska kvinnor vill ha också i\r\nframtiden. Alla försök att rasera våra\r\nvälfärdssystem på den punkten kommer att utlösa\r\nen samlad kvinnorevolt.</pre><pre>Kvinnorna finns inte inom samma områden som\r\nmännen. Man brukar säga att kvinnorna bara finns\r\ninom en smal strimma av arbetsmarknaden. Men\r\ntittar man noga efter, kommer man att finna att det\r\ninte riktigt är så. Kvinnors arbetsmarknad är\r\nnämligen bredare och mera varierad än vad man\r\nvanligtvis ser. Men lönestatistiskt klumpas\r\nkvinnojobben ihop i stora grupper -- som vård,\r\nomsorg eller service. Men jämför med om man\r\nklumpade ihop alla mansjobb inom\r\ntillverkningsindustrin i enda yrkesgrupp! En mera\r\ndetaljerad löne- och befattningsstatistik är alltså ett\r\nviktigt instrument när man diskuterar\r\narbetsvärdering. Arbetsvärderingsinstrumentet är\r\nviktigt när det gäller att åstadkomma lika lön för\r\nlikvärdigt arbete. Men vi måste komma ihåg att\r\ningen arbetsvärdering är objektiv. En\r\narbetsvärdering bygger på att man subjektivt\r\nbestämmer sig för vad som är arbete av lika värde --\r\ndet är varken svårare eller lättare än så.</pre><pre>Men jag tror inte att det går att över parternas\r\nhuvuden bestämma vad som är arbete av lika värde.\r\nDäremot är det uppenbarligen så, att parterna\r\nbehöver hjälp och uppmuntran när det gäller att\r\nkomma i gång med det här arbetet.</pre><pre>Centern har föreslagit att en parlamentarisk\r\nkommitté skall tillsättas för att arbeta med\r\narbetsvärdering. Som Kersti Johansson mycket\r\nriktigt påpekade var Margot Wallström inte helt\r\nfrämmande för den tanken när dessa frågor\r\ndiskuterades här i kammaren för två veckor sedan.\r\nMen det skulle bli fel om vi bröt ut just den frågan\r\nfrån jämställdhetsutredningens betänkande. Jag\r\nräknar med att vi kan återkomma till detta i\r\nfebruari.</pre><pre>Misshandel och sexuella övergrepp på kvinnor är\r\nde mest extrema uttrycken för bristande\r\njämställdhet. Detta är ett stort samhällsproblem,\r\nsom ofta privatiseras. Kvinnojourernas\r\nerfarenheter tyder på att våld mot kvinnor\r\nförekommer i alla samhällsklasser. Det kan alltså\r\ninte kopplas enbart till socialt utsatta. Återigen\r\nhandlar det om mäns utövande av makt gentemot\r\nkvinnor.</pre><pre>Den arbetsgrupp som består representanter för\r\ninom civildepartementet och socialdepartementet\r\nkommer mycket snart dels med en kartläggning,\r\ndels med förslag till åtgärder på det här området.\r\nJag menar att de intentioner som finns i centerns\r\nmotion är väl tillgodosedda genom denna\r\narbetsgrupp.</pre><pre>Till slut vill jag kommentera diskussionen om s.k.\r\noffentliga monopol och kvinnors villkor.</pre><pre>För det första: Vi har inga offentliga monopol. Det\r\nfinns inga områden där det är förbjudet att driva\r\nverksamhet i annan regi än den offentliga. Vad det\r\nhandlar om är att vi har en demokratiskt styrd\r\norganisation för att producera lejonparten av\r\nutbildning, vård och omsorg. Det har vi dels för att\r\nge insyn och påverkansmöjligheter och för att det\r\noftast är mest praktiskt och rationellt, dels för dem\r\nsom behöver bra utbildning, vård och omsorg --\r\nalltså inte för de anställdas skull.</pre><pre>För det andra: Kvinnors villkor i arbetslivet är\r\njämförelsevis betydligt bättre inom den offentliga\r\nsektorn än inom den privata -- det var också Maggi\r\nMikaelsson inne på. Maskinskrivning och allmänt\r\nkontorsarbete är t.ex. ett typiskt kvinnojobb, som\r\nåterfinns inom privat, kommunal och statlig\r\nförvaltning. Detta arbete är bäst betalt inom staten\r\noch något sämre betalt inom kommunen. Sämst\r\nbetalt är det enligt PTKs lönestatistik. Likadant är\r\ndet med lokalvårdarna. Jag tror faktiskt inte att ett\r\nprivatanställt sjukvårdsbiträde skulle kunna pressa\r\nupp lönevillkoren till nivåer över Kommunals avtal.\r\nJag vet för resten att man på de privata sjukhem\r\nsom finns ofta har hängavtal till Kommunals avtal.\r\nOch det är nog tur, för annars hade väl villkoren\r\nvarit ännu sämre. Låt oss alltså avliva den myt som\r\nhär finns en gång för alla, för det är ändå bara en\r\nmyt.</pre><pre>Jag yrkar bifall till arbetsmarknadsutskottets\r\nhemställan i dess betänkande om jämställdhet samt\r\navslag på samtliga motioner och reservationer.</pre><pre>Anf. 11 KJELL-ARNE WELIN (fp) replik:</pre><pre>Herr talman! Ines Uusmann menar att arbetet med\r\nutvärderingen av jämställdhetslagen går\r\nutomordentligt fort och anklagar oss för att vi har\r\nen annan uppfattning. Vad gäller tiden och vad som\r\ngår fort eller inte kan vi kanske inte enas. Därför\r\nfår de här två olika uppfattningarna naturligtvis stå\r\nkvar. Vi anser att arbetet med den här\r\nutvärderingen går alldeles för sakta. Det behövs\r\nmycket snabbt en förändring av\r\njämställdhetslagstiftningen.</pre><pre>Vidare säger Ines Uusmann att männen själva\r\nmåste åstadkomma en förändring av mansrollen.\r\nJag medger att det kan ligga en del i det. Men\r\nsamtidigt går det ändå att starkare motivera och att\r\nskynda på arbetet med en sådan här förändring ifall\r\nman är överens om de politiska initiativen för att se\r\ntill att männen snabbare förstår att förändra sin\r\negen situation.</pre><pre>Ines Uusmann vill också hävda att kvinnornas\r\narbetsmarknad är betydligt bredare än man tror.\r\nHon visar att det inom den offentliga sektorn --\r\nsjukvården, barnomsorgen, äldreomsorgen och\r\nutbildningen -- finns många arbetsuppgifter.\r\nNaturligtvis är det så. Men gemensamt för de flesta\r\nav dessa arbetsuppgifter är att de är betydligt sämre\r\nbetalda än motsvarande arbetsuppgifter inom de\r\ntraditionella mansyrkena i tillverkningsindustrin\r\noch liknande. Det är detta som vi vill förändra.</pre><pre>Vi menar att löneutvecklingen inom de\r\ntraditionella kvinnoyrkena måste få en mycket\r\nsnabb förändring. Det är utomordentligt väsentligt\r\natt sjuksköterskor, barnskötare, lärare och andra\r\nfår en lön som är konkurrenskraftig jämfört med\r\nandra yrkesområden utanför den offentliga\r\nsektorn. En sjuksköterska har i dag 12 800 i slutlön.\r\nHon har oftast studieskulder på 150 000 kr. Jämför\r\nman det med andra grupper som har lika lång\r\nutbildning, tror jag att sjuksköterskorna ligger\r\nganska långt ner i den gruppen lönemässigt. I och\r\nmed att sjuksköterskorna ligger lågt lönemässigt,\r\nligger naturligtvis all annan personal som har\r\nkortare utbildning inom sjukvård, äldreomsorg och\r\nliknande betydligt mycket lägre. Man får därför\r\nstora problem att rekrytera och behålla sin personal\r\ninom dessa områden.</pre><pre>Vad gäller de offentliga monopolen, Ines\r\nUusmann, kräver vi, och även moderaterna i\r\nsamma utsträckning, tror jag, att andra alternativ\r\ninom de offentliga monopolen skall finansieras med\r\nskattemedel. Det är detta det handlar om.</pre><pre>Anf. 12 INGER SCHÖRLING (mp) replik:</pre><pre>Herr talman! Jag begärde ordet mest för att\r\nkorrigera mig själv. Jag råkade i hastigheten yrka\r\nbifall till reservation nr. 5 men jag avsåg att yrka\r\nbifall till reservation 4 mom.5.</pre><pre>Anf. 13 ANDERS G HÖGMARK (m)\r\nreplik:</pre><pre>Herr talman! Det var många intressanta\r\nsynpunkter som utskottsmajoritetens talesman,\r\nInes Uusmann, förde fram. Jag kan hålla med om\r\natt kvinnors och flickors situation behöver lyftas\r\nfram. Man må gärna kalla det för kvinnokamp.\r\nHemma säger min äldsta dotter att vi tjejer skall\r\nvara lika bra som grabbarna. Då brukar jag säga:\r\nDet är bra, stå på dig, Hanna. Det finns ingen\r\nanledning att kvinnorna skall sätta ljuset under\r\nskäppan. De har i århundraden dragit ett tungt lass\r\ni det tysta. De förtjänar verkligen att komma fram\r\noch få den position de är värda. Det tycker jag är\r\nmycket bra. Om det tror jag att vi kan vara tämligen\r\növerens.</pre><pre>Jag tycker också att det är en mycket sympatisk\r\ninställning som Ines Uusmann har när hon säger att\r\nhon inte tror så mycket på lagstiftning. Där vänder\r\nhon sig mot folkpartiet. Jag delar den\r\nuppfattningen. Vi moderater har ungefär samma\r\nuppfattning, att det har visat sig föga framgångsrikt\r\natt lagstifta om jämställdheten. Det skall vi dra\r\nslutsatser och lärdomar av inför framtiden.</pre><pre>Ines Uusmann säger också att det finns mycket i\r\nden moderata motionen av Sonja Rembo som hon\r\nkan instämma i. Men, säger hon, det behövs ett helt\r\nannat synsätt på det som behöver göras. Jag pekade\r\npå några saker som vi moderater tycker behöver\r\ngöras och som är viktiga. Först nämnde jag en\r\nekonomi i balans. Min fråga är: Är det inte\r\nnödvändigt, drabbas inte kvinnorna speciellt hårt\r\nav en ekonomi i obalans? Jag pekade på behovet av\r\nen bra skola, en god utbildning. Har Ines Uusmann\r\ndär en avvikande uppfattning? Jag pekade på goda\r\nförebilder; hem, skola och arbetsliv. Jag har mycket\r\nsvårt att föreställa mig att Ines Uusmann har en\r\nannan uppfattning. Vad mer är det som behövs?</pre><pre>Sedan tar Ines Uusmann upp en mycket intressant\r\nfråga. Hon säger ungefär så här: Alla försök att\r\nrasera våra välfärdssystem kommer att bemötas av\r\noss kvinnor. Vi kvinnor kommer att reagera mot\r\ndetta. Det skall ske i ljuset av att de flesta av våra\r\noffentliga service- och vårdsystem finns inom det\r\noffentliga monopolet. Vem var adressaten? Var det\r\nkanlishuset, som jobbar dag och natt för att\r\nåstadkomma systemskifte, eller var det riktat mot\r\noss moderater? Det kunde vara intressant om Ines\r\nUusmann ville utveckla det. Vad är det som inte får\r\nreaseras i de offentliga vårdmonopolen, i\r\nsjukförsäkringssystemet? Vilka\r\nsystemförändringar får äga rum? Ett besked vore\r\nbra, så att inte onödigt arbete görs i kanslihuset.\r\nDet är kanske ganska många kvinnor som delar\r\nInes Uusmanns uppfattning.</pre><pre>Herr talman! Vår kritik av de offentliga monopolen\r\när främst betingad av omtanken om de människor\r\nsom drabbas av den dåliga omvårdnad som man\r\nråkar ut för när systemfelen blir allt värre.</pre><pre>Anf. 14 MAGGI MIKAELSSON (v) replik:</pre><pre>Herr talman! Jag tog i mitt anförande upp att jag\r\ninte hittade någon redovisning i\r\nbudgetpropositionen om hur ekonomiska resurser\r\nfördelas mellan män och kvinnor. Jag fick heller\r\ninget besked av Ines Uusmann om detta. Jag vill\r\nupprepa den frågan, eftersom detta är något vi har\r\nmotionerat om från vänsterpartiet. Vi tycker att det\r\när mycket viktigt att man redovisar hur de\r\nekonomiska resurserna fördelas på kvinnor och\r\nmän, eftersom vi vet att de fördelas orättvist. Man\r\nmåste kunna visa det i siffror, det är det enda som\r\nbiter på herrarna.</pre><pre>Jag vill också som exempel på att\r\njämställdhetsarbetet har lägre status ställa frågan:\r\nHur hög status har den här debatten jämfört med\r\nekonomiska debatter?</pre><pre>Det sägs i betänkandet att förutsättningarna för\r\njämställdheten skall främjas. Hur främjar man\r\nförutsättningarna för jämställdhet när man inför\r\nåtstramningar i ekonomin för att locka\r\nstorkapitalet att stanna kvar i Sverige? Det finns\r\nbara ett sätt, som jag ser det. Det är att utvidga\r\ndemokratin, att ge möjlighet till verkligt inflytande\r\npå arbetsplatserna, möjlighet för kvinnorna att\r\npåverka arbetets uppläggning och innehåll.</pre><pre>Detta förutsätter också att man har ett arbete. Hur\r\nkommer arbetsmarknaden att se ut under de\r\nnärmaste åren? Kommer arbetslösheten att öka?\r\nDet är många som spår det, och orsaken är att vi\r\nskall klara den ekonomiska utveckling som\r\nregeringen arbetar med. Kommer det att drabba\r\nmän och kvinnor lika? Nej, jag tror inte det. Det är\r\nkvinnorna som kommer att bli förlorare. Detta är\r\nen viktig uppgift för de socialdemokratiska\r\nkvinnorna att jobba med inom sitt eget parti. Jag\r\nönskar er lycka i det jobbet och hoppas att ni får\r\nframgång.</pre><pre>Anf. 15 KERSTI JOHANSSON (c) replik:</pre><pre>Herr talman! Jag återkommer till\r\narbetsvärderingen. Ines Uusmann säger att den\r\nkommer i samband med propositionen i februari.\r\nBättre sent än aldrig. Men vi kunde ha legat långt\r\nframme på detta område. Vi i centern har i flera år\r\nbegärt en parlamentarisk kommitté för just\r\narbetsvärdering. Vi menar att en parlamentarisk\r\nkommitté är bra, för då får alla partier vara med i\r\ndiskussionen. Vi brukar göra så i viktiga frågor. Vi\r\nhar också i vår motion betonat att arbetet måste\r\nbedrivas på sådant sätt att det inte inkräktar på det\r\nansvar parterna på arbetsmarknaden har.</pre><pre>I fråga om kvinnorna och deltidsarbetet säger Ines\r\nUusmann att många kvinnor vill arbeta deltid. Visst\r\när det så. Nära hälften av alla förvärvsarbetande\r\nkvinnor arbetar deltid i dag. Inte alla gör det för att\r\nde frivilligt har valt detta. Det kan bero på\r\nbegränsningar i utbildningen eller på en begränsad\r\narbetsmarknad. Men många väljer deltid precis av\r\ndet skälet att de vill ägna tid åt hem och familj. Vore\r\ndet inte på det sättet skulle stora delar av Sverige\r\nstanna. Den obetalda arbetsinsats som görs i dag i\r\nall vardagsomsorg av barn och gamla utgörs av mer\r\nän dubbelt så många timmar som motsvarande vård\r\ni den offentliga sektorn.</pre><pre>Till sist hoppas jag, när Ines Uusmann nu, precis\r\nsom vanligt, rakt upp och ner yrkar avslag på alla\r\nmotioner, att man ändå inför den kommande\r\npropositionen i februari verkligen tar del av de\r\nmånga bra förslag som faktiskt finns i de här\r\njämställdhetsmotionerna. Jag har läst många av\r\ndem, och vi har skrivit många själva i centerpartiet;\r\nförslag som skulle kunna leda till en bättre situation\r\nför många kvinnor.</pre><pre></pre><pre>Anf. 16 INES UUSMANN (s) replik:</pre><pre>Herr talman! Jag tror att Kersti Johansson måste\r\nha missförstått mig, eftersom hon sade att jag\r\ntycker att det är bra med deltid och att kvinnor vill\r\narbeta deltid. Det finns naturligtvis många kvinnor\r\nsom väljer att arbeta deltid för att få vardagen att\r\ngå ihop. Men det finns oerhört många kvinnor som\r\nofrivilligt arbetar deltid, eftersom\r\narbetsorganisationen och sysselsättningen på den\r\nort där de bor är sådan att de inte får heltidsarbete.\r\nDärför är det viktigt att arbetsgivarna -- oavsett om\r\nde är privata eller offentliga -- och parterna i övrigt\r\nkan komma överens om att det är heltidstjänster\r\nsom man skall inrätta i första hand.</pre><pre>När det gäller arbetsvärderingen\r\növerensstämmer motionerna här i riksdagen\r\nmycket väl med remissvaren i utredningen. Både\r\nmotioner och remissvar finns med i arbetet på\r\npropositionen.</pre><pre>Jag vill stanna kvar vid arbetsvärderingen och då\r\nvända mig till Kjell-Arne Wellin. Det måste vara\r\nnågot fel när han talar om skillnaderna\r\nmellansjuksköterskornas och metallarbetarnas\r\nlöner och påstår att de hänger ihop med att den ena\r\ngruppen tillhör den offentliga sektorn och den\r\nandra den privata. Det är ju det som är\r\narbetsvärdering; vårt sätt att se olika på mäns och\r\nkvinnors arbete. Den analys som han hade med i\r\nsitt anförande tidigare säger emot detta påstående,\r\natt det är den offentliga sektorn i sig som skulle göra\r\natt lönerna på kvinnosidan är lägre. Det handlar ju\r\nom helt andra saker.</pre><pre>Anders Högmark frågade mig vad jag menar\r\nmed socialpolitik och familjepolitik och att det\r\nskulle ha något samband med kvinnors\r\njämställdhet. Vad jag förstår har moderaterna lagt\r\nett förslag till nytt vårdnadsbidrag, som innebär att\r\nman om man har två barn måste tjäna åtminstone\r\n140 000 kr. om året för att över huvud taget få det\r\natt gå ihop, om man skall ha ett förvärvsarbete.\r\nAnnars får man betala för att arbeta i förvärvslivet.\r\nDet är väl, om något, ett slag mot jämställdheten.\r\nFör övrigt har jag förstått att folkpartiet delar den\r\nuppfattningen. Det är ju intressant med tanke på\r\natt skall kanske moderaterna och folkpartiet\r\nförsöka göra någonting gemensamt när det gäller\r\nfamiljepolitiken.</pre><pre>Anf. 17 KJELL-ARNE WELIN (fp) replik:</pre><pre>Herr talman! Ines Uusmann menar att det är fel att\r\njämföra löner för vissa grupper inom den offentliga\r\nsektorn med löner för grupper inom den privata\r\nsektorn och att använda det i ett\r\narbetsvärderingssystem. Men det är ju faktiskt inte\r\nfel. Lika arbete -- oavsett var det utförs -- skall\r\nenligt vår uppfattning betalas lika. Arbetsgivare\r\ninom den offentliga sektorn har väldigt ofta lägre\r\nlönesättning för ett arbete som sannolikt kan\r\njämställas med arbete på den privata marknaden.\r\nDärför är det också av utomordentlig vikt att vi får\r\nett arbetsvärderingssystem som förändrar\r\nlönesituationen för den offentliga sektorn.</pre><pre>Jag vill återigen säga att man, om vi skulle\r\nkonkurrensutsätta de offentliga monopolen, med\r\nen likvärdig finansiering, sannolikt skulle vinna\r\noändligt mycket till gagn för dem som använder sig\r\nav den offentliga servicen och också för dem som\r\narbetar inom den offentliga servicen. Därför tror\r\njag att det skulle vara väldigt positivt om\r\nsocialdemokraterna försökte se över situationen\r\noch därmed få en något generösare och mer\r\nframstegs vänlig uppfattning vad gäller\r\nkonkurrensutsättning av hela den offentliga\r\nsektorn.</pre><pre>Anf. 18 ANDERS G HÖGMARK (m)\r\nreplik:</pre><pre>Herr talman! Jag avser inte att ta upp någon debatt\r\nom familjepolitiken och barnomsorgen. Det är rätt\r\nsom Ines Uusmann sagt: Vi har lagt fram ett förslag\r\noch kommer att debattera det på vår partistämma i\r\nLinköping om ett par veckor. Det handlar om hur\r\nman skall avhjälpa den brist på valfrihet som råder\r\ni dag och erbjuda familjerna en ökad valfrihet. Det\r\när det förslaget går ut på. Jag är övertygad om att\r\ndetta är någonting som uppfattas positivt. Jag är\r\nmer angelägen att veta hur barnfamiljerna\r\nuppfattar det än att veta hur folkpartiet uppfattar\r\ndet. Jag är övertygad om, eftersom jag -- precis som\r\nde flesta politiker och säkert också Ines Uusmann --\r\nhar viss kontakt med verkligheten, att många\r\nmånga familjer efterfrågar en ökad valfrihet. De är\r\ninstängda i en fälla med den brist på valfrihet som\r\nexisterar i dag.</pre><pre>Jag fick inte mycket till svar på frågan vad Ines\r\nUusmann menade med att alla hot mot de\r\noffentliga välfärdssystemen kommer att bemötas av\r\nkvinnor. Tystnaden uppfattade jag som att\r\nadressaten inte var jag utan Rosenbad och det\r\narbete som pågår. Jag misstänkte att det var så och\r\nhar nu fått det bekräftat. Det skall bli mycket\r\nintressant att se utfallet av det.</pre><pre>Så till sättet att se på offentliga vårdmonopol. Det\r\nfinns säkert sådana exempel som någon här\r\nnämnde, nämligen att man inom privat industri har\r\nlägre löner för motsvarande arbete. Det\r\nförekommer säkert. Jag är alldeles övertygad om\r\natt med ett dynamiskt synsätt, med en större\r\nkonkurrens sektorerna emellan, och med större\r\nöppenhet för kvinnor att välja mellan olika sektorer\r\noch olika arbetsgivare kommer situationen på sikt\r\natt utjämnas och totalt driva upp lönebilden för\r\nkvinnor, som ju många gånger har för dålig\r\nersättning för det arbete de utför. Men med bara en\r\narbetsgivare har man mycket små möjligheter att\r\nvälja.</pre><pre>Här har talats om ''Pappa kom hem''. I all\r\nblygsamhet må jag säga att vi kanske internt i denna\r\nkammare borde fundera över hur vi beter oss mot\r\noss småbarnsföräldrar. Jag har ingenting att klaga\r\npå när det gäller våra kvittningsmän. De ger oss\r\nmöjlighet att någon gång komma hem. Men det\r\nkanske borde finnas en större ömsesidig förståelse\r\növer partigränserna för att skapa bättre möjligheter\r\nför både mamma och pappa att komma hem till\r\nfamiljen som bor på annan ort än Stockholm.</pre><pre>Anf. 19 KERSTI JOHANSSON (c) replik:</pre><pre>Herr talman! När vi diskuterade kvinnornas\r\ndeltidsarbete, uppfattade jag att Ines Uusmann\r\nsade att många kvinnor vill ha deltidsarbete för att\r\nockså kunna ägna sig åt familjen. Det tycker jag att\r\nvi skall respektera. Det handlar ju om valfrihet.\r\nMen vi vet att det också finns många som vill arbeta\r\nheltid och som inte har några möjligheter till det\r\neftersom arbetsmarknaden är begränsad. De\r\nkanske bor på fel ställe i landet. Det finns inte\r\narbetstillfällen.</pre><pre>Men jag vill också säga att när det gäller de som\r\nväljer att arbeta deltid därför att de vill ägna sig åt\r\nfamiljen borde vi mer värdera den arbetsinsats som\r\nfaktiskt görs: det obetalda arbetet. Jag tänker då\r\nframför allt på de kvinnor som arbetar med\r\nbarnomsorg. Inom centerpartiet anser vi att det\r\nborde vara en självklarhet att alla skall få del av\r\nsamhällsstödet till barnomsorgen. Det system som\r\nsocialdemokraterna driver är ju att det endast är de\r\nsom får kommunal barnomsorg som kommer i\r\nåtnjutande av stödet till barnomsorgen. Det, menar\r\nvi i centerpartiet, är ett djupt orättvist system som\r\nhelt saknar fördelningspolitiskt ansvar.</pre><pre>Anf. 20 INES UUSMANN (s) replik:</pre><pre>Herr talman! Till Kjell-Arne Welin vill jag säga att\r\nvi från vårt parti inte har varit med om att bygga ut\r\nden offentliga sektorn för de anställdas skull, utan\r\ndet har vi gjort därför att vi behöver en praktisk och\r\nrationell demokratisk organisation för dem som\r\nbehöver utbildning, vård och omsorg.</pre><pre>Som politiker måste vi i första hand företräda dem\r\nsom har dessa behov, dvs. de som är konsumenter.\r\nPå de flesta av dessa områden förekommer det\r\nprivata kompletteringar, men det har inte ett dugg\r\natt göra med anställningsformen för dem som\r\narbetar.</pre><pre>Anders Högmarks påstående att jag skulle\r\npolemisera med någon annan än honom själv var\r\nintressant. Jag diskuterar familjepolitiken och dess\r\nsamband med jämställdheten. Att det skall löna sig\r\natt arbeta tycker inte bara moderata\r\nsamlingspartiet utan också de flesta andra partier\r\nhär i riksdagen. Moderaterna brukar ju\r\nargumentera för den s.k. valfriheten. Men detta\r\nmåste innebära att det inte alls skall löna sig att\r\narbeta. I stället skall man betala för att få\r\nförvärvsarbeta. Såvitt jag förstår gäller det även\r\ncentern i ett av dess förslag. Visserligen är det inte\r\nlika kostnadskrävande att få arbeta om man är\r\ncenterpartist som om man är moderat, men\r\ninriktningen dessa partiers förslag är densamma.\r\nDet kan vi socialdemokrater, oavsett om vi sitter i\r\narbetsmarknadsutskott, i kanslihus eller är aktiva i\r\nkvinnoförbund, aldrig acceptera.</pre><pre>Talmannen anmälde att Kjell-Arne Welin, Anders\r\nG Högmark och Kersti Johansson anhållit att till\r\nprotokollet få antecknat att de inte ägde rätt till\r\nytterligare repliker.</pre><pre>Anf. 21 INGEGERD SAHLSTRÖM (s):</pre><pre>Herr talman! Lika lön för likvärdigt arbete måste\r\nvara en självklarhet. Många av talarna har här\r\nuppehållit sig vid löneskillnadsproblematiken.\r\nPrincipen lika lön för lika arbete har funnits under\r\nflera årtionden. Visst har det också skett\r\nförbättringar och utjämningar genom åren vad\r\ngäller kvinnors löner. Speciella låglönesatsningar,\r\nden solidariska lönepolitiken och samordnade\r\nförhandlingar har betytt mycket för att höjningar av\r\nkvinnors löner kommit till stånd.</pre><pre>Det är därför beklagligt, herr talman, att vi, som\r\nflera av talarna har påpekat i dag, sedan mitten av\r\n1980-talet åter har fått ökade skillnader mellan\r\nkvinnors och mäns löner. Kön bestämmer lön. Det\r\när för att få en förklaring till det påståendet som vi\r\ni motion A806 har ställt krav på forskning gällande\r\nlöneskillnader och mer djupgående statistik i\r\nämnet.</pre><pre>Vi i det socialdemokratiska kvinnoförbundet anser\r\natt kunskaper erfordras för att man skall kunna se\r\nde djupgående mönstren i fråga om kvinnligt och\r\nmanligt i arbetslivet. Kunskaper behövs för att vi\r\nskall kunna tolka alla uppgifter om löneskillnader\r\nmellan kvinnor och män. Kunskaper behövs också\r\nför att orättvisor skall kunna åtgärdas. I allt arbete\r\nsom rör jämställdhet mellan kvinnor och män är\r\nsynlighet och synliggörande ett måste.</pre><pre>Förhållanden som inte lyfts fram i ljuset, som inte\r\ngranskas och som inte diskuteras blir inte heller\r\nåtgärdade. Vi kan inte längre nöja oss med en\r\nmängd påståenden om löneskillnaderna.</pre><pre>Utskottet påtalar att beslut har fattats gällande en\r\nprofessur avseende ekonomisk forskning med\r\ninriktning på kvinnors och mäns inkomster och\r\nlöner. Det är ett steg i rätt riktning. Det är ett bra\r\nbeslut, men vi anser ändå att ytterligare åtgärder\r\nbehöver vidtas.</pre><pre>Jag väntar, herr talman, på den utlovade\r\njämställdhetspropositionen. Jag undrar mycket\r\növer vad det kommer att stå i den om\r\nlönediskriminering och arbetsvärdering.\r\nJämställdhetsministern bör få allt stöd i det här\r\narbetet.</pre><pre>Det är min och det socialdemokratiska\r\nkvinnoförbundets förhoppning att positiva åtgärder\r\nkommer att föreslås så att resultat i en av 1990-\r\ntalets viktigaste jämställdhetsfrågor kan uppnås,\r\nnämligen lika lön för lika arbete.</pre><pre>Överläggningen var härmed avslutad.</pre><pre>(Beslut fattades under 15 §.)</pre><pre>7 § ILOs konventioner nr 168 och 167</pre><pre>Föredrogs</pre><pre>arbetsmarknadsutskottets betänkande</pre><pre>1990/91:AU9 ILOs konventioner nr 168 och 167\r\n(prop. 1989/90:64)</pre><pre>Talmannen konstaterade att ingen talare var\r\nanmäld.</pre><pre>(Beslut fattades under 15 §.)</pre><pre>8 § Vissa ändringar i bostadsbidragslagen</pre><pre>Föredrogs</pre><pre>bostadsutskottets betänkande</pre><pre>1990/91:BoU6 Vissa ändringar i\r\nbostadsbidragslagen.</pre><pre>Talmannen konstaterade att ingen talare var\r\nanmäld.</pre><pre>(Beslut fattades under 15 §.)</pre><pre>9 § Vissa fastighetsrättsliga\r\nlagstiftningsfrågor</pre><pre>Föredrogs</pre><pre>bostadsutskottets betänkande</pre><pre>1990/91:BoU1 Vissa fastighetsrättsliga\r\nlagstiftningsfrågor.</pre><pre>Anf. 22 JAN SANDBERG (m):</pre><pre>Herr talman! I det här betänkandet behandlas\r\nnågot av vad man kan kalla för hjärtat i den sociala\r\nbostadspolitiken. Den sociala bostadspolitiken är\r\nockså något av hjärtat i socialdemokraternas\r\nbostadspolitik. Men detta hjärta fungerar inget\r\nvidare. Det har råkat ut för ett ordentligt flimmer,\r\noch en infarkt är faktiskt nära förestående.</pre><pre>Man kan fråga sig vad socialdemokraterna är\r\nberedda att göra åt saken. Svaret är kort och\r\nkoncist: ingenting. Socialdemokraterna håller fast\r\nvid alla gamla regler och bestämmelser, och därför\r\nblir också problemen allt större på\r\nbostadsmarknaden. Vi har köer, kostnadsökningar\r\ni byggandet, ett lågt byggande, en låg rörlighet på\r\nbostadsmarknaden, det förekommer svarta pengar\r\nm.m. Sammantaget har vi fått en bostadsmarknad\r\ndär allt färre människor har möjlighet att bo enligt\r\nsina egna önskemål.</pre><pre>Dessa problem kommer att bestå, och allt talar för\r\natt de också kommer att förvärras om inte\r\ninriktningen på den förda politiken ändras.</pre><pre>Låt mig nämna några inslag i den bostadspolitik\r\nsom har förts och som ger de nuvarande\r\nproblemen. Det är inslag som expropriationslagen,\r\nförköpslagen, tillståndslagen,\r\nbruksvärdessystemet, hyreslagen, och\r\nlokalhyreslagen. Man har nyligen gått över från ett\r\nmer marknadsbaserat till ett system som mer liknar\r\nbostadsmarknaden. Vidare är det inslag som\r\nhyresförhandlingslagen, bostadssaneringslagen\r\ntillståndslagen, bostadsförsörjningslagen, och\r\nlagen om kommunal bostadsanvisningsrätt. Jag\r\nskulle kunna fortsätta länge med att räkna upp\r\nolika lagar och regler som faktiskt styr\r\nbostadsmarknaden. Vad jag räknade upp är bara\r\nnågra exempel på den flora av lagar och\r\nbestämmelser som finns på detta område.</pre><pre>De här regleringarna och styrmedlen är var för sig\r\norsaker till att vi har stora problem på\r\nbostadsmarknaden. Sammantaget gör alla dessa\r\nregler att effekterna blir ännu mer påtagliga. Man\r\nkan i dag i stort sett fråga vem som helst i Sverige\r\nom bostadsmarknaden fungerar, och den\r\növervägande delen av de tillfrågade skulle svara\r\nklart nej på den frågan.</pre><pre>En uppdelning av de problem som berörs i\r\nbetänkandet i olika huvudområden visar att det blir\r\nfem stycken. Ett sådant huvudområde är\r\nkommunernas mycket starka ställning gentemot\r\nboende och övriga aktörer på bostadsmarknaden.\r\nEtt annat huvudområde är en diskriminering av\r\norganisationer som -- i vart fall inte i den styrande\r\nmajoritetens ögon -- inte har rätt politisk färg. De\r\när alltså inte socialistiska.</pre><pre>Vi har vidare en mängd statliga regler som\r\nminimerar de boendes möjligheter att själva utöva\r\ninflytande och bestämma över sitt boende.</pre><pre>Vi har dessutom ett regelsystem på hyresområdet\r\nsom gör, för att uttrycka mig något lågmält, att\r\nhyressättningen blir orättvis.</pre><pre>Härutöver finns en direkt uttalad ovilja från\r\nutskottsmajoriteten att pröva nya vägar för att\r\nutveckla och få en fungerande bostadsmarknad.</pre><pre>Fru talman! Vi moderater vill avskaffa delar av den\r\nhär lagstiftningen och förändra andra. Det är en\r\nförutsättning för att få en bostadsmarknad i balans\r\noch en förutsättning för att få ett samhälle där\r\nmänniskorna kan tillgodose sina egna\r\nbostadsönskemål.</pre><pre>Som jag tidigare nämnde, har kommunerna en\r\nmycket stark ställning på bostadsmarknaden. Vi\r\nmoderater vill låta de många olika aktörerna,\r\nutöver kommunerna, på bostadsmarknaden få mer\r\natt säga till om. Därför vill vi bland annat upphäva\r\nförköpslagen, tillåta avgifter för\r\nbostadsförmedling, upphäva\r\nbostadsförsörjningslagen och upphäva den\r\nkommunala anvisningsrättslagen.</pre><pre>Det förekommer också på en mängd områden att\r\nvissa organisationer som inte tillhör den s.k.\r\narbetarrörelsen aktivt motarbetas från\r\nsocialdemokraternas sida. Den s.k.\r\nhyresgäströrelsen, dvs. Hyresgästernas\r\nriksförbund, ges stora ekonomiska och\r\nverksamhetsmässiga fördelar, jämfört med\r\nalternativa föreningsbildningar. Det har t.o.m. gått\r\nså långt att människor som inte ens är medlemmar\r\ni den här organisationen får betala stora belopp till\r\nHyresgästföreningens verksamhet. De som\r\nförsöker starta egna föreningar för att exempelvis\r\nförhandla om hyran med hyresvärden göre sig icke\r\nbesvär. Det är mycket svårt, näst intill omöjligt, att\r\nförhandla själva.</pre><pre>Även på bostadsrättsområdet diskrimineras\r\norganisationer som inte tillhör den s.k.\r\narbetarrörelsen. Organiationen SBC, Sveriges\r\nbostadsrättsföreningars centralorganisation, har\r\ninte samma möjlighet som exempelvis HSB och\r\nRiksbyggen. De två sistnämnda, med förlov sagt\r\nrödfärgade, organisationerna behöver exempelvis\r\ninte få speciella tillstånd för att köpa fastigheter,\r\nvilket däremot SBC måste ha. Det finns andra\r\nexempel på liknande diskriminering av just SBC.</pre><pre>Men, fru talman, för några veckor sedan\r\nbehandlade bostadsutskottet frågan om den\r\ndiskriminerande lagstiftning som ger de röda\r\norganisationerna HSB och Riksbyggen rättigheter\r\nsom det politiskt obundna SBC inte har. Det gäller\r\nrätten att vara fastighetsmäklare. I det enskilda\r\närendet beslutade den socialdemokratiska\r\nmajoriteten i utskottet att stödja det gamla\r\nmoderata kravet om att ta bort just denna\r\nbegränsning av många olika begränsningar.</pre><pre>Det är glädjande, och här vill jag ge\r\nsocialdemokraterna en eloge för att de till slut har\r\nställt upp på den moderata linjen. Men det här är\r\nbara en liten liten del av de olika diskriminerande\r\nregler som drabbat just SBC, Sveriges\r\nbostadsrättsföreningars centralorganisation.\r\nEftersom socialdemokraterna ganska nyligen visat\r\natt de har ändrat inställning, förutsätter jag att de\r\nockså stöder den gemensamma borgerliga\r\nreservationen nr 30, som gäller likabehandling av\r\nbostadsrättsorganisationer i lagstiftningen.</pre><pre>Fru talman! Jag yrkar bifall till reservation 30.</pre><pre>Inflytandet för de boende får de boende inte själva\r\nansvara för, utan det får endast den s.k. rörelsens\r\negen organisation, Hyresgästföreningen. Det gäller\r\nsåväl allmänt inflytande som en sådan konkret och\r\nnära fråga som inflytandet över reparationer i den\r\negna lägenheten. Att de samtidigt tvingas betala en\r\nmassa pengar till Hyresgästföreningen och dess\r\nkostnader är dubbelt förkastligt.</pre><pre>Inte heller på hyresområdet har man någon\r\nmöjlighet att påverka bostadskostnaden. Vi har i\r\nSverige en reglering av hyran som faktiskt kommer\r\nfrån den krislagstiftning som infördes i samband\r\nmed kriget. Den lagstiftningen gäller fortfarande,\r\nmer än fyra decennier efter andra världskriget.\r\nDetta i kombination med den kommunala\r\nbostadsförmedlingens monopolliknande ställning\r\ngör att många inte får bo i det område som de\r\nönskar.</pre><pre>Samtidigt kan det bli på det sättet att hyran blir\r\nhögre för bostaden som bostadsförmedlingen har\r\nanvisat, trots att den bostaden exempelvis ligger\r\nmer ocentralt än den bostad som den som sökte\r\nbostad egentligen ursprungligen önskade.\r\nHyreslagstiftningen har gjort att de boende, om\r\nman generaliserar, får betala mer i hyra ju mindre\r\nnöjd man är med den tilldelade bostaden.</pre><pre>De boendes önskemål får på det viset en helt\r\nomvänd ekonomisk effekt. Det är en av orsakerna\r\ntill att problemen på bostadsmarknaden är så stora\r\nsom de se facto är i dag i Sverige. Trots att\r\nsocialdemokraterna borde ha lärt sig av den icke\r\nfungerande bostadsmarknaden, har man nyligen\r\ninfört ett liknande system på lokalhyressidan.</pre><pre>Fru talman! Vi moderater har föreslagit många\r\nförändringar på just det fastighetsrättsliga området,\r\nsom betänkandet behandlar. Om de förslagen\r\nbifölls av en riksdagsmajoritet, skulle faktiskt\r\nhuvudproblemen på bostadsmarknaden bli ett\r\nminne blott.</pre><pre>Vi har också fört fram förslag till ytterligare\r\nutveckling av bostadsområdet. Ett av förslagen är\r\nförslaget om ett hyrköpssystem, som skulle ge de\r\nboende ytterligare valfrihet. Med vårt förslag skulle\r\nde boende kunna välja att inledningsvis bo med\r\nhyresrätt men därefter ha möjlighet att själva, om\r\nde så önskar, ta över ägandet av fastigheten.</pre><pre>Fru talman! Jag har visat på att moderaterna har\r\nfört fram krav som innebär att många av dagens\r\nproblem på bostadsmarknaden skulle lösas. Dess\r\nvärre tvingas jag konstatera att socialdemokraterna\r\nstår helt tomhänta inför alla de problem som finns.</pre><pre>Jag skulle vilja ställa två frågor till\r\nsocialdemokraternas representant. Den första\r\nfrågan är: Har ni över huvud taget några förslag till\r\natt lösa de stora problem som vi har på\r\nbostadsmarknaden? I så fall vill jag gärna höra de\r\nförslagen.</pre><pre>Den andra frågan kanske är onödig, därför att jag\r\nförutsätter att socialdemokraterna nu stöder den\r\ngemensamma borgerliga reservationen nr 30 när\r\ndet gäller att avskaffa diskrimineringen av SBC. I\r\nett ärende som vi har behandlat i utskottet efter det\r\natt det här betänkandet justerades har ju\r\nsocialdemokraterna, som jag nämnde, gått med på\r\natt ge SBC samma möjligheter som HSB och\r\nRiksbyggen när det gäller en så liten men viktig del\r\nsom fastighetsmäklerilagen. Jag förutsätter att jag\r\nhar rätt, om jag ser framför mig en omröstning här\r\ni kammaren där socialdemokraterna stöder just\r\nreservation 30.</pre><pre>Fru talman! Jag yrkar bifall till de moderata\r\nreservationerna nr 1, 8, 18, 28 samt 30.</pre><pre>Sedan vill jag också nämna att vi har prövat en ny\r\nteknik vid behandlingen av det här ärendet. I\r\nvanliga fall har vi moderater väldigt många\r\nmotivreservationer sida upp och sida ner. I det här\r\nbetänkandet har vi prövat en ny variant. Vi har i ett\r\nsärskilt yttrande talat om på vilka områden som vi\r\nhar andra uppfattningar än utskottsmajoriteten och\r\nandra grunder för det ställningstagande som\r\nutskottsmajoriteten har gjort.</pre><pre>Anf. 23 INGRID HASSELSTRÖM NYVALL\r\n(fp):</pre><pre>Fru talman! Förra veckan hölls ett seminarium\r\ninom FNs ramar i Karlskrona -- för första gången i\r\nstadens historia. Seminariet behandlade\r\nfördelningsaspekter på skatte- och bostadspolitiken\r\nmellan olika befolkningsgrupper. 23 länder var\r\nrepresenterade, huvudsakligen europeiska.</pre><pre>Många länder, särskilt från Östeuropa, kastar enligt\r\nett tidningsreferat lätt avundsamma blickar mot\r\nSverige och dess höga bostadsstandard. Men ''nu på\r\ndenna konferens skall inte bara fördelarna utan\r\nnackdelarna av bostadspolitiken redovisas''.</pre><pre>Varje land skulle lämna en rapport över\r\nförhållandena i det egna landet. Rapporterna var\r\nhemligstämplade utom för alla den inre gruppen.\r\nAnledningen till sekretessen var att rapporterna\r\nsaknar politisk officiell stämpel, något som leder till\r\nfriare dokument. Det skulle vara mycket\r\nspännande att veta vad regeringen lade fram i detta\r\ndokument. Att regeringen ser de höga bygg- och\r\nboendekostnaderna som en nackdel, det vet vi.\r\nMen anser man i övrigt allting bra? Det kanske\r\nLennart Nilsson kan ge oss en belysning av.</pre><pre>Man kan också ställa sig frågan: Vad skulle\r\nfolkpartiet ta fram för nackdelar i svensk\r\nbostadspolitik? Fördelarna känner vi till -- att vi i\r\nallmänhet bor mycket bra i Sverige. Det finns dock\r\nområden särskilt i de större städerna, där\r\nbostadsförhållandena behöver förbättras. Vid förra\r\nveckans besök i Göteborg fick vi i bostadsutskottet\r\nmånga exempel på detta.</pre><pre>Fru talman! Folkpartiet kunde bland nackdelarna\r\nta fram en bostadsmarknad som inte fungerar för\r\nungdomar, framför allt inte i storstäderna, för liten\r\nrörlighet inom bostadsbeståndet, ett alltför\r\nutvecklat regelsystem och ett för litet\r\nhyresgästinflytande. För några månader sedan\r\nhade vi dock som första punkt haft de alltför höga\r\noch växande bostadssubventionerna. Nu bryts\r\ndenna utveckling genom skattereformen.</pre><pre>Stora förändringar föreslås också i det förslag till\r\nbostadsfinansiering som regeringen nyligen\r\npresenterade. Men detta skall vi inte debattera i\r\ndag utan hålla oss till vad som kallas\r\nfastighetsrättsliga frågor, som mycket handlar om\r\nvalfrihet, likställdhet och trivsel i boendet.</pre><pre>De första avtalen om boinflytande skrevs 1979\r\nunder Birgit Friggebos tid som bostadsminister.\r\nMen mycket har tyvärr stannat på pappret, och\r\ntilltron till den svenska boendedemokratin är dålig\r\nbland svenska hyresgäster. Det visar t.ex. den\r\naktuella storstadsutredningen. Endast tre av tio\r\nhyresgäster i allmännyttan tycker att de kan\r\npåverka sitt boende. Motsvarande siffra bland dem\r\nsom har bostadsrätt är åtta av tio.</pre><pre>Det är svårt att säga varför boendedemokratin inte\r\nfungerar som tänkt. Jag tror att både de privata\r\nfastighetsägarna, allmännyttan och\r\nhyresgästorganisationerna behöver ta nya tag.</pre><pre>I somras ''pryade'' jag på ett byggnadsföretag och\r\nhade då tillfälle att vara med på ett byggmöte. Det\r\nvar drygt 100 lägenheter som skulle byggas på ett\r\nnyexploaterat område. Det var ett av de första\r\nbyggmötena med representanter för alla\r\nunderentreprenörer närvarande. Jag blev mycket\r\nimponerad över den stora fackkunskap som lyste\r\nigenom överallt och också över de snabba beslut\r\noch konkreta lösningar som växte fram under\r\nsammanträdet. Där upplevde man inget\r\nbyggkrångel.</pre><pre>Jag frågade om man avsåg att ge de blivande\r\nhyresgästerna någon del i utformningen av\r\nlägenheterna, färgsättningen och utrustningen.\r\nNej, blev svaret -- de får ta lägenheterna som vi\r\nbestämt dem, annars blir det mycket dyrare!</pre><pre>Vid en stark efterfrågan kan sådant sägas, och\r\ntyvärr accepteras det också. Men det är\r\nskrämmande att människor inte får bestämma mer\r\növer sin bostad. Det är inte förvånande om man\r\nhellre väljer den egna villan eller bostadsrätt med\r\ndess större inflytande.</pre><pre>Jag tycker också att detta öppnar för\r\nfrågeställningen om det inte är dags att ta fram\r\nlägenheter med mindre inredning och större\r\nmöjligheter för hyresgästerna att successivt öka\r\nstandarden i sin lägenhet på samma sätt som man\r\nofta gör i ett eget småhus.</pre><pre>Hyresgästen har dock redan i dag möjlighet att bl.a.\r\nmåla och tapetsera sin lägenhet. Efter samråd med\r\nvärden kan ytterligare förändringar göras. Denna\r\nutveckling bör fortsätta liksom hyresgästernas\r\ninflytande över fastighetsunderhållet totalt.</pre><pre>Som framkom vid gårdagens hearing om det nya\r\nförslaget till bostadsfinansiering befaras dock att\r\nhyresgäststyrt fastighetsunderhåll helt skjutits i\r\nsank genom att det föreslås att avsättning till\r\nlägenhetsunderhåll skall ersättas med lån. Detta\r\nanses rättvist i förhållande till egnahem och\r\nbostadsrätter, som kan få ränteavdrag för lån till\r\nunderhåll. Här utjämnar man visserligen en\r\nojämlikhet, men från flera håll varnas för att detta\r\nkan bli en lånefälla, som på sikt höjer hyrorna\r\ndrastiskt. Risken är väl också stor att eftersom det\r\när fastighetsägaren som skall låna, så får\r\nhyresgästerna mycket litet att säga till om i\r\nunderhållsfrågor. Med de fonder som byggs upp i\r\ndag både i hyresrätter och i bostadsrätter kan\r\nhyresgästerna kräva mer inflytande.</pre><pre>Jag är också förvånad att de stora fastighetsbolagen\r\ninte mer knyter konsumentgrupper till sig och har\r\nen fortlöpande dialog. Bomässorna ger kanske en\r\ndel, men de besöks ju mer av fackfolk än av\r\nblivande bostadskonsumenter.</pre><pre>Bostadsutskottets betänkande nr 1 tar också upp\r\nfrågan om likabehandling av\r\nbostadsrättsorganisationer i lagstiftningen -- en\r\nstående fråga sedan flera år, som fått samma\r\nnegativa behandling från den socialistiska sidan.</pre><pre>Äntligen har dock, som Jan Sandberg nämnde,\r\nnågot börjat hända. Socialdemokraterna har\r\nnyligen accepterat att i fastighetsmäklarlagen skall\r\nSBC, Sveriges bostadsrättsföreningars\r\ncentralorganisation, jämställas med HSB och\r\nRiksbyggen. Det är bara att beklaga att det är drygt\r\nen månad sedan det betänkande som vi nu\r\nbehandlar justerades och att dessa nya strömningar\r\ndå inte hade hunnit slå rot hos majoriteten. Om så\r\nhade varit fallet, kunde frågan ha fått ett annat\r\nbemötande även i detta betänkande. Jag är kanske\r\ninte lika optimistisk som Jan Sandberg, som trodde\r\natt voteringen skulle utfalla till reservationens\r\nfördel, men man kan ju alltid hoppas. Jag hoppas i\r\nalla fall att detta är sista gången som vi behöver ha\r\nen reservation i denna fråga.</pre><pre>Fru talman! De flesta av de reservationer som\r\nfolkpartiet står bakom fanns även med när vi hade\r\nde fastighetsrättsliga frågorna uppe förra året vid\r\nden här tiden. Särskilt mycket nytt har inte kommit\r\ntill, och jag finner det inte nödvändigt att upprepa\r\nalla argument, t.ex. vad gäller förköpslagen,\r\nbruksvärdessystemet, inflytandet vid\r\nbostadssanering osv. I stället vill jag, som min\r\nkollega Erling Bager gjorde vid en frågedebatt med\r\nbostadsministern i förra veckan, betona att det är\r\nmindre av regleringar och förbud som behövs i\r\nbostadspolitiken och mer av boinflytande och\r\nstimulans av rörlighet.</pre><pre>Jag stöder alla reservationer som folkpartiet står\r\nbakom men inskränker mig till att yrka bifall till\r\nreservationerna nr 21, 30 och 36.</pre><pre></pre><pre>Anf. 24 BIRGER ANDERSSON (c):</pre><pre>Fru talman! Bostadsutskottets betänkande nr 1\r\nhandlar om fastighetsrättsliga frågor. Betänkandet\r\nbehandlade en rad motioner som väcktes under den\r\nallmänna motionstiden i år. Totalt behandlas 25\r\nmotioner med ca 70 yrkanden. I betänkandet finns\r\n38 reservationer. Centern är med på 14 av dessa.\r\nJag tänker inte i det här anförandet beröra samtliga\r\ncenterreservationer, utan jag väljer i stället att\r\nnågot mer ingående ta upp en del av\r\nreservationerna.</pre><pre>Jag vill börja med reservation nr 27, som behandlar\r\nfrågan om kooperativ hyresrätt. Sedan januari 1987\r\npågår en försöksverksamhet med kooperativ\r\nhyresrätt. Verksamheten bedrivs med stöd av lagen\r\nom försöksverksamhet med kooperativ hyresrätt.\r\nLagen gäller till utgången av 1991.</pre><pre>Kooperativ hyresrätt innebär att det med andelsrätt\r\ni en ekonomisk förening följer en rätt att hyra\r\nbostadslägenhet. Den ekonomiska föreningen\r\nupplåter alltså bostadslägenheter med hyresrätt till\r\nsina medlemmar. Den ekonomiska föreningen kan\r\nantingen äga fastigheten eller hyra lägenheterna --\r\ni det senare fallet brukar det kallas boföreningar.\r\nLägenheterna vidareupplåts alltså till de boende.\r\nDet är i första hand Riksbyggen och SABO som\r\nbedriver verksamhet med kooperativa hyresrätter.</pre><pre>I Stockholm finns sedan lång tid tillbaka\r\nStockholms kooperativa bostadsförening, SKB.\r\nDenna bildades redan 1916, och antalet\r\nmedlemmar är i dag ca 44 000. SKBs verksamhet\r\nomfattas inte av den försöksverksamhet som\r\nbedrivs av Riksbyggen och SABO. SKBs\r\nverksamhet bedrivs i stället med stöd av\r\növergångsbestämmelser till bostadsrättslagen.</pre><pre>Vi i centern kräver en permanentning av\r\nverksamheten med kooperativa hyresrätter. Den\r\nkooperativa hyresrätten har enligt vår uppfattning\r\ngett så goda erfarenheter att den bör permanentas.\r\nVi vill att regeringen snabbt lägger fram ett förslag\r\nsom gör kooperativ hyresrätt till ett likvärdigt\r\nalternativ.</pre><pre>Tyvärr visar regeringen en stor senfärdighet i den\r\nhär frågan. Tiden rinner i väg. Först i höst har\r\nregeringen tillsatt en utredning med uppgift att\r\nutvärdera försöksverksamheten. Jag vill i detta\r\nsammanhang ställa en frågan till\r\nsocialdemokraterna: Varför är socialdemokraterna\r\ninte beredda att permanenta den kooperativa\r\nhyresrätten?</pre><pre>Reservation nr 30 tar upp fråga om likabehandling\r\ni lagstiftningen av bostadsorganisationer. Av\r\ndebatten har redan framgått att det är moderaterna\r\noch folkpartiet som tillsammans med centern står\r\nbakom den reservationen.</pre><pre>Det finns för närvarande tre stora\r\nbostadsrättsorganisationer, HSB, Riksbyggen och\r\nSveriges bostadsföreningars centralorganisation,\r\nSBC, på den svenska bostadsmarknaden. Dessa\r\norganisationer behandlas olika i lagstiftningen. Jan\r\nSandberg har delvis varit inne på det, men jag vill\r\nkomplettera vad han sade. Vi är i dessa tre partier\r\növerens om att SBC diskrimineras i förhållande till\r\nde båda andra organisationerna. I\r\nbostadsrättslagen, i tillståndslagen och i\r\nfastighetsmäklarlagen diskrimineras SBC. Det är\r\norättfärdigt.</pre><pre>SBC har en omfattande verksamhet och har\r\ndessutom sedan några år en särskilt förening -- SBC\r\nBo -- som har till syfte att för sina medlemmar\r\nbygga bostäder, som upplåts med bostadsrätt.\r\nAntalet bosparande medlemmar i SBC Bo uppgår\r\ntill ca 19 000.</pre><pre>Tillståndslagen och bostadsrättslagen faller under\r\nbostadsutskottet, medan fastighetsmäklarlagen\r\nhanteras av lagutskottet. När det gäller\r\nfastighetsmäklarlagen har bostadsutskottet yttrat\r\nsig till lagutskottet. Då hände det märkliga att ett\r\nenigt bostadsutskott framförde den åsikten att\r\nlagutskottet bör föreslå riksdagen att ändra\r\nfastighetsmäklarlagen så, att SBC eller förening\r\ninom SBC jämställs med HSB och Riksbyggen.</pre><pre>Däremot vägrar socialdemokraterna fortfarande\r\natt jämställa SBC med Riksbyggen och HSB i\r\nbostadsrättslagen och i tillståndslagen. Min fråga\r\ntill socialdemokraternas talesman Lennart Nilsson\r\nblir: När tänker socialdemokraterna likabehandla\r\nSBC, HSB och Riksbyggen? Varför vill inte\r\nsocialdemokraterna ge SBC och dess medlemmar\r\noch ca 19 000 bosparare samma rättigheter som de\r\nmänniskor som engagerat sig i HSB och\r\nRiksbyggen? Jag hoppas att Lennart Nilsson\r\nutnyttjar tillfället att besvara mina frågor.</pre><pre>Jag vill ta upp ytterligare ett område i mitt\r\nanförande, nämligen de kommunala\r\nbostadsförmedlingarna. Enligt\r\nbostadsförsörjningslagen kan regeringen ålägga\r\nkommun att anordna bostadsförmedlingen. I våras\r\nframhöll företrädare för bostadsdepartementet i ett\r\npressmeddelande: ''Det är dags att inrätta\r\nförmedlingar i de kommuner som inte har några i\r\ndag.'' Av uttalandet kan man dra slutsatsen att\r\nbostadsministern vill tvinga kommuner att inrätta\r\nbostadsförmedlingar.</pre><pre>I centern har vi en annan syn på beslutsfattandet.\r\nVi vill decentralisera beslutsfattandet. Vi litar på\r\nkommunalpolitikerna. Jag tycker att det är\r\nmärkligt att regeringen har framfört funderingar på\r\natt ålägga kommuner att inrätta\r\nbostadsförmedlingar. Det är att göra det litet för\r\nlätt för sig. Man diskuterar inte alls kostnaderna i\r\nsammanhanget. Jag är också förvånad över att\r\nsocialdemokraterna har ett så litet förtroende för\r\nkommunalpolitikerna. Det är kommunpolitikerna\r\nsom står närmast kommuninvånarna och som bäst\r\nkan bedöma hur man skall lösa bostadsfrågorna i\r\nden egna kommunen.</pre><pre>Enligt nuvarande bestämmelser skall den\r\nkommunala bostadsförmedlingen vara avgiftsfri.\r\nVi i centern vill öka kommunernas frihet. Därför\r\nvill vi ändra lagstiftningen så, att kommunerna ges\r\nen möjlighet att ta ut en avgift, om de så önskar. Då\r\nskulle bostadsförmedlingarna få bättre resurser och\r\nkunna arbeta mer aktivt för att ge en bättre service\r\ntill kommuninvånarna.</pre><pre>I detta betänkande behandlas också många frågor\r\nsom gäller boendeinflytandet och jag vill här något\r\nberöra frågan om hyresgästernas inflytande. Vi i\r\ncenterna har i det avseendet många krav i\r\nbetänkandet. Vi anser att det fortfarande finns en\r\nrad hinder när det gäller inflytandet för det boende.\r\nGenom att ta bort hinder och stärka\r\nboendeinflytandet vill vi skapa ökad trivsel, ökat\r\nengagemang och större gemenskap i\r\nbostadsområdena.</pre><pre>Jag vill också säga några ord om\r\nlokalhyreslagstiftningen. Genom de ändringar i\r\nlokalhyreslagstiftningen som trädde i kraft den 1\r\njanuari 1989 stärktes lokalhyresgästernas ställning.\r\nVi i centern vill ytterligare stärka de små företagens\r\nställning på lokalhyresmarknaden. Vi vill ha ett\r\nsamhälle där arbete, service och boende har ett\r\nnära samband. Det förutsätter att många små\r\nföretag för produktion och service finns i\r\nnärsamhället. Men småföretagen är liksom andra\r\nberoende av stabila och långsiktigt angivna villkor\r\nför att kunna bedriva sin verksamhet.</pre><pre>Strukturomvandlingen och de ofta kraftiga\r\nhyreshöjningarna på lokalhyresmarknaden gör att\r\nmånga lokalhyresgäster tvingas ge upp sin\r\nverksamhet. Ekonomin blir alltför ansträngd. Man\r\nklarar inte kostnadshöjningarna. Butiker läggs ner,\r\noch många småföretagare inom serviceyrkena\r\nförsvinner. Servicen utarmas. Vi i centern vill\r\nstärka lokalhyresgästernas ställning på\r\nhyresmarknaden. Vi vill ha ett väl fungerande\r\nnärsamhälle.</pre><pre>Fru talman! Jag tänker i detta anförande inte\r\nberöra några fler av centerns reservationer. Jag\r\nställer mig bakom samtliga reservationer som\r\ncentern finns med på i detta betänkande, men för\r\natt underlätta voteringen nöjer jag mig med att yrka\r\nbifall till reservation nr 27.</pre><pre>Anf. 25 EVA ZETTERBERG (v):</pre><pre>Fru talman! Bakom den torra titeln ''Vissa\r\nfastighetsrättsliga lagstiftningsfrågor'' -- ämnet för\r\nden här debatten -- döljer sig en rad angelägna\r\nfrågor för alla boende. Vänsterpartiet har på detta\r\nområde ställt en rad olika förslag. Gemensamt för\r\nalla förslagen är att de syftar till att stärka\r\nhyresgästers eller -- med den term vi föredrar --\r\nhyresrättshavares skydd och möjlighet att påverka\r\nsin egen boendesitutation.</pre><pre>Vår inställning i dessa frågor är väl känd, och jag\r\nskall därför bara lyfta fram några av de punkter på\r\nvilka vi reserverat oss mot utskottet eller eljest har\r\nsärskilda synpunkter.</pre><pre>För det första anser vi, i likhet med\r\nutskottsmajoriteten, att nuvarande regler för\r\nexpropriation bör bibehållas. Att, som\r\nmoderaterna kräver, öka kommunernas ersättning\r\nför exproprierade fastigheter skulle enbart stärka\r\nden privata fastighetsägarens ekonomi och\r\nknappast de boendes. Inte ens av borgerligt styrda\r\nkommuner har moderaterna fått stöd i denna fråga.</pre><pre>För det andra är förköpslagen ett område, där både\r\nmoderater och folkpartiet ifrågasatt nuvarande\r\nlagstiftning. Vänsterpartiet instämmer i utskottets\r\nbedömning att lagen varken bör ändras eller ses\r\növer i det avseendet. Däremot är det viktigt att\r\nhyresrättshavarnas inflytande stärks. Vi anser\r\ndärför att hyresrättshavarna skall tillfrågas och ge\r\nsitt godkännande vid köp av fastighet. Det finns i\r\ndag rätt för hyresrättshavare att lägga in veto vid\r\nombyggnader. Men vi föreslår också att en avgift\r\nskall tas ut vid försäljning, exempelvis med 10 % av\r\nförsäljningssumman. En sådan åtgärd skulle ge\r\nuppskattningsvis 25 miljarder till staten och\r\nkommunerna. Jag har svårt att förstå varför\r\nsocialdemokraterna inte säger ja till denna\r\nmöjlighet för staten och kommunerna att öka sina\r\ninkomster.</pre><pre>För det tredje gäller det hyressättningen.\r\nBruksvärdesystemet är en annan återkommande\r\nfråga, där de borgerliga partierna vill öka\r\nmarknadskrafternas avgörande vad det gäller\r\nhyressättningen. I vänsterpartiet är vi angelägna\r\nom att behålla bruksvärdesystemet och förbättra\r\ndet.</pre><pre>I reservation nr 12 från moderaterna och folkpartiet\r\nfinns ett krav på att även andrahandsuthyrning skall\r\nvara marknadsmässig. Jag undrar därför om ni\r\nanser att förstahandshyresgäster skall kunna ta ut\r\nvilket pris som helst av den som hyr i andra hand.\r\nJag undrar också varför inte bruksvärdesystemet\r\ngäller lokalhyror. I alla andra sammanhang brukar\r\nmoderater och folkpartister värna om\r\nsmåföretagarna och deras möjligheter att överleva\r\noch bedriva sin verksamhet. Varför gör ni inte det i\r\ndet här sammanhanget? Det är mycket väl känt att\r\nhöga lokalhyror lätt kan knäcka småföretag och\r\nbutiker i t.ex. nyproduktionen.</pre><pre>För det fjärde gäller det förhandlingssystemet. Det\r\nkan låta tilltalande att, som föreslås i borgerliga\r\nreservationer, låta enskilda hyresgäster själva\r\nförhandla om sin hyra. Men jag har svårt att förstå\r\nannat än att det bara skulle stärka de hyresgäster\r\nsom har stora juridiska kunskaper, som är starka\r\noch som själva kan sköta förhandlingar. Däremot\r\när det för de allra flesta inget steg framåt. Vi avvisar\r\ndärför detta förslag.</pre><pre>Däremot anser vi i vänsterpartiet att det är viktigt\r\natt införa primär förhandlingsskyldighet vid\r\nfastställande av förstagångshyran för alla\r\nlägenheter, alltså även inom den privata sektorn,\r\nliksom vid förändrings- och förbättringsåtgärder.</pre><pre>Deltagarna från bostadsutskottet i riksdagens resa\r\ntill Göteborg fick tillfälle att se hur problemet med\r\nde höga förstagångshyrorna slår i det privata\r\nbeståndet. Detta lyftes särskilt fram som ett stort\r\nproblem av hyresgäströrelsen i Göteborg.</pre><pre>Jag kommer för det femte till boinflytandet.\r\nTidigare i debatten behandlade frågor har på olika\r\nsätt berört boendeinflytandet, men det finns fler\r\nförslag som direkt kan öka hyresrättshavarnas\r\ninflytande. Ett exempel härpå finns i reservation nr\r\n25, där vi föreslår att hyresrättshavare bör kunna\r\nfinnas med i bostadsföretagens styrelser samt vid\r\nbyggande och förvaltning.</pre><pre>En ytterligare aspekt på inflytandet gäller den\r\nviktiga frågan om att slippa betala för kabel-TV, en\r\nservice som många hyresrättshavare inte ens har\r\nefterfrågat men som de ändå tvingas betala för.\r\nDetta borde vara ett självklart krav.</pre><pre>För det sjätte gäller det frågan om\r\nbostadsanvisning. Vänsterpartiet anser att\r\nkommunerna bör ha rätt att kräva att få anvisade\r\nbostadssökande accepterade av fastighetsägaren. I\r\ndag sker en obehaglig överprövning från\r\nfastighetsägarens sida, trots att kommunerna redan\r\nhar undersökt om den anvisade personen är lämplig\r\neller inte.</pre><pre>Vi anser också att en obligatorisk\r\nbostadsförmedling bör införas och att\r\nbostadsförmedlingen självfallet skall vara\r\navgiftsfri.</pre><pre>Bl.a. moderaterna och folkpartiet har talat om de\r\nstora problemen på bostadsmarknaden. Vi i\r\nvänsterpartiet delar uppfattningen att det finns\r\nstora problem på bostadsmarknaden i dag. De\r\nstörsta problemen, som vi ser det, gäller bristen på\r\ninflytande för hyresrättshavarna, den omfattande\r\nspekulationen och de skyhöga hyrorna för\r\nnyproducerade lägenheter. Vi är alltså överens om\r\natt problemen är stora, men vi är inte överens om\r\nrecepten för att lösa problemen.</pre><pre>Jag har nu redovisat några av vänsterpartiets\r\nståndpunkter i bostadspolitiken och\r\nfastighetsrättsliga frågorna. Jag står självfallet\r\nbakom alla de reservationer som mitt parti har\r\nfogat till betänkandet, men jag inskränker mig till\r\natt yrka bifall till reservationerna nr 6 och 23.</pre><pre>Anf. 26 KJELL DAHLSTRÖM (mp):</pre><pre>Fru talman! Bostadspolitiken står inför en\r\nbrytningstid, liksom så mycket annat som vi vant\r\noss vid under efterkrigstiden. Den traditionella\r\nbostadspolitiken, såsom den har utformats, räcker\r\ninte för att lösa dagens och framtidens\r\nbostadsproblem. Det är dags för en ekologisk\r\nbostadspolitik. Med denna utgångspunkt, som\r\nmiljöpartiet de gröna har, är det omöjligt att i\r\navgörande grad stödja vare sig borgare eller\r\nsocialister i bostadspolitiken.</pre><pre>Allt fler människor söker sig till en ekologiskt sund\r\nbostadsmiljö. Den s.k. Ekobyrörelsen är i dag en\r\nav de få framväxande folkrörelserna i Sverige.\r\nKänslan av att kunna behärska sitt boende och sin\r\nnärmiljö, att ha överblick, närhet och allt inom\r\nräckhåll är livskvaliteter som vi allt tydligare\r\neftertraktar.</pre><pre>Det anonyma boendet, de påvra\r\nmiljonprogramsmiljöerna, de usla materialen, de\r\nslarvigt hopkomna husen och den fjärrstyrda\r\nförvaltningen -- allt detta reagerar vi mot med\r\neftertryck. Men det krävs mer än boverkets\r\nsympatiska avregleringar. Det krävs mer av\r\nbostadsdebatt för att klargöra hur människor\r\nverkligen vill förändra och påverka sitt boende.</pre><pre>Varken höger eller vänster inom bostadspolitiken\r\nsörjer här för det nödvändiga trendbrottet. Varken\r\nprivatisering eller socialisering kan klara\r\nanpassningen till de ekologiska utgångspunkterna.\r\nDet gäller att i viss mån både privatisera och\r\nsocialisera -- skulle man kunna säga med gamla\r\ntermer. Men det måste ske i andra former än de\r\ntraditionella och inte på det sätt som exempelvis\r\nmoderaterna och vänsterpartiet föreslår i de\r\nmotioner som behandlas i detta betänkande. Även\r\nom det i enskildheter finns många sympatiska drag\r\ni deras förslag, kan vi inte annat än i några få fall\r\nstödja dessa.</pre><pre>Miljöpartiet de gröna återkommer med förslag till\r\nen sammanhållen ekologisk bostadspolitik. Det\r\nkrävs här stora tag. I korthet kommer förslagen att\r\nberöra möjligheterna för långt fler hushåll än i dag\r\natt äga sina bostäder, att massförvaltning och\r\nmassägande av bostäder avvecklas, att bostäder\r\ngaranterars alla och att man varken skall vinna eller\r\nförlora på sitt boende. Kanske skall\r\nbostadsförmedling och mäklarverksamhet prövas\r\ningå i ett nytt system för effektivare omsättning och\r\nbyten av bostäder.</pre><pre>Fru talman! Tyvärr kunde inte någon miljöpartist\r\ndelta vid justeringen av detta betänkande, och det\r\när anledningen till att vi inte formellt har några\r\nreservationer och inte heller något särskilt\r\nyttrande, där vi kunnat framföra de meningar som\r\njag här gett uttryck för. Vi stöder därför några\r\ncenter- och vänsterpartireservationer.</pre><pre>Det gäller bl.a. vänsterpartiets reservation nr 6.\r\nDet är viktigt att skärpa kraven på handeln med\r\nbostadsfastigheter. Ja, frågan är om det över huvud\r\ntaget är förenligt med gröna utgångspunkter att\r\njättestora bostadsbestånd ägs enskilt eller ens\r\nallmänt, om det finns möjlighet för de boende att\r\nsjälva äga och efter bästa förmåga förvalta sin\r\nbostad.</pre><pre>Vi stöder också tankegångarna i reservationerna nr\r\n14, 15 och 16 i syfte att förbättra\r\nlokalhyresgästernas situation. Många\r\nsmåföretagare lever farligt, eftersom\r\nhyressättningen är fri och besittningsrätten svag.</pre><pre>Vi är glada för att vi har fått centerns och\r\nvänsterpartiets stöd i reservation nr 23 för vår\r\nmotion att hyresgäster skall slippa tvångsanslutning\r\ntill kabel-TV. Det vore en naturlig frihetslinje att\r\näven andra partier stödde det kravet.</pre><pre>Vi stöder centerns reservation nr 27 med krav på att\r\nden kooperativa hyresrätten permanentas som den\r\ngoda besittningsform den är.</pre><pre>Förslaget om ägarlägenheter, såsom de här\r\nframförs i moderat tappning, kan snart vara moget\r\natt förverkligas. Det krävs dock en hel del\r\nrestriktioner på bostadsmarknaden för att\r\nmotverka spekulation. Men visst -- varför skall inte\r\nhyresgäster kunna få ta över sina inbodda\r\nlägenheter som ägare. Ingenting i vår ideologi\r\nmotsäger en spridning av ägande och ansvar på\r\ndetta sätt. I dag är vi dock inte beredda att stödja\r\nförslaget.</pre><pre>Vi tycker att det är dags att likabehandla SBC med\r\nandra bostadsrättsorganisationer, liksom hela\r\nutskottet nyligen tyckte det när det gäller\r\nmäklarlagen. Det vore naturligt att vi här i\r\nkammaren kom överens om att stödja reservation\r\n30.</pre><pre>Bostadsförmedling och bostadsmäkleri är\r\nsammantaget en verksamhet som har en mycket\r\nstor betydelse för att människor skall hitta den\r\nbostad man söker. Här finns mycket att göra. Vi\r\ntycker dock inte att riksdagen skall tvinga alla\r\nkommuner att ha en obligatorisk\r\nbostadsförmedling. Förhållandena i stora och små\r\nkommuner är väldigt olika. Jag tror att en utbyggd\r\nförmedling av såväl hyresbostäder som\r\nägarbostäder kan vara något som vi bör utveckla.</pre><pre>Vänsterpartiet tar i reservation nr 37 upp krav på\r\nett lagförslag, som möjliggör att s.k.\r\növernattningslägenheter blir permenentbostäder.\r\nJag kan se svårigheten i att få till stånd en\r\nfungerande lag, men jag vill ändå stödja\r\nreservationens krav på ett lagförslag.</pre><pre>Jag hade inte tänkt yrka bifall till någon av\r\nreservationerna, men eftersom vi tyvärr inte var\r\nnärvarande vid justeringen av betänkandet har jag\r\nändå här förklarat vår inställning i dessa frågor.\r\nEfter att ha hört debatten och efter att under tiden\r\nha blivit störd av den s.k. gula kammarblanketten,\r\nvill jag särskilt stödja reservation nr 23, som andra\r\ntalare har yrkat bifall till tidigare.</pre><pre>Anf. 27 LENNART NILSSON (s):</pre><pre>Fru talman! Jag skulle vilja börja med att yrka\r\nbifall till utskottets hemställan i bostadsutskottets\r\nbetänkande och därefter ge Ingrid Hasselström\r\nNyvall rätt i att det inte har tillkommit så mycket\r\nnytt i detta ärende sedan det behandlades förra\r\nåret. Det är samma gamla krav som upprepas från\r\nolika håll, och mot den bakgrunden kanske det inte\r\nfinns någon större anledning att gå djupare in på\r\ndetaljer kring detta. Låt mig bara konstatera att en\r\nhel del av de motioner som behandlas i betänkandet\r\noch en del av reservationerna är föremål för\r\nutredningar i olika sammanhang. Jag tänker på\r\nhyreslagstiftningen, tillståndslagen, osv.</pre><pre>I fråga om kooperativa hyresrätter, som Birger\r\nAndersson tog upp, är det efter förslag från den\r\nsocialdemokratiska regeringen sagt att det skall ske\r\nen utvärdering. Vi tycker att den kooperativa\r\nhyresrätten är en utmärkt form av boende, men för\r\natt se om någonting behöver förbättras i det\r\nsammanhanget, bör man genomföra denna\r\nutvärdering. Det är naturligtvis enkelt att säga att\r\ndetta skall permanentas omedelbart, men låt oss\r\nändå studera utvärderingen för att se om det finns\r\nnågra förbättringar som behöver genomföras i\r\nsammanhanget.</pre><pre>När man lyssnar till Jan Sandberg skulle man kunna\r\ntro att vi befann oss på något slags torgmöte, där\r\nman i gammal känd moderat stil varnar för de röda\r\nspöken som finns runt omkring i landet och där man\r\nsäger att socialdemokrater är för allting som\r\nhandlar om regleringar, lagar, osv.</pre><pre>Vi socialdemokrater vill inte ha några lagar som\r\ninte behövs. Vi vill inte ha krångliga regler, utan vi\r\nvill naturligtvis ha det så enkelt som möjligt. Men\r\nallt skall utgå från det som Jan Sandberg nämnde,\r\nnämligen att vi skall kunna bedriva en social\r\nbostadspolitik i det här landet. De olika\r\nlagstiftningar som finns på detta område handlar\r\nmycket om att göra det möjligt att bedriva en social\r\nbostadspolitik. Vi socialdemokrater har ingen\r\nanledning att skämmas för den bostadspolitik som\r\nvi har bedrivit i vårt land. Det borde Jan Sandberg\r\noch moderaterna också kunna inse.</pre><pre>Efter att ha åkt runt här i världen för att studera\r\nbostadsfrågor kan vi konstatera att vi här i Sverige\r\nhar det bra mycket bättre än människor i i stort sett\r\nalla länder som vi över huvud taget har besökt. Det\r\ngäller vår utrymmesstandard, det gäller kostnader\r\ni förhållande till inkomst, m.m. Visserligen kan vi\r\nibland uppleva att vi har problem, men jag tycker\r\natt det finns anledning att fundera litet över\r\nproportionerna här i tillvaron. Det borde även\r\nmoderaterna göra.</pre><pre>Vad är det moderaterna vill göra? Jo, de säger att\r\nde vill öka rörligheten. Och det sade Ingrid\r\nHasselström Nyvall också. De säger att det är för\r\nlitet rörlighet på bostadsområdet. Men säg detta till\r\nalla de människor som bor exempelvis här i\r\nStockholms innerstad i hyresbostäder! Dessa\r\nmänniskor är i dag mycket oroliga för att hyrorna\r\nskall börja marknadsanpassas och att\r\nbruksvärdessystemet skall avskaffas. Detta är ju\r\negentligen det som framför allt moderaterna vill.\r\nDe tycker inte att bruksvärdessystemet skall gälla.</pre><pre>För oss socialdemokrater är detta viktigt. Om\r\nmoderat bostadspolitik får gehör i det här landet,\r\ninnebär det att många av de inte minst pensionärer\r\nsom bor exempelvis här i Stockholms innerstad får\r\nlov att flytta, eftersom marknaden kommer att slå\r\nigenom och medföra hyror som gör att vanligt folk\r\növer huvud taget inte har en chans att bo i sådana\r\nbostäder, dvs. i attraktiva lägenheter. Det är därför\r\nvi har ett bruksvärdessystem som knyter an till den\r\nsociala bostadspolitiken, som egentligen är ganska\r\nunik i världen. När vi är ute och studerar andra\r\nländer borde också de av utskottets ledamöter som\r\nförespråkar att det skall ske intrång och\r\nförsämringar i bruksvärdessystemet, inse detta. I\r\ndessa länder är det nämligen verkligen fråga om\r\nsegregation och liknande när det gäller bostäderna,\r\noch detta beror på att man släpper marknaden fri\r\noch inte tillämpar den sociala syn som vi har i vårt\r\nland.</pre><pre>Det förekommer också en diskussion om att\r\nkommunerna har en för stark ställning. Vad är en\r\nkommun, Jan Sandberg, och vad består kommunen\r\nav? Jo, kommunen består av människor, och\r\nkommunen har att tillgodose kommuninvånarnas\r\nönskemål. Det är i kommunerna fria val vart tredje\r\når, och människorna i kommunerna får då\r\nbestämma vem som skall styra verksamheten i\r\nderas kommun. Jag tycker därför att det är\r\nangeläget att vi här i riksdagen som stiftar lagar ger\r\nkommunerna och deras invånare möjligheter att\r\nstyra sin egen verksamhet, allt för att undvika\r\nspekulation och annat som innebär att vi inte kan\r\nbedriva en social bostadspolitik.</pre><pre>Många av oppositionspartierna här i riksdagen\r\ntycker inte om hyresgäströrelsen och framför allt\r\ninte om det råkar finnas en eller annan\r\nsocialdemokrat i organisationen. Det verkar så.</pre><pre>Jag vill påstå att hyresgästerna runt om i landet\r\nutgör en av de mest levande folkrörelserna i vårt\r\nland. Jag hörde senast i går att Hyresgästernas\r\nriksförbund har en ökad medlemstillströmning. Jag\r\ntycker att det är angeläget att vi har starka\r\nhyresgästorganisationer och starka organisationer\r\növer huvud taget, som kan företräda sina\r\nmedlemmar emot de krafter som har så mycket\r\nstyrka och kunskap i form av juridisk expertis och\r\nannat. Därför är det angeläget att vi även har starka\r\nhyresgästorganisationer, och detta slår vi\r\nsocialdemokrater vakt om.</pre><pre>Då sägs det emellertid: Men inte skall de som inte\r\när medlemmar i hyresgäströrelsen behöva betala\r\nför fritidsverksamhet. Då kan man fundera över om\r\nde människor som inte har några barn skall betala\r\nför lekredskapen ute på gården eller om de som inte\r\ntvättar i tvättstugan skall vara med och betala för\r\ntvättmaskinerna.</pre><pre>Jag vill alltså påstå att vi socialdemokrater inte vill\r\nha mer lagar än vad som är nödvändigt. Vi vill inte\r\nha mer krångel än vad som behövs för att kunna\r\nbedriva en social bostadspolitik. Vi har inget emot\r\nSBC den dag SBC har samma syn på den sociala\r\nbostadspolitiken, den dag då verksamheten har en\r\nsocial prägel och bedrivs på ett\r\nfolkrörelsekooperativt sätt. Vad det handlar om är\r\nnödvändigheten av att utgå från den syn som finns\r\ninom folkrörelsekooperationen.</pre><pre>Vi socialdemokrater utgår när det gäller\r\nlokalhyrorna från att regeringen följer dessa frågor.\r\nDet finns en del problem i dessa sammanhang, men\r\njag utgår från att regeringen följer detta och att\r\nman vidtar åtgärder om detta är nödvändigt för att\r\nstärka lokalhyresgästernas ställning ytterligare.</pre><pre></pre><pre>Anf. 28 BIRGER ANDERSSON (c):</pre><pre>Fru talman! Lennart Nilsson började sitt anförande\r\nmed att säga att nu kommer de gamla kraven upp\r\nigen. Det är riktigt att många krav återkommer.\r\nMan måste då ställa sig frågan: Varför återkommer\r\ndessa krav? Jo, Lennart Nilsson, de återkommer\r\ndärför att socialdemokraterna inte lyssnar på de\r\nförslag som framförs. Socialdemokraterna utgår\r\ntydligen ifrån att alla förslag som kommer från\r\noppositionspartierna skall avstyrkas. Jag tror att\r\ndet är mycket farligt att bedriva en politik på det\r\nsättet. För min del anser jag att om det kommer bra\r\noch vettiga förslag är det vår skyldighet som\r\nrikspolitiker att ställa oss bakom de förslagen\r\noavsett från vilket parti de kommer.</pre><pre>I ett sammanhang kan vi se detta, och det gäller\r\nfastighetsmäklarlagen som vi tidigare har varit inne\r\npå. Där har ni ändrat er. Ett enigt bostadsutskott\r\nkom fram till att SBC skall likabehandlas i\r\nfastighetsmäklarlagen. Det tyder på att om\r\nberättigade krav återkommer lyssnar\r\nsocialdemokraterna så småningom och ställer sig\r\nbakom dessa. De krav som vi från centern tycker är\r\nberättigade skall vi återkomma med. Jag hoppas att\r\nsocialdemokraterna till nästa år funderar litet\r\nytterligare så att vi får stöd för våra synpunkter.</pre><pre>Jag vill också säga något om den kooperativa\r\nhyresrätten som Lennart Nilsson gick förbi mycket\r\nhastigt. Lennart Nilsson var med på utskottsresan\r\ntill Göteborg, där vi träffade företrädare för det\r\nallmännyttiga bostadsföretaget Poseidon.\r\nErfarenheterna i Göteborg av de kooperativa\r\nhyresrätterna var mycket goda. Lennart Nilsson\r\nrepresenterar ju Göteborgs och Bohus län, och han\r\nhar därför möjlighet att ställa ytterligare frågor om\r\ndet var något som var oklart i sammanhanget.</pre><pre>I kommittédirektiven för en utvärdering av den\r\nkooperativa hyresrätten skriver\r\nstorstadsutredningen följande: Utredningen anser\r\natt det är mycket som talar för att den kooperativa\r\nhyresrätten varaktigt etableras på den svenska\r\nbostadsmarknaden och föreslår bl.a. mot denna\r\nbakgrund att försökslagstiftningen om kooperativ\r\nhyresrätt ersätts med en permanent lagstiftning.\r\nDet är just vad vi i centern önskar oss. Jag hoppas\r\natt socialdemokraterna så snabbt som möjligt\r\nställer upp på de önskemålen.</pre><pre>Jag vill påminna Lennart Nilsson om de frågor jag\r\nställde om SBC. Jag ber att få upprepa frågorna:\r\nNär tänker socialdemokraterna likabehandla SBC,\r\nHSB och Riksbyggen? Vad är det för fel på SBCs\r\nnuvarande organisation? Vad är det ni inte\r\naccepterar? Jag vill inte ha något allmänt flum i\r\nsammanhanget utan ett konkret besked. Vad är det\r\nsom ni inte accepterar?</pre><pre>Anf. 29 INGRID HASSELSTRÖM-NYVALL\r\n(fp):</pre><pre>Fru talman! Det är alldeles riktigt att vi upprepar\r\nberättigade krav, vilket också Birger Andersson\r\nhar framfört. Det är inte så mycket nytt, och det\r\nhöll Lennart Nilsson också med om. Jag tycker att\r\ndet är onödigt att ta upp tiden med att här upprepa\r\nsamma argumentation som vi hade förra året, men\r\nvi vidhåller för den skull våra krav. Det vore\r\nmycket roligt om socialdemokraterna nu vill visa\r\nsin ändrade inställning till SBC. Det lönar sig att\r\ntjata, vilket jag sade i debatten förra året.</pre><pre>När det gäller rörligheten på bostadsmarknaden\r\ntror jag att den kan öka med vissa åtgärder, Lennart\r\nNilsson, utan att man för den skull behöver försätta\r\nmänniskor i en svår situation. Jag vill inte gå fram\r\nså hårt så att människor som bott i en lägenhet i\r\ninnerstan i hela sitt liv skall tvingas flytta. Men\r\ndäremot kan det vara bra om de flyttar om\r\nlägenheten är för stor och de inte behöver ha de\r\nytor eller den standard som finns och kan nöja sig\r\nmed mindre.</pre><pre>Det är viktigt att man stöder den rörligheten på\r\nolika sätt. Jag själv är positiv till det förslag från\r\nboverket som ännu inte är konkretiserat och\r\nbehandlat men där tankegången är att man på\r\nnågot sätt skall stödja en omflyttning, naturligtvis\r\nhelt utan tvång. Jag tror också att man kan öka\r\nrörligheten genom att t.ex. bostadsrättsinnehavare\r\nfår ta ut den hyra för lägenheten det skulle kosta\r\ndem att bo där själv, naturligtvis med något tillägg\r\nför skäligt slitage. Som det nu är, är det många som\r\ninte hyr ut t.ex. en bostadsrättslägenhet i andra\r\nhand eftersom det skulle gå med direkt förlust.</pre><pre>Det finns möjlighet att bygga s.k.\r\nadditionslägenheter, vilket också skulle kunna\r\nhjälpa en studerande eller en äldre människa att ha\r\nen bostad i anslutning till en annan lägenhet. Sedan\r\nkan detta tillägg bidra till att en familj kan få en\r\nstörre lägenhet. Det finns många smådetaljer med\r\nvilka man kan öka rörligheten utan att för den skull\r\nlåta det gå hårt ut över enskilda människor.</pre><pre>Anf. 30 JAN SANDBERG (m):</pre><pre>Fru talman! Ja, Lennart Nilsson, jag kanske lät\r\nlitet engagerad i talarstolen. Det beror på att jag\r\nfaktiskt är ganska upprörd. Även om vi diskuterar\r\ndessa frågor år efter år råder det ändå de facto stora\r\nproblem på bostadsmarknaden.</pre><pre>Lennart Nilsson slår sig för bröstet och säger att\r\nSverige är ensamt i världen om sin bostadspolitik.\r\nJa, det tror jag det. När man sett hur det fungerar i\r\nSverige finns det inte många andra länder som är\r\nintresserade av att ta över vad socialdemokraterna\r\nkallar den sociala bostadspolitiken men som\r\nfaktiskt har blivit mer asocial än social. Lennart\r\nNilsson säger också att man inte vill ha några\r\nkrångliga regler och onödiga lagar. Men jämför\r\nsvensk lagstiftning på detta område med den\r\nlagstiftning som Lennart Nilssons partivänner i\r\nandra europeiska länder, om vi skall röra oss i\r\nnärområdet, anser rimlig på bostadsmarknaden!\r\nDär finns mycket stora skillnader. Sverige är ett av\r\nde mest genomreglerade länderna just när det\r\ngäller bostadsområdet.</pre><pre>Det är självklart att vi moderater för fram samma\r\ngamla krav i den här debatten som i motsvarande\r\ndebatt förra året, eftersom det är samma gamla\r\nproblem och samma gamla politik som styr\r\nbostadsmarknaden. Jag tror inte att exempelvis de\r\nungdomar som i dag står i bostadskö, eller alla\r\nandra som står i bostadskö, eller de pensionärer\r\nsom tvingas söka socialbidrag för att klara av att\r\nbetala reavinstskatten när de flyttar till en lika stor\r\nlägenhet på en annan våning tycker att det är en bra\r\nbostadspolitik. Är detta en social bostadspolitik?\r\nÄr den svenska bostadsmarknaden så bra som\r\nLennart Nilsson säger? Fråga människorna! Jag är\r\növertygad om att Lennart Nilsson dess värre inte\r\nkommer att få det svar han förväntar sig.</pre><pre>Jag märkte inte ens en antydan till svar på den fråga\r\nsom jag ställde i mitt inledningsanförande. Lennart\r\nNilsson kan inte bara säga att allt är jättebra i\r\nSverige. Visst finns det problem på\r\nbostadsmarknaden, det borde även Lennart\r\nNilsson inse. Vilka åtgärder är socialdemokraterna\r\nberedda att vidta för att lösa dessa problem?\r\nTydligen inga. De är inte beredda att ändra\r\ninriktningen på sin politik.</pre><pre>Det sades att det är bra med starka\r\nhyresgästföreningar. Det kan man tycka. Men\r\nvarför är hyresgästföreningen så stark i jämförelse\r\nmed andra? Det är därför att hyresgästföreningen\r\nhar en monopolställning som en majoritet av\r\nlagstiftarna i denna kammare, framför allt\r\nsocialdemokraterna, har givit den. Det tror jag det,\r\natt det inte kan växa upp andra starka\r\nhyresgästorganisationer när hyresgästföreningarna\r\nhar denna lagsstipulerade monopolställning.</pre><pre>Så till uttalandena om att marknadsmässig hyra\r\nskulle vara en katastrof och att moderat politik\r\nskulle innebära detta. Det vi säger är att man i\r\nförsta hand skall justera det hela så att det inte blir\r\ndyrare att bo ocentralt än centralt. Jag vill citera en\r\nledamot av kammaren under den förra perioden,\r\nBo Södersten. Han sade följande om det svenska\r\nhyressättningssystemet: ''Denna\r\nhyressättningsprincip är fullständigt orimlig och\r\nleder till stora orättvisor.''</pre><pre>Min fråga kvarstår. Vad vill socialdemokraterna\r\ngöra? Vill man inte göra någonting?</pre><pre>Anf. 31 LENNART NILSSON (s):</pre><pre>Fru talman! Låt mig till Birger Andersson säga att\r\nvi socialdemokrater är beredda att acceptera bra\r\nförslag både i utskottet och här i kammaren.\r\nProblemet är bara att de förslag som har kommit\r\nfrån oppositionen inte är bra, och därför kan vi inte\r\nacceptera dem. Så enkelt är det.</pre><pre>Sedan försöker Birger Andersson att måla upp\r\nnågot slags motsättning när det gäller den\r\nkooperativa hyresrätten. Den tillkom ju på\r\nsocialdemokratiskt initiativ. Vi tycker att den\r\nkooperativa hyresrätten är bra.</pre><pre>Låt mig säga något om detta med rörligheten på\r\nbostadsmarknaden. Jag vill ta ett litet exempel. Jag\r\nhar en mor som är änka och som vill bo kvar i den\r\nbostad hon bott i sedan år 1946. Hennes enda\r\nönskan är att bo kvar, och hon är naturligtvis\r\nberedd att använda en del av sin pension för att\r\nklara detta. Det är precis på samma sätt för många\r\nandra människor. Att byta bostad är inte som att\r\nbyta skjorta, köpa en ny bil eller något annat.\r\nBostaden är för människor en del av livet. De fäster\r\nsig vid grannar och bekanta, sin omgivning, sin\r\nträdgård eller vad det nu kan vara. Därför är det\r\nlitet farligt om nästan allt på detta område skall\r\nmarknadsanpassas och bruksvärdessystemet\r\ndärigenom avskaffas. Detta leder ofrånkomligen\r\ntill att när det gäller attraktiva lägen, inte minst i\r\ninnerstaden, är det många människor som vill, men\r\ninte kan bo där, eftersom hyran kommer att stiga.</pre><pre>Jan Sandberg sade att detta är samma gamla\r\npolitik. Jag replikerar genom att säga att det är\r\nsamma gamla krav från högerhåll. De handlar om\r\natt hyresgästerna och deras organisationer är för\r\nstarka. Det finns för många lagar som medger en\r\nsocial bostadspolitik. Man skall låta marknaden ta\r\nhand om allting, vilket leder till stora, djupa\r\norättvisor.</pre><pre>När det gäller bostadspolitiken i stort får vi\r\nanledning att diskutera denna i samband med det\r\nlagförslag om bostadsfinansieringen som har lagts\r\nfram. Nu har vi att diskutera samma gamla krav\r\nsom har kommit tillbaka år efter år. De blir inte\r\nbättre, utan de är lika dåliga som de någonsin har\r\nvarit.</pre><pre>Den dag som SBC har samma uppbyggnad och\r\nsamma organisationsstruktur som bygger på\r\nfolkrörelsekooperativ finns det kanske inte någon\r\nanledning att säga nej. Men så är ju inte fallet i dag.\r\nDet är därför som vi säger nej.</pre><pre>Anf. 32 BIRGER ANDERSSON (c):</pre><pre>Fru talman! Jag börjar med att kommentera\r\nLennart Nilssons egentligen ganska så säregna\r\npåstående att socialdemokraterna är beredda att\r\nacceptera bra förslag. Till detta betänkande finns ca\r\n70 yrkanden, och inget av dessa förslag är tydligen\r\nbra. Jag rekommenderar Lennart Nilsson att läsa\r\ndessa yrkanden ytterligare en gång. Det kan väl inte\r\nvara så, att det enbart är socialdemokraterna i\r\ndenna kammare som kan komma med bra förslag.\r\nJag tycker att det finns anledning för Lennart\r\nNilsson att titta litet extra på de motioner och\r\nyrkanden som de övriga politiska partierna har\r\navgett.</pre><pre>Lennart Nilsson slog sig för bröstet och sade att det\r\nvar socialdemokraterna som kom med de\r\nursprungliga tankegångarna om den kooperativa\r\nhyresrätten. För närvarande är denna lag en lag\r\nsom gäller på försök till den 31 december 1991.\r\nSåvitt jag kan förstå är socialdemokraterna nu\r\nberedda att förlänga denna försöksverksamhet. Vi\r\ni centern anser att erfarenheterna är så goda -- jag\r\nhoppas att även socialdemokraterna tar till vara\r\nerfarenheterna -- att vi vill att denna lagstiftning\r\nskall permanentas. Jag har talat med både SABO\r\noch Riksbyggen. Det visade sig att dessa\r\nbostadsföretag har kooperativa hyresrätter i sina\r\nverksamheter. Riksbyggen har kooparativa\r\nhyresrätter i bl.a. Stockholmstrakten, Lund, Borås\r\noch Örebro, och SABO har sådana hyresrätter från\r\nPiteå och ner till Lund. Man märker hela tiden ett\r\nväxande intresse för kooperativa hyresrätter. Det\r\när faktiskt dags, Lennart Nilsson, att arbeta fram en\r\npermanent lagstiftning.</pre><pre>Beträffande lokalhyreslagstiftningen sade Lennart\r\nNilsson att han utgick ifrån att regeringen följer\r\ndessa frågor. Det vore värdefullt om Lennart\r\nNilsson kunde ge ett klart besked om att regeringen\r\nföljer dessa frågor och att man är beredd att vidta\r\nde förändringar som kan vara aktuella.</pre><pre>I vår reservation, som står att läsa på s. 41--42 i\r\nbetänkandet, har vi redovisat vår syn på vilka\r\nförändringar som behöver genomföras. Om\r\nLennart Nilsson efter ytterligare en genomläsning\r\nblir övertygad om att våra synpunkter är riktiga,\r\nfinns det möjligheter att stödja den reservationen.\r\nDet finns även möjligheter att stödja reservation\r\n27, där vi strävar efter att få en permanentning av\r\nlagstiftningen om kooperativa hyresrätter.</pre><pre>Anf. 33 INGRID HASSELSTRÖM NYVALL\r\n(fp):</pre><pre>Fru talman! Till Lennart Nilsson vill jag säga att jag\r\ninte har den minsta åstundan till att inte vilja låta\r\nhans mor bo kvar i sin lägenhet. Det är verkligen\r\nangeläget att den som vill bo kvar skall få göra det.\r\nÄndå vet man att det faktiskt är många som vill röra\r\npå sig, men de mäktar inte. De behöver stöd,\r\nkanske inte samhällets stöd men de behöver på\r\nolika sätt få hjälp med en omställningsprocess när\r\ndet gäller bostadsfrågan. Detta är en del i denna\r\nrörlighet, kanske inte den största, men den utgör\r\nändå en bland andra faktorer.</pre><pre>Lennart Nilsson är så kolossalt subjektiv i sina\r\nbedömningar. Jag tycker att vi från de politiska\r\npartierna måste försöka ha en mer objektiv syn,\r\näven om vi företräder en ideologi. Lennart Nilsson\r\ntalar hela tiden om att allt är så bra, att ingenting\r\nbehöver ändras. Men detta är ju en subjektiv\r\nbedömning. Andra kanske inte delar denna\r\nuppfattning, vilket de har gett uttryck för i\r\nmotioner och reservationer. Det står ju naturligtvis\r\nalla fritt att tycka att allting är bra, men jag tycker\r\natt man borde ha en något mer överblickande syn.</pre><pre>Lennart Nilsson sade att man var beredd att\r\ndiskutera om SBC skall få samma rättigheter som\r\nfolkrörelserna när SBC blir likställt med de andra\r\nfolkrörelserna. Men varför måste SBC vara\r\norganiserat likadant och se ut på samma sätt som\r\nfolkrörelserna? SBC kan väl vara en bra rörelse,\r\näven om den inte är precis lik de andra\r\nfolkrörelserna. Det finns plats för mer objektivitet\r\noch mer hänsyn till individen. Av alla Sveriges\r\nhyresgäster är nästan ingen den andra lik.</pre><pre>Anf. 34 JAN SANDBERG (m):</pre><pre>Fru talman! Jag vill beröra en grupp som har stora\r\nproblem med bristen på rörlighet när det gäller\r\ndagens bostadsmarknad. Det finns tiotusentals\r\nsmåbarnsfamiljer som bor i små lägenheter, t.ex.\r\ntvåor. Det är par med barn som mycket gärna vill\r\nbo i en större lägenhet, men de har ingen möjlighet\r\natt få sitt önskemål tillgodosett till följd av den\r\ninlåsning som i dag finns på bostadsmarknaden och\r\nsom är ett resultat av den förda politiken. Den vill\r\nvi moderater ändra på för att se till att alla dessa\r\nbarnfamiljer får en chans att lösa sina\r\nbostadsproblem.</pre><pre>Lennart Nilsson sade att den dag SBC har samma\r\nuppbyggnad som bl.a. HSB och Riksbyggen är\r\nsocialdemokraterna beredda att diskutera om SBC\r\nskall få samma rättigheter. Men enligt Lennart\r\nNilsson har SBC tydligen samma uppbyggnad,\r\neftersom SBC skall ha samma rättigheter som dessa\r\norganisationer, åtminstone när det gäller\r\nfastighetsmäklarlagen. Då har ju\r\nsocialdemokraterna ställt sig bakom den principen\r\natt SBC skall likabehandlas. Jag förväntar mig då\r\natt detta resonemang fullföljs även på övriga\r\nområden.</pre><pre>Lennart Nilsson beskrev bostadsmarknaden i\r\nSverige som trots allt väldigt bra och världsledande\r\npå olika sätt. Visst är bostadsmarknaden\r\nvärldsledande genom att den uppvisar de problem\r\nsom finns i Sverige, men som man inte har i andra\r\nländer.</pre><pre>Vad säger då Lennart Nilsson till de\r\nhundratusentals människor som står i en\r\nbostadskö, till de mer än 100 000 ungdomar som\r\nstår i bostadskö och till de pensionärer som tvingas\r\nin i socialbidragsberoende bara genom att flytta en\r\nvåning i samma fastighet, därför att reavinstskatten\r\nslår sönder hela deras ekonomi? Säger Lennart\r\nNilsson till dem att det egentligen är ganska bra i\r\nSverige och att detta är en följd av den sociala\r\nbostadspolitiken? I så fall tror jag inte att Lennart\r\nNilsson får de uppskattande hejarop han tydligen\r\nförväntar sig, enligt vad han har sagt här i\r\nkammaren. Det är den s.k. sociala bostadspolitiken\r\nsom har gjort att bostadsmarknaden inte fungerar i\r\nSverige i dag.</pre><pre>Jag har sagt det tidigare och jag vill avsluta med att\r\nsäga det igen: Det går att lösa dessa problem. Det\r\ngår inte över en natt, men det går att påbörja\r\narbetet i rätt riktning och se till att fler människor\r\nkan bo som de själva vill. För detta krävs en ny\r\ninriktning av bostadspolitiken, Lennart Nilsson, en\r\nny inriktning som innehåller frihetsreformer,\r\nminskad byråkrati, lägre kostnader, bostäder efter\r\nmänniskors önskemål i stället för enligt centrala\r\nbyråkraters eller politikers och ett sänkt totalt\r\nskattetryck -- inte bara omfördelning av skatten.\r\nDet är den politik som vi moderater kämpar för och\r\ndet tänker vi fortsätta att göra. Att denna politik\r\ngenomförs är en förutsättning för att man skall\r\nkunna lösa de problem som finns.</pre><pre>Anf. 35 EVA ZETTERBERG (v):</pre><pre>Fru talman! När det gäller SBC och den\r\nreservation som de borgerliga partierna har avgett\r\nvill jag hänvisa till det särskilda uttalande som\r\nvänsterpartiet har gjort i just den frågan. Vi kan se\r\natt det i och för sig finns skäl som talar för\r\nlikställighet mellan SBC och andra\r\nfolkrörelseföretag men då krävs det också\r\nförändringar i andra avseenden och att alla\r\nbostadsrättsorganisationer underkastas en\r\nförvärvsprövning enligt tillståndslagen. Det är inte\r\nså enkelt som de borgerliga partierna här har\r\nframställt saken.</pre><pre>I vad gäller kooperativ hyresrätt, som behandlas i\r\nreservation 33, vill jag framhålla att vänsterpartiet\r\nhar en positiv inställning till en sådan rätt. Allt\r\nvittnar om att de erfarenheter som görs är positiva.\r\nDäremot tycker vi att man, liksom i andra\r\nsammanhang, först bör ta del av den utvärdering\r\nsom skall göras, innan man exakt fastlägger hur\r\nlagstiftningen skall se ut.</pre><pre>Vi tycker att den borgerliga reservationen 16 är litet\r\nmärklig. Där behandlas bruksvärdessystemet, och\r\nman hävdar att en stor lägenhet i den centrala delen\r\nav staden skall vara dyrare än en liten i en förort.\r\nJag trodde att vi hade ett system som i princip\r\ninnebar att större lägenheter är dyrare än små.\r\nSamtidigt anser jag att man attackerar hela tanken\r\natt bostaden skall vara vårt eget hem. Att i detta\r\nsammanhang vara helt utlämnad åt\r\nmarknadsprinciper och människor som ägnar sig åt\r\nbostadskarriär -- som ofta påpekas från de\r\nborgerliga partierna -- tycker vi är mycket stötande.</pre><pre>Till slut Lennart Nilsson: Jag fick inget svar -- inte\r\nheller från något annat håll -- på vårt förslag om\r\nförsäljningsavgiften. Man har ju räknat ut att det\r\nskulle bli stora vinster, 25 miljarder kronor om året,\r\nsom stat och kommun skulle kunna ta in och\r\ndärmed få medel för en rad angelägna uppgifter\r\nsom inte kan klaras i dag. Jag undrar varför ni inte\r\när intresserade av att införa en sådan avgift.\r\nDessutom tror vi att man på detta sätt skulle kunna\r\nstoppa en hel del av den spekulation i bostäder som\r\npågår i dag och som vi bestämt vänder oss emot.</pre><pre>Anf. 36 LENNART NILSSON (s):</pre><pre>Fru talman! Låt mig bara säga till Eva Zetterberg\r\natt vi i de här dagarna diskuterar Sveriges\r\nekonomiska problem. Vänsterpartiet har\r\nsimsalabim helt plötsligt plockat fram 25 miljarder\r\nkronor, som i stort sett skulle lösa alla Sveriges\r\nproblem. Det är bara att konstatera att krav i olika\r\ntappningar från vänsterpartiet egentligen är mycket\r\norealistiska. De kan väl egentligen sägas vara något\r\nslags önsketänkande som inte stämmer med den\r\nverklighet som vi upplever.</pre><pre>På läktaren sitter några ungdomar. Vi diskuterar ju\r\nnu ett bruksvärdessystem, som handlar om att man\r\njämför hyressättningen i allmännyttan, varefter\r\nman förhandlar. Då finns det olika faktorer som\r\nkan påverka hyressättningen beträffande olika\r\nlägenheter. Jan Sandberg sade att det kan bli\r\nbilligare att bo. Han talade om barnfamiljer och\r\nberättade om hur bra allting skall bli bara\r\nmarknaden släpps fri.</pre><pre>Det är ingen som kan tro på detta. Jag tycker att\r\nJan Sandberg skall berätta, inte minst för de här\r\nungdomarna, på vilket sätt de skulle kunna få en\r\nlägre hyra om marknadskrafterna fick slå igenom\r\npå hyressättningen, exempelvis i Stockholms\r\ninnerstad, där ju många vill bo. På vilket sätt skulle\r\ndet bli lägre hyra i en lägenhet i Vasastaden, om\r\nmarknaden skulle få bestämma hyran? Det är\r\nnaturligtvis inte sant att hyran skulle bli lägre.\r\nTvärtom skulle många människor som redan bor i\r\nhyreslägenheter i den centrala delen av Stockholm\r\nbli tvungna att flytta därifrån. De skulle inte ha råd\r\natt bo där. Jag säger inte att allt är bra på\r\nbostadspolitikens område här i landet. Men det\r\nbetänkande som vi har att diskutera i dag handlar\r\nom delar av det hela. Det är klart att allting hänger\r\nihop, och jag skulle mycket väl kunna inveckla mig i\r\nen djup bostadspolitisk diskussion här i kammaren.\r\nMen det kan ju inte vara avsikten när det gäller just\r\ndet här betänkandet.</pre><pre>Jag tror att det är angeläget att slå fast att vi\r\nsocialdemokrater tycker att bruksvärdessystemet\r\när ett viktigt instrument för att man skall kunna bo\r\ni olika delar av en kommun och i olika delar av\r\nlandet.</pre><pre>Till Birger Andersson vill jag bara säga att om\r\nriksdagen nu fattar beslut om någonting och man\r\nbestämmer sig för att ha en utvärdering innan\r\nnågonting sker är det väl inte fel. Om riksdagen\r\nfattar ett beslut får man väl se vad utvärderingen\r\nger vid handen. Det finns inga motsättningar\r\nmellan Birger Andersson och mig när det gäller\r\nkooperativ hyressättning. Det är ett bra system och\r\ndärför skall vi naturligtvis slå vakt om det. Jag utgår\r\nifrån att det efter utvärderingen kommer ett förslag\r\nom permanentning. Så enkelt är det ju.</pre><pre></pre><pre>Anf. 37 EVA ZETTERBERG (v):</pre><pre>Fru talman! Ja, Lennart Nilsson, inom\r\nvänsterpartiet är vi medvetna om den räntekris som\r\ndet talas om i det här landet. Det finns ju olika sätt\r\natt lösa problemen. Det förslag som vi har lagt fram\r\nkallar ni önsketänkande. Men förslaget är faktiskt\r\nrealistiskt. Det handlar om 25 miljarder kronor som\r\nskulle komma stat och kommun till godo. Jag\r\ntycker inte att detta är en summa att förakta.</pre><pre>När det gäller att komma med förslag till åtgärder\r\när vi inom vänsterpartiet helt på det klara med vart\r\nman skall rikta sig. Vi accepterar inte att åtgärderna\r\ngår ut över människor som har låga inkomster och\r\nsmå möjligheter att förbättra situationen. Vi anser\r\natt åtgärderna skall rikta sig mot kapitalet, där det\r\nfinns pengar att hämta. Vi vet att just\r\nfastighetsägarbranschen är en bransch där det finns\r\nmycket stora pengar när det gäller både seriöst\r\nbyggande och spekulation. Att ta ut 10 % vid\r\nförsäljning av fastigheter skulle inte innebära ett\r\navbräck för seriösa byggare. Däremot skulle det\r\nkanske avhålla vissa byggare från spekulation. Att\r\ndet dessutom skulle strömma in pengar skulle väl\r\nknappast vara något hinder. Det skulle alltså gälla\r\nfastighetsägarna, medan de enskilda,\r\nhyresgästerna, inte skulle drabbas. Jag har mycket\r\nsvårt att se att det här enbart är ett önsketänkande.\r\nDet skulle ju vara möjligt för fler partier att\r\nanamma förslaget och arbeta vidare på det.</pre><pre>Anf. 38 JAN SANDBERG (m):</pre><pre>Fru talman! Lennart Nilsson berörde i alla fall litet\r\nav ungdomarnas bostadsproblem. Han påstod att\r\nungdomarna skulle få större problem, om det\r\nfördes en moderat politik. Detta är felaktigt. Vad\r\nberor det på att framför allt en grupp, ungdomar,\r\nhar mycket stora problem på bostadsmarknaden?\r\nHär har vi en typeffekt av alla regler m.m. som\r\ninnebär centraldirigering.</pre><pre>Bl.a. har just ungdomen drabbats. Jag kan nämna\r\nett enda litet exempel, Lennart Nilsson. Som en del\r\nav den sociala bostadspolitiken finns kravet att man\r\nskall ha en s.k. fullgod eller mänsklig bostad. Varje\r\nmänniska skall ha ett rum för samvaro, dvs.\r\nvardagsrum på normalspråk, och ett rum som man\r\nskall sova i. Det blir alltså minst en tvåa, om det rör\r\nsig om ett ensamhushåll. Här har man inte bara\r\nuttryckt ett önskemål, utan man har infört lagar och\r\nregler, så att det hela har genomförts, inte bara i\r\nnybyggandet av bostäder utan i alla befintliga\r\nfastigheter. Dessa regler är starkt bidragande till att\r\ndet från 1960 fram till i dag till följd av\r\nlägenhetssammanslagningar har försvunnit, via\r\npolitiska styrmedel, mer än 185 000 smålägenheter\r\ni det befintliga fastighetsbeståndet.</pre><pre>Detta är ett exempel på politiska beslut som direkt\r\nhar drabbat ungdomarna. Jag skulle kunna nämna\r\nmånga fler exempel. Jag föreslår att både Lennart\r\nNilsson och de ungdomar som är speciellt\r\nintresserade av dessa frågor läser den rapport som\r\njag har skrivit. Rapporten heter just\r\n''Ungdomarnas bostadsproblem går att lösa''. I\r\ndenna rapport beskriver jag alla de problem som\r\nspecifikt drabbar ungdomarna och en mängd\r\nåtgärder som vi moderater kräver och som skulle\r\nkunna lösa ungdomarnas bostadsproblem.</pre><pre>Anf. 39 BIRGER ANDERSSON (c):</pre><pre>Fru talman! Jag tycker att jag i alla fall har lyckats\r\nmed en sak i den här debatten: att väcka intresse för\r\nden kooperativa hyresrätten. Lennart Nilsson säger\r\natt det var socialdemokraterna som funderade,\r\nvarefter lagen om försöksverksamhet så\r\nsmåningom kom till. Jag förmodar att ni har\r\nfunderat en hel del, innan lagen infördes. Nu har\r\nlagen begränsad giltighet, den gäller till den sista\r\ndecember 1991, alltså under fem år.</pre><pre>Vi kritiserar er senfärdighet. Ni tillsätter en\r\nutredning hösten 1990 och säger att det måste bli en\r\nutvärdering. Sedan planerar ni en förlängning av\r\nden tillfälliga lagen med, såvitt jag förstår, två år. Vi\r\ntycker att ni skulle ha kunnat fatta ett beslut\r\nbeträffande utvärderingen tidigare, och vi anser\r\nockså att de erfarenheter som man får ta del av när\r\nman talar med personer från SABO, Riksbyggen\r\noch på annat håll är positiva. Jag vädjar nu till\r\nLennart Nilsson att verka för att det görs en snabb\r\nutredning och för att det läggs fram ett förslag till\r\npermanent lagstiftning. Det skulle glädja mig om\r\nLennart Nilsson kunde medverka till att dessa\r\nönskemål blir tillgodosedda.</pre><pre>Överläggningen var härmed avslutad.</pre><pre>(Beslut fattades under 15 §.)</pre><pre>10 § Egenskapskrav på byggnader</pre><pre>Föredrogs</pre><pre>bostadsutskottets betänkande</pre><pre>1990/91:BoU2 Egenskapskrav på byggnader.</pre><pre>Anf. 40 AGNE HANSSON (c):</pre><pre>Fru talman! I betänkande 2 avhandlas\r\negenskapskrav på byggnader. De frågor som\r\navhandlas i betänkandet har mycket att göra med\r\nbostädernas inomhusmiljö. En rad problem finns i\r\ndag som gör att boendemiljön i många fall inte är\r\ntillfredsställande. Det gäller problem med fukt och\r\nmögel, dålig ventilation, radon i bostäder och\r\nmycket annat.</pre><pre>Många av problemen har sin grund i att vi\r\nfortfarande inte lärt oss att bygga bättre hus. Trots\r\nteknikens landvinningar på en rad områden så\r\nkunde man förr bygga hus med bättre klimat i och\r\nen hälsosammare miljö invändigt än vad fallet i\r\nvissa sammanhang är i dag. Det är ett\r\nobservandum. Kanske är det dags att återknyta till\r\nhistorien när det gäller att fortsätta arbetet med att\r\nförbättra kvaliteten i våra bostäder.</pre><pre>De många boendemiljöproblemen gör det\r\nnödvändigt att arbeta med miljöfrågorna i samband\r\nmed boendet intensivt och på bred bas. Det har vi\r\ncenterpartister vid åtskilliga tillfällen påtalat och\r\nockså väckt förslag om i denna kammare.</pre><pre>Riksdagen har också på förslag av ett enigt\r\nbostadsutskott hemställt hos regeringen om ett\r\nåtgärdsprogram mot sjuka hus och för en bättre\r\ninomhusmiljö. Förslagen är under bearbetning.\r\nFörslagen skulle redan ha tagits fram, men det har\r\nännu inte skett. Det är viktigt att det arbetet sker\r\nmed hög intensitet i departementet.</pre><pre>Mot den bakgrunden har vi centerpartister inte\r\nfunnit anledning att återupprepa våra krav på\r\nförändringar när det gäller egenskapskrav på\r\nbyggnader vid den tidpunkt då de motionskrav\r\nrestes som nu behandlas i detta betänkande. Det är\r\nförklaringen till att några centermotioner inte\r\nbehandlas i detta betänkande.</pre><pre>De grundläggande kraven på byggnader kommer\r\ntill uttryck i 3 kap. plan- och bygglagen. De av\r\nboverket, med stöd av plan- och byggförordningen\r\ni PBL, utfärdade nybyggnadsreglerna trädde i kraft\r\nden 1 januari 1989, dvs. ganska nyligen. De har\r\nännu inte hunnit att verka så lång tid att det går att\r\nbedöma dess verkan. Även om vi centerpartister\r\nhar grundinställningen att de regler och\r\nförordningar som styr boendet skall vara så få som\r\nmöjligt och så enkla som möjligt är det på bas av nu\r\nvunna erfarenheter för tidigt att kräva en\r\nomarbetning innan reglerna fått verka och visa vad\r\nde går för. Det är ytterligare ett motiv till att våra\r\ntidigare krav om förenklingar inte finns\r\nåterupprepade vid detta tillfälle.</pre><pre>I betänkandet avhandlas emellertid bl.a.\r\nbyggnormer för att förbättra ungdomarnas\r\nbostadssitution. Ungdomarnas situation på\r\nbostadsmarknaden är besvärande, och allt som kan\r\ngöras för att underlätta deras situation är angeläget.\r\nVärst är situationen för dem som finns här i\r\nStockholm. 50 000 av de ungdomar som i dag söker\r\nkontrakt till en ny bostad här i Stockholm bor kvar\r\nhemma. Över 100 000 bor i andra eller tredje hand\r\nmed den rad av osäkerhetsfaktorer som följer av\r\ndet. Det är långt ifrån tillfredsställande.</pre><pre>Av den anledningen beslutade riksdagen, på förslag\r\nfrån en majoritet i bostadsutskottet, för en tid\r\nsedan, mot regeringspartiets vilja, att statliga lån\r\ninte längre skall utgå till ombyggnader som går ut\r\npå att slå samman lägenheter, detta för att\r\ntillgången på smålägenheter inte ytterligare skall\r\nminska, vilket i första hand drabbar ungdomen.\r\nDetta har haft en positiv effekt. Men den är inte\r\ntillräcklig. En rad ytterligare åtgärder krävs.</pre><pre>Vi har under den allmänna motionstiden\r\nföregående riksmöte i en särskild motion om\r\nungdomars boende anvisat en rad sådana åtgärder.\r\nDe gällde bl.a. ändrade villkor för bostadslån,\r\nbyggande av fler smålägenheter, utnyttjande av\r\nvindsvåningar, byggande av övernattningshotell\r\nsamt stopp för kontorisering. Sparandet bör\r\nunderlättas, och särskilda stimulansbidrag bör\r\ninföras för byggande av små lägenheter. Förslagen\r\nhar emellertid avvisats av riksdagen vid tidigare\r\ntillfällen.</pre><pre>Från centerns sida anser vi emellertid fortfarande\r\natt det är åtgärder av den typen som krävs för att\r\nlösa ungdomars bostadssituation i stället för att\r\nman rent allmänt uttalar att de flesta\r\nbyggnadsreglerna skall tas bort, vilket förordas i\r\nden moderata motionen. I denna motion ges\r\nemellertid inga konkreta förslag till konstruktiva\r\nåtgärder. Motionen har avstyrkts av utskottet.</pre><pre>Det är åtgärder av den typ som vi centerpartister\r\nhar föreslagit i vår motion som krävs. Det är inte\r\nheller de åtgärder som anförs från regeringens sida,\r\nsom motiv för att avstyrka moderatmotionen, som\r\nbehövs. De åtgärder som regerignen har vidtagit\r\nhar hittills visat sig inte ha någon effekt för att\r\nförbättra just ungdomarnas bostadssituation.</pre><pre>Fru talman! Med det anförda har jag redogjort för\r\ncenterns uppfattning, vilken framgår i reservation\r\n4. För att bespara kammaren tid avser jag inte att\r\nyrka bifall till reservation 4. I övrigt yrkar jag bifall\r\ntill hemställan i bostadsutskottets betänkande.</pre><pre>Anf. 41 JAN SANDBERG (m):</pre><pre>Fru talman! I detta betänkande behandlas de olika\r\nområden som det svenska regelsystemet på\r\nbostadsmarknaden omfattar. Det är allt från\r\nnybyggnadsregler till krav på parkeringsplatser i\r\nden nya plan- och bygglagen.</pre><pre>På detta område, liksom på många områden, har\r\nmoderaterna en annan uppfattning än framför allt\r\nsocialdemokraterna. Samtidigt är vi överens i vissa\r\ndelar.</pre><pre>Fru talman! Vi moderater har under en följd av år\r\nkritiserat den mycket omfattande floran av\r\ndetaljstyrande och stela regler inom såväl\r\nnybyggnads- som ombyggnadsområdet.</pre><pre>Till detta betänkande har vi moderater fogat fyra\r\nreservationer i sak. I samtliga behandlas\r\nregelsystemet vid just ny- och ombyggnader.</pre><pre>Det är ganska talande att grundregelverket för hela\r\nvår västerländska civilisation, de tio Guds bud, får\r\nplats på en A4-sida, medan bestämmelserna för hur\r\nen bostad skall se ut omfattar tusen och åter tusen\r\npapper av samma storlek. Detta omfattande\r\nregelverk, tycker vi moderater, med fördel kan\r\nbegränsas.</pre><pre>Nu har man i och för sig sett över de nya\r\nbyggnormerna, men det finns enligt vår mening\r\nfortfarande mycket att ändra även i det nya förslag\r\nsom kommit fram och fastställts.</pre><pre>Problemet med en sådan omfattande regelsamling,\r\nsom styr så mycket in i detalj av såväl ny- som\r\nombyggandet, är ju att tidsåtgången blir orimligt\r\nlång, om man räknar från det att man bestämmer\r\nsig för att vidta en åtgärd tills man kan vidta denna\r\nåtgärd.</pre><pre>Detta får också till följd att kostnaderna för\r\nbostadsbyggandet skjuter i höjden, och sist, men\r\ninte minst, så medför det att människornas\r\nönskemål om hur bostaden skall utformas skjuts i\r\nbakgrunden. Det som skjuts fram är just de\r\ncentrala direktiven och bestämmelserna. Självfallet\r\nskall vi ha regler i vilka det bestäms hur man skall\r\nbygga och även i vissa delar hur man skall bygga\r\nom, men dessa regler behöver inte vara så\r\nomfattande som de är i dag.</pre><pre>Man har redan prövat möjligheterna att begränsa\r\nnybyggnadsreglerna i vissa delar. Därigenom har\r\nman kunnat bygga några s.k. fribyggeområden.\r\nResultaten av dessa försök har varit mycket\r\npositiva. De boende har, trots uttalanden från olika\r\nbyråkrater och politiska representanter, faktiskt\r\ntrivts mycket bättre i dessa områden än i vad man\r\nkan kalla normala nybyggda bostadsområden. Bl.a.\r\nhar omflyttningsfrekvensen i dessa\r\nfribyggeområden varit lägre än i jämförbara\r\nbostadsområden som har byggts på normalt sätt.</pre><pre>Vi vet också att boendekostnaderna har sänkts. Det\r\när inte minst aktuellt i dessa dagar av\r\nskatteomläggningar, hyreshöjningar och jag vet\r\ninte vad. Sålunda kan man faktiskt dra den\r\nslutsatsen att man har byggt både billigare och\r\nbättre, i varje fall enligt dem som bor i dessa\r\nområden.</pre><pre>Vi moderater vill att man skall gå vidare på den här\r\navregleringsvägen. Därför föreslår vi att\r\nregelverket skall begränsas.</pre><pre>I reservation 3 till betänkandet har vi visat på vilka\r\nförbättringar dessa förändringar skulle medföra för\r\nen grupp på bostadsmarknaden, ungdomarna. Vi\r\nvar i och för sig inne på detta i den förra debatten,\r\ndär jag gav ett exempel på hur reglerna har\r\nbegränsat och förvärrat för ungdomarna. Om man\r\nskulle ge sig på att begränsa regelverket, skulle fler\r\nungdomar ha möjlighet att få en egen bostad. Jag\r\när övertygad om att nybyggandet av smålägenheter\r\nskulle ta fart jämfört med dagsläget. Inredande av\r\nvindar till mysiga och billiga bostäder skulle inte\r\nlängre motarbetas, vilket ofta är fallet i dag.\r\nSamtidigt skulle vi inte behöva återuppleva den\r\nformliga slakt på smålägenheter som de tidigare\r\nombyggnadsreglerna har medfört.</pre><pre>I reservation 7 har vi reserverat oss mot\r\nutskottsmajoritetens förslag att lägga ytterligare\r\ndetaljregleringar i det redan mycket omfattande\r\nregelverket. Det här handlar i och för sig om en\r\nrelativt begränsad sak, införande av mer\r\nomfattande detaljreglering gällande hörselslingor i\r\nlokaler. Vi moderater delar uppfattningen att de\r\nhörselskadade skall ges möjlighet att delta i\r\nverksamheter i samlingslokaler, men vi tycker att\r\ndet går utmärkt att lösa det utan ytterligare\r\ndetaljstyrning. Här vill jag faktiskt citera\r\nutskottsmajoritetens egen text, som egentligen är\r\nen bra sammanfattning av vår moderata inställning\r\ninom just detta område. Det går att läsa på s. 8 i\r\nutskottsbetänkandet: ''I denna liksom i andra\r\nfrågor om bostäders och lokalers tillgänglighet och\r\nanvändbarhet för olika grupper av handikappade\r\nbör avsaknaden av detaljerade föreskrifter snarast\r\nses som en öppenhet för nya tekniska lösningar och\r\nen möjlighet till lokalt anpassade lösningar.'' Vi\r\nkunde inte ha uttryckt det bättre själva. Det är\r\nsamtidigt förvånande att vi var tvungna att\r\nreservera oss på denna punkt trots allt.</pre><pre>Fru talman! Det här betänkandet handlar om\r\negenskapskrav på byggnader. Alla skulle tjäna på\r\nom man avreglerade regelverket. Därför yrkar jag\r\nbifall till den moderata reservationen 1.</pre><pre>Avslutningsvis vill jag ställa en fråga till\r\nmajoritetens talesman: Socialdemokraterna har i\r\nolika sammanhang sagt att de ökade\r\nbyggkostnaderna måste motverkas. Borde inte ett\r\nbra sätt att göra det vara att i större omfattning än\r\nnu minska de kostnadshöjande byggnormerna?</pre><pre>Anf. 42 INGRID HASSELSTRÖM NYVALL\r\n(fp):</pre><pre>Fru talman! ''Normsystemets uppbyggnad m.m.''\r\när rubriken på det inledande avsnittet i\r\nbetänkandet BoU2. Från folkpartiet hade vi hellre\r\nsett rubriken ''Normsystemets nedtrappning''. Den\r\ninriktning som anges i PBL mot funktionskrav i\r\nnybyggnadsreglerna i stället för bestämda mått och\r\nfastslagen standard är ett steg på väg mot en\r\nnedtrappning men långt ifrån tillräckligt. Det gick\r\nju bra att införa den frihet som friggebodarna\r\ninnebar. Kan inte något av detta tänkande\r\növerföras på t.ex. synen på ungdomsbostäder och\r\nfrågan om förtätning av tidigare bebyggelse?\r\nRegelsystemet skall inte behöva hindra nya och\r\nmer flexibla lösningar.</pre><pre>På vissa områden är det dock bra med normer som\r\nunderlättar för handikappade och äldre att kunna\r\nvälja bostad. Även normer som stöder och driver\r\npå en ny utveckling, t.ex. källsortering av sopor,\r\nkan under en övergångstid vara befogade.\r\nBoverket arbetar nu med denna fråga.</pre><pre>Den bostadsstandard som vi har i Sverige i dag och\r\nde krav som de flesta av oss ställer på sitt boende\r\nbedömer jag är en grund för att en god nivå\r\nkommer att hållas även med mindre styrande\r\nregler. Däremot kommer det i det läget att finnas\r\nmera utrymme för ökad fantasi och idérikedom\r\nsamt för människors individuella önskemål.\r\nNormer, låneregler och subventioner har alltför\r\nlänge styrt byggandet.</pre><pre>Det har från många håll ifrågasatts om de\r\nnybyggnadsregler som trädde i kraft för snart två år\r\nsedan verkligen tillämpats. Särskilt var det gäller\r\näldreboendet har samma rigida regler som fanns\r\ntidigare ofta förts fram. Just där är det\r\nfunktionskraven som bör vara mer styrande.\r\nFolkpartiet vill därför att man snarast ser över hur\r\nde nya reglerna tillämpas. Därför yrkar vi bifall till\r\nreservation 6. Även reservation 2 är väsentlig för\r\ndet vi eftersträvar.</pre><pre>Miljöpartiet har i en motion krävt elmätare och\r\nvarmvattenmätare i varje lägenhet. Det\r\nförstnämnda har jag själv pläderat för i många\r\nsammanhang. Det byggs ju inte heller numera\r\nlägenheter med gemensam elmätare eller\r\nfastigheter med endast en mätare. Det andra kravet\r\nhar man tidigare sagt vara svårt att uppfylla. En\r\nvanlig vattenmätare är det däremot lätt att sätta in,\r\noch den kan också ge ett mått på\r\nvarmvattenförbrukningen. Dessa åtgärder är ett\r\nbra incitament för energibesparing och därmed\r\nlägre hyror. Jag tycker att vi är på god väg med\r\ndessa åtgärder, och det kan vidtas utan lagstiftning.</pre><pre>-- -- -- (viskning) är det så här många människor har\r\ndet när de besöker offentliga lokaler -- de hör inte\r\nvad som sägs. Hörselnedsättning är inte bara ett\r\nhandikapp för dem som betraktas som döva, utan\r\ndet är en egenskap -- kan man nästan säga -- hos\r\nmånga äldre människor. De har nu erfarit att\r\nhörselslingor inte installeras eller fungerar dåligt i\r\noffentliga byggnader. Det är bra att utskottet har\r\nuppmärksammat problemet och begär att\r\nregeringen kommer med förslag till åtgärder. Vi\r\nmåste i det här fallet ha normer som gör att alla kan\r\nta del av även det mindre värdefulla som ibland\r\nsägs.</pre><pre>Anf. 43 EVA ZETTERBERG (v):</pre><pre>Fru talman! Många har här och i andra\r\nsammanhang talat om ungdomars behov av\r\nbostäder. Jag tror att inget av partierna är villigt att\r\nsäga att det inte är ett problem att vi har för få\r\nlägenheter och för få bostäder att erbjuda\r\nungdomen. Däremot har vi olika synpunkter på hur\r\nfrågan skall lösas. Från mitt partis sida är vi inte\r\nvilliga att medverka till särskilda klausuler och\r\nregler vad gäller ungdomsbostäder. Vi tycker att\r\ndet är viktigt att man bygger billiga och bra\r\nbostäder för alla. I den mån man lyckas med det\r\nkommer det naturligtvis också ungdomar till godo.\r\nDet är inte bara ungdomar som har bostadsbehov.\r\nJag är övertygad om att om man på ett effektivare\r\noch bättre sätt kan få fram fler bostäder till ett lägre\r\npris, kommer ungdomar också att gynnas av det.</pre><pre>Tillgängligheten är ett stort problem för många\r\nmed funktionsnedsättningar. Flera andra talare har\r\nvarit inne på denna fråga, så jag vill bara nämna att\r\npersoner med funktionsnedsättningar har fått en\r\ndel förbättringar. Det är ett resultat av\r\nhandikapporganisationers egna krav och hårda\r\narbete på detta område. Men jag tror inte att det\r\nräcker. Vi har sett exempel på hur tillgängligheten\r\ninte existerar eller inte existerar i den utsträckning\r\nsom behövs. Vi föreslår därför i vår reservation 9\r\natt man i denna fråga ser över hur PBL fungerar,\r\nvilka problem som finns och hur de skall kunna\r\nlösas.</pre><pre>Jan Sandberg berörde här tio Guds bud och\r\nhänvisade till hur det gick att skriva dem på en\r\nstentavla. Nu är det ju så, att vi även för andra\r\nområden i vårt samhällsliv har lagtexter på flera\r\ntusen sidor. Jag blev inte riktigt klok på Jan\r\nSandbergs inlägg -- om han menade att även övriga\r\nlagar och förordningar kan ersättas med tio Guds\r\nbud på en sida. Det kunde vara intressant att få en\r\nkommentar om detta.</pre><pre>Fru talman! Jag vill hänvisa till vänsterpartiets olika\r\nreservationer i det här betänkandet och yrkar bifall\r\nsärskilt till reservation 9, om kravet på\r\ntillgänglighet.</pre><pre>Anf. 44 KJELL DAHLSTRÖM (mp):</pre><pre>Fru talman! Det här betänkandet måste man\r\nuppfatta som något av en restpost i behandlingen av\r\ntidigare propositioner -- och förhoppningsvis\r\nkommande proposition när det gäller sjuka hus. Jag\r\nkonstaterar också att rubriken är Egenskapskrav på\r\nbyggnader, och att det finns motioner från bl.a.\r\nmiljöpartiet som behandlas i andra sammanhang\r\noch som just gäller egenskapskrav på byggnader.\r\nJag tänker på förslag om att förändra vårt klassiska\r\nvattentoalettsystem, vilket är ett typiskt\r\negenskapskrav på byggnader, som behandlas av\r\njordbruksutskottet. Vi har tidigare i\r\nbostadsutskottet behandlat krav på ökat\r\nexperimentbyggande av ekologisk karaktär, vilket\r\nju också är ett mycket typiskt egenskapskrav på\r\nbyggnader. Det har inte hanterats i detta\r\nbetänkande. Därför är kanske rubriken litet väl\r\nsvulstig i förhållande till det lilla som betänkandet\r\ninnehåller.</pre><pre>Men litet grand positivt innehåller det. Man har\r\nbl.a. tillgodosett en del krav på precisering när det\r\ngäller i vilka lokaler hörselslingor skall finnas. Det\r\när krav som har framförts i flera motioner och som\r\nIngrid Hasselström Nyvall så förtjänstfullt\r\nredovisade genom att viska här i talarstolen.</pre><pre>Vårt förslag om källsortering av sopor behandlas i\r\nmom. 8. Det utlovas ett preciserat förslag från\r\nboverket under hösten. Jag godtar tills vidare detta;\r\ndet har utskottet också gjort.</pre><pre>Mom. 11 gäller vårt förslag om obligatorisk\r\nelmätare. Jag instämmer givetvis i miljöpartiet de\r\ngrönas motion 1989/90:Bo502, yrkande 3. Jag är\r\nnoga med att till protokollet yttra detta, eftersom vi\r\nnär det gäller det här betänkandet inte fanns på\r\nplats vid justeringen.</pre><pre>För att hushållen skall stimuleras till elsparande är\r\ndet nödvändigt att elförbrukningen görs synlig och\r\nupplevs som påverkbar. I dag förekommer det i\r\nmånga fastigheter att förbrukningen av hushållsel\r\nmäts gemensamt och att elkostnaden delas på alla\r\nboende, oberoende av individuell förbrukning.\r\nDetta inbjuder givetvis inte till sparande. Genom\r\nelmätare i varje lägenhet underlättas varje hushålls\r\nframgångsrika deltagande i jakten på\r\nenergislöseriet. Jag är glad att höra att Ingrid\r\nHasselström Nyvall delar vår uppfattning om detta,\r\näven om hon inte är beredd att stödja kravet på en\r\nlagstiftning. Hon nämnde bl.a. att det numera är\r\nmycket sällan som det inte förekommer\r\nindividuella elmätare. Men skam till sägandes bor\r\nmånga av oss riksdagsledamöter under vår vistelse\r\nhär i Stockholm i lägenheter utan individuell\r\nelmätning.</pre><pre>I mom. 12, beträffande obligatoriska\r\nvarmvattenmätare stöder jag givetvis vår motion\r\nBo502, yrkande 4, om en lagstiftning.\r\nTappvarmvattnet svarar ju för en betydande del av\r\nhushållens energiförbrukning. Flera utredningar\r\nvisar att förbrukningen av varmvatten minskar om\r\nvarmvattenmätare installeras. Trots detta har få\r\nmätare installerats. Vid nybyggnad av bostadshus\r\nbör det bli obligatoriskt att installera\r\nvarmvattenmätare. Även i befintliga hus bör, där så\r\när möjligt, mätare installeras. Ofta har man sett en\r\nsvårighet i att det inte skulle finnas mätare som på\r\nett riktigt sätt kan mäta varmvatten och\r\nvattenflöden. Numera är det inget problem, och en\r\nlagstiftning skulle givetvis också påskynda en\r\nteknisk utveckling av sådana mätare.</pre><pre>Mom. 13 gäller vänsterpartiets förslag att kraven på\r\nparkeringsutrymme på tomtmark skall tas bort ur\r\nplan- och bygglagsstiftningen. Vi instämmer här till\r\nfullo i vänsterpartiets uppfattning, liksom vi har\r\ngjort tidigare.</pre><pre>Slutligen vill jag, när vi har hanterat den här\r\nrestposten av motioner, fråga socialdemokraternas\r\nföreträdare Rune Evensson: När kommer från\r\nboverket till vårt bord förslag om källsortering?\r\nNär kommer vi att i ett sammanhang få hantera\r\nekologiskt grundade egenskapskrav på byggnader?\r\nNär kommer propositionen om sjuka hus? Det\r\nskulle vara trevligt att få höra litet mer om det.</pre><pre></pre><pre>Anf. 45 RUNE EVENSSON (s):</pre><pre>Fru talman! I det betänkande vi nu behandlar tar\r\nman upp olika krav på byggnader vad gäller\r\nstandard, miljö, hälsa och säkerhet. Ett antal\r\nmotioner från allmänna motionstiden behandlas.\r\nMånga av dem är kända från tidigare behandlingar\r\ni riksdagen. I de fall där dessa motioner ej föranlett\r\nnågot ändrat ställningstagande i förhållande till\r\nbehandlingen förra året, har jag för avsikt att följa\r\ntalmannens uppmaning från riksmötets öppnande\r\natt avstå från debatt, då inget väsentligt har hänt\r\nsom motiverar ett annat ställningstagande, och\r\nendast yrka bifall till utskottets förslag.</pre><pre>Jag avser alltså att i första hand koncentrera mig på\r\nreservationerna 7, 8 och 9. Men jag vill ändå\r\nbemöta något av det som tidigare har sagts här\r\nunder debatten.</pre><pre>Agne Hansson talade om kvalitet i boendet och om\r\nsjuka hus. Mycket av det som han sade kan jag hålla\r\nmed om. Agne Hansson sade också att reglerna i\r\nbyggandet måste få verka ett tag innan ändringar\r\ngörs. Jag håller med även om det.</pre><pre>När det gällde ungdomens situation ondgjorde sig\r\nAgne Hansson över att man inte gör tillräckligt för\r\natt skaffa bostäder åt ungdomen. Jag vill då\r\npåminna om att när riksdagen införde\r\nungdomsbostadsstöd och ungdomsbostadsbidrag,\r\nvar de borgerliga partierna emot det -- och om jag\r\nminns rätt var även centern emot detta.</pre><pre>Men så sent som i betänkandet 1989/90:21 säger\r\ncenterpartiet i en reservation: ''Även om vissa\r\ninvändningar kan resas mot\r\nungdomsbostadsbidragen, tvingas utskottet mot\r\nbakgrund av den uppkomna situationen konstatera\r\natt det nu inte är möjligt att avveckla dessa bidrag.''</pre><pre>Jan Sandberg talar mycket om begränsningen av\r\nregler. Jag vill påstå att mycket av detta önskemål\r\nhar tillgodosetts i samband med de\r\nnybyggnadsregler som boverket har gett ut och som\r\nnumera i stor utsträckning är utformade som\r\nfunktionskrav.</pre><pre>När det gäller fribyggen pågår en del sådana. Det\r\npågår också en utvärdering av dessa fribyggen, och\r\nvi avvaktar den utvärderingen innan vi tar vidare\r\nställning.</pre><pre>I fråga om smålägenheter, som har försvunnit\r\nunder ett antal år sedan 1960, vill jag bara påminna\r\nJan Sandberg om att de flesta av dessa lägenheter\r\nfaktiskt försvann när vi hade borgerlig regering här\r\ni landet.</pre><pre>Sedan sade Jan Sandberg att tio Guds bud fick plats\r\npå en A4-sida, medan vårt byggande fordrar\r\nbetydligt fler sidor. Då vill jag säga att med tanke\r\npå det generella sätt som tio Guds bud är avfattade\r\nkan man sammanfatta boendets budord i en\r\nmening: Alla skall ha en god bostad.</pre><pre>Kravet på hörselslingor i offentliga lokaler har\r\nföranlett flera motioner. I nybyggnadsreglerna\r\nfinns detta uttryckt som funktionskrav. Dessa krav\r\nhar förts över från tidigare SBN 80. Kraven har inte\r\nminskat. Kravet på att hörselskadade skall kunna\r\ndelta i verksamheten i samlingslokaler ligger fast,\r\näven om detta inte uttryckligt angetts i\r\nnybyggnadsreglerna.</pre><pre>Avsaknaden av detaljregler skall snarare ses som en\r\nöppenhet mot andra lösningar. Kraven skall\r\ngivetvis bibehållas. Men för undvikande av\r\nmissförstånd bör regeringen få titta på hur detta\r\nkan uttryckas bättre, så att missförstånd undviks.</pre><pre>Moderaterna reserverar sig mot detta och menar att\r\nfunktionskraven även här är till fyllest och att man\r\ninte behöver peka ut vilka typer av samlingslokaler\r\nsom bör komma i fråga. Byggherre och\r\nbyggnadsnämnd anses vara bättre skickade att\r\nklara detta. Men vore det så väl hade nog\r\nproblemet aldrig uppkommit.</pre><pre>Vänsterpartiet kräver i en reservation en översyn\r\nav PBL vad gäller kravet på tillgänglighet. Den\r\nkommunala självbestämmanderätten gör att\r\ntillgänglighetskravet behandlas olika i olika\r\nkommuner enligt reservanten.</pre><pre>Vid alla tillfällen som PBL har behandlats här i\r\nkammaren har vi tryckt på vikten av att all\r\nbebyggelse görs tillgänglig för personer med alla\r\nformer av handikapp. Alla människor måste på lika\r\nvillkor kunna delta i samhällslivet. I\r\ntillämpningsföreskrifter samt i råd och anvisningar\r\ntill lagen trycks det också på tillgängligheten. Det\r\ngäller också i utbildningen. Det åligger naturligtvis\r\nbyggherrar, planerare och arkitekter att följa lagen,\r\näven i dessa delar. Dessutom åligger det\r\nkommunerna att via planer och bygglov se till att\r\nså blir fallet. Kommunerna har till sin hjälp i dessa\r\nfrågor annat som är knutet till dem. Det finns alltså\r\nalla förutsättningar för att detta skall fungera i\r\nkommunerna.</pre><pre>Fru talman! Med det anförda yrkar jag bifall till\r\nutskottets hemställan i betänkandet samt avslag på\r\nreservationerna.</pre><pre>Anf. 46 JAN SANDBERG (m):</pre><pre>Fru talman! Ja, jag jämförde med tio Guds bud.\r\nMen jag gjorde inte den jämförelsen för att jag\r\ntycker att den samlade svenska lagstiftningen skall\r\nkunna sammanfattas på ett A 4-papper, utan därför\r\natt jag -- och då vänder jag mig inte i första hand\r\nmot lagarna i Sveriges rikes lag, som i och för sig\r\nbestår av ett antal sidor, där vi moderater har\r\nsynpunkter på en del lagar -- vänder mig mot att\r\nbostadssektorn har så otroligt många bestämmelser\r\noch regler som inte finns med i Sveriges rikes lag\r\nmen som regeringen, boverket och andra\r\nfastställer. Det är alltså den floran av olika\r\ndetaljregler som jag vänder mig mot.</pre><pre>Jag kan faktiskt ställa upp på Rune Evenssons\r\nsammanfattning av vad bostadspolitiken skall gå ut\r\npå, nämligen att alla skall ha en god bostad. Den\r\nuppfattningen delar jag alltså. Men när vi sedan\r\nskall arbeta på att försöka nå det målet har vi\r\nganska skilda uppfattningar om hur det skall ske.\r\nDet går att begränsa regelverket betydligt, inte\r\nminst på bostadssektorns område -- som ju är ett av\r\nde mest detaljreglerade områdena i det här landet.</pre><pre>Beträffande fribyggen sade Rune Evensson att man\r\navvaktar en utvärdering av pågående projekt. Jag\r\nföreslår att Rune Evensson beger sig ut till det\r\nbostadsområde i Uppsala där man har ett s.k.\r\nfribygge och att han frågar människorna som bor\r\ndär vad de tycker. Inte bara den statistik som redan\r\nfinns och som visar att omflyttningsfrekvensern är\r\nväldigt låg i de här områdena utan också alla samtal\r\nmed de här människorna skulle kunna bevisa för\r\nRune Evensson att det inte behövs någon\r\nutvärdering i framtiden. I stället kan man redan i\r\ndag säga att detta med fribyggen är ett bra sätt att\r\nbygga på. Det tycker inte minst de människor som\r\nbor i de aktuella områdena.</pre><pre>Beträffande detaljregler om hörselslingor sade\r\nRune Evensson att sådana i och för sig är viktiga\r\noch att man således ställer upp på kraven på att man\r\nskall komma med litet mera detaljerade\r\nföreskrifter.</pre><pre>Men jag hänvisade i min argumentation till\r\nutskottsmajoritetens skrivning i detta avseende.\r\nDet står att ''avsaknaden av detaljerade föreskrifter\r\nsnarast ses som en öppenhet för nya tekniska\r\nlösningar och en möjlighet till lokalt anpassade\r\nlösningar''.</pre><pre>Det är våra argument mot en detaljreglering på\r\nområdet. Men hur förklarar Rune Evensson detta\r\nmed att majoriteten trots allt har ställt upp på det\r\nsom jag återgav från utskottsbetänkandet?</pre><pre>Anf 47 KJELL DAHLSTRÖM (mp):</pre><pre>Fru talman! Jag upprepar min fråga till Rune\r\nEvensson om han möjligen har en uppfattning om\r\nnär vi gemensamt kan hantera förslag om\r\nekologiskt grundade egenskapskrav. Jag var ju\r\nkritisk till att de krav som vi har framställt i olika\r\nmotioner behandlats under olika punkter. Därför\r\nhar vi inte fått en gemensam debatt kring ett\r\nekologiskt byggande, och det är olyckligt. Det finns\r\nju många människor i Sverige som i dag verkligen\r\när intresserade av dessa frågor. De bör alltså\r\ndiskuteras också i denna kammare.</pre><pre>När kommer boverkets förslag om källsortering på\r\nriksdagens bord, och när får vi propositionen om\r\nsjuka hus? Det vore bra om regeringspartiets\r\nföreträdare kunde ge uttryck för sin uppfattning i\r\ndessa frågor.</pre><pre>Anf. 48 RUNE EVENSSON (s):</pre><pre>Herr talman! När det gäller Kjell Dahlströms\r\nfrågor om källsortering vill jag bara säga att\r\nriksdagen för ett år sedan biföll en motion i det\r\nsammanhanget. Vi sade att nya ombyggnadsregler\r\nskall utarbetas, så att källsortering av sopor\r\nunderlättas. Boverket har fått ett uppdrag och\r\narbetar med detta. Förslag kan väntas redan i höst.\r\nDet var den ena frågan.</pre><pre>Så till den andra frågan, som gäller sjuka hus.\r\nDenna fråga är under beredning i\r\nbostadsdepartementet. Jag kan bara säga att vi är\r\nlika intresserade som Kjell Dahlström av att besked\r\nkommer så fort som möjligt.</pre><pre>Anf. 49 KJELL DAHLSTRÖM (mp):</pre><pre>Fru talman! Det var roligt att höra att intresset för\r\ndessa saker delas av andra. Vi i miljöpartiet har,\r\nsåvitt jag vet, alltsedan vi kom in i riksdagen\r\nefterlyst en proposition i detta sammanhang. Men\r\nden saken har ständigt skjutits på framtiden. Jag\r\nhoppas verkligen att det som här har sagts kan\r\ntolkas som ett löfte som kan infrias.</pre><pre>Överläggningen var härmed avslutad.</pre><pre>(Beslut fattades under 15 §)</pre><pre>11 § Statlig förvaltning m.m.</pre><pre>Föredrogs</pre><pre>konstitutionsutskottets betänkande</pre><pre>1990/91:KU2 Statlig förvaltning m.m. (prop.\r\n1989/90:100 delvis).</pre><pre>Anf. 50 CATARINA RÖNNUNG (s):</pre><pre>Fru talman! I konstitutionsutskottets betänkande\r\nnr 2 behandlas den statliga förvaltningen. Och i\r\nbudgetpropositionens bilaga 2 redovisas för\r\nriksdagen det mycket omfattande arbetet som\r\npågår vad gäller förnyelsen av den offentliga\r\nsektorn. Konstitutionsutskottet har tagit del av\r\ndenna redogörelse men har inte funnit anledning\r\natt göra något uttalande.</pre><pre>I betänkandet i övrigt behandlas motioner på\r\nvarierande områden inom den statliga\r\nförvaltningen. Ett enhälligt utskott avstyrker\r\nsamtliga motioner med hänvisning till att de\r\nhuvudsakligen är tillgodosedda enligt gällande\r\nlagar, förordningar och rekommendationer. Jag\r\nyrkar därför bifall till utskottets hemställan.</pre><pre>Överläggningen var härmed avslutad.</pre><pre>(Beslut fattades under 15 §.)</pre><pre>12 § Nationaldagen som helgdag, m.m.</pre><pre>Föredrogs</pre><pre>konstitutionsutskottets betänkande</pre><pre>1990/91:KU5 Nationaldagen som helgdag, m.m.</pre><pre>Anf. 51 STIG BERTILSSON (m):</pre><pre>Fru talman! I Belgien gör man det. I Danmark gör\r\nman det. I Finland gör man det. I Norge, i Portugal,\r\nja, i många länder firar man nationaldagen som en\r\nallmän helgdag. Men det gör inte vi i Sverige. Detta\r\nhar föranlett oss moderater att i anslutning till\r\nbehandlingen av detta betänkande avlämna en\r\nreservation. Vi anser nämligen att nationaldagen\r\nborde firas som en helgdag. I en tid då Europa och\r\növriga världen blir alltmer internationell anser vi att\r\ndet är av betydelse att nationaldagen förstärks. Ett\r\nsätt att göra det är, som sagt, att fira den som\r\nhelgdag. En nationaldag är ju ett lands officiella\r\nhögtidsdag. Det är den dag som man i många länder\r\nfirar till minne av den tidpunkt då landet fick sin\r\ngällande författning, av en\r\nsjälvständighetsförklaring, av en revolution eller av\r\nnågonting annat.</pre><pre>I Sverige är nationaldagen som bekant den 6 juni.\r\nDet är dagen för Gustav Vasas tronbestigning 1523\r\noch för regeringsformens tillkomst 1809 som utgör\r\ngrunden för just detta datum.</pre><pre>Vi moderater tycker att det finns anledning att\r\nverkligen fira den här dagen som en helgdag. Det\r\nfinns helgdagar i vårt land som kanske mer än\r\nhälften av landets befolkning egentligen inte firar.\r\nNationaldagen måste vara en helgdag för att den\r\nskall kunna bli en högtidsdag för hela svenska\r\nfolket. Detta skulle vara möjligt genom en ändring\r\ni enlighet med vad som sägs i reservation 1 i\r\nkonstitutionsutskottets betänkande 15.</pre><pre>Jag yrkar härmed bifall till denna vår reservation.</pre><pre>Anf. 52 BENGT KINDBOM (c):</pre><pre>Herr talman! Begreppet nationaldag är en ny\r\nföreteelse i vårt land. Vi har alltså inte haft\r\nnationaldagen särskilt länge. Det högtidlighållande\r\nsom vi tidigare hade berodde på enskilda initiativ\r\nav olika slag genom föreningslivet. Det var svenska\r\nflaggans dag som firades.</pre><pre>Men det finns anledning att beakta nationella\r\nhändelser. Sådant är viktigt, och det har framgått\r\nockså av förhållandena i omvärlden. Men det\r\nfaktum att det finns anledning att framhålla\r\nbetydelsen av den nationella utvecklingen eller att\r\nbekräfta en nations särdrag och särart behöver ju\r\ninte leda till nationalism.</pre><pre>Utöver det som Stig Bertilsson nämnde om den 6\r\njuni vill jag lägga till att den senaste grundlagen\r\nantogs just detta datum, alltså den 6 juni. För att så\r\natt säga lyfta nationaldagen, tidigare kallad svenska\r\nflaggans dag, anser vi i centerpartiet att det är\r\nviktigt att den dagen görs till helgdag. Vi skulle då\r\nfölja en ordning som gäller i de allra flesta länder i\r\nvår omvärld. Det skulle förstärka nationaldagen,\r\nsom skulle bli en nationell högtidsdag.</pre><pre>Herr talman! Jag ber att få hänvisa till vad vi i\r\ncentern har sagt i våra motioner samt i vår\r\nreservation. Det finns anledning att återkomma till\r\nfrågan. Jag kommer dock inte i dag att yrka bifall\r\ntill reservationen.</pre><pre>Anf. 53 ROSA-LILL WÅHLSTEDT (s):</pre><pre>Herr talman! I det här betänkandet behandlas ett\r\nantal motioner. Motionärerna yrkar att\r\nnationaldagen den 6 juni stadfästs som helgdag.\r\nVidare finns det i två motioner krav på ändringar i\r\nflagglagstiftningen.</pre><pre>Till utskottets betänkande är två reservationer\r\nfogade -- en från moderaterna och en från\r\ncenterpartiet. I reservationerna yrkar man att\r\nnationaldagen skall vara en helgdag. Men\r\nmotionsförslag om att nationaldagen görs till\r\nhelgdag har behandlats och avslagits vid ett flertal\r\ntillfällen under senare år. Riksdagen har då\r\nhänvisat till att nuvarande former för firandet av\r\nnationaldagen ger tillräckligt utrymme när det\r\ngäller att markera nationaldagens betydelse i det\r\nsvenska samhället.</pre><pre>Så sent som i maj 1989 antog riksdagen en lag om\r\nallmänna helgdagar. Då gjordes det inga ändringar\r\nnär det gäller de helgdagar som redan finns. Vidare\r\nfinns det ett tungt vägande skäl för att avstyrka\r\nreservationerna, nämligen att införandet av\r\nytterligare en helgdag skulle få stor\r\nsamhällsekonomisk betydelse.</pre><pre>Kostnadseffekterna skulle bli betydande. Av ca 200\r\narbetsdagar skulle 0,5 % produktiv tid försvinna.\r\nEtt annat mått i det avseendet är att införandet av\r\nytterligare en arbetsfri dag skulle kosta 0,25 % av\r\nBNP. Det betyder att det skulle kosta drygt 3\r\nmiljarder kronor att införa en ny helgdag.\r\nDessutom skulle nationaldagen två gånger av sju\r\ninfalla på tisdagar resp. torsdagar, något som med\r\nsannolikhet skulle leda till att krav på ledighet vid\r\ns.k. klämdagar skulle resas på arbetsmarknaden.</pre><pre>Moderaterna har visserligen insett att införandet av\r\nen ny helgdag skulle få samhällsekonomiska\r\nkonsekvenser. De yrkar därför att regeringen skall\r\nlåta utreda frågan om huruvida någon annan\r\nhelgdag kan flyttas eller helt utgå, så att\r\nnationaldagen i stället blir helgdag.</pre><pre>Vidare säger moderaterna i sin reservation: ''Det\r\ntorde knappast råda någon tvekan om att\r\nallmänheten hyser uppfattningen att nationaldagen\r\nbör vara helgdag.''</pre><pre>Med anledning av moderaternas resonemang i den\r\nhär reservationen vill jag säga att det här med att\r\nflytta eller att slopa någon av det nuvarande\r\nhelgdagarna inte är så enkelt. Såvitt jag förstår\r\nskulle en sådan åtgärd antingen uppröra eller såra\r\nde människor som vill fira en kyrklig helgdag enligt\r\ndjupt förankrad religiös helgd eller också uppröra\r\noch såra de hundratusentals människor som vill\r\nhögtidlighålla första maj -- arbetarrörelsens stora\r\ninternationella högtidsdag. Första maj har ju varit\r\nhelgdag i Sverige sedan 1928.</pre><pre>Jag vill fråga moderaternas talesman vilken statistik\r\nman så att säga lutar sig mot när man talar om att\r\ndet finns em majoritet bland medborgarna som vill\r\natt nationaldagen skall vara helgdag.</pre><pre>Med detta, herr talman, yrkar jag bifall till\r\nutskottets hemställan och avslag på de två\r\nreservationerna.</pre><pre>Anf. 54 STIG BERTILSSON (m):</pre><pre>Herr talman! Rosa-Lill Wåhlstedt säger att ett skäl\r\ntill att låta bli att göra nationaldagen till helgdag är\r\natt det inte gjorts några förändringar tidigare. Men\r\nom man resonerar på det sättet blir det över huvud\r\ntaget inga förändringar i vårt samhälle.</pre><pre>Det händer ju väldigt mycket runt om i Europa, och\r\ndärför finns det anledning att på olika sätt\r\nunderstryka nationaldagens betydelse. Mot den\r\nbakgrunden tycker jag att Rosa-Lill Wåhlstedt\r\nborde vara lyhörd, åtminstone i någon mån, inför\r\nde opinionsyttringar som ändå förekommer. Vi\r\nmoderater säger att det lär finnas en majoritet\r\nbland svenskarna som vill att nationaldagen skall\r\nvara helgdag. Även om vi, när vi gör ett sådant\r\nuttalande, inte stöder oss på detaljerade studier, så\r\när det ändå fråga om väldigt kraftiga\r\nopunionsyttringar. Vi anser faktiskt att dessa är\r\nvärda att beaktas.</pre><pre>Vidare talar Rosa-Lill Wåhlstedt om\r\nkostnadseffekterna beträffande en ny helgdag.\r\nNaturligtvis har vi också observerat de\r\nförhållandena. Av den anledningen har vi sagt att\r\nman, även om ett principbeslut fattas om en ny\r\nhelgdag, bör utreda om det finns någon möjlighet\r\natt eventuellt ta bort någon annan helgdag. När det\r\ngäller de andra helgdagarna är faktiskt inte alla\r\nkyrkliga. Vad beträffar första maj, som är helgdag\r\nalltsedan 1928, kan vi konstatera -- och det borde\r\nRosa-Lill Wåhlstedt också göra -- att den dagen inte\r\när så helig längre. Man jobbar numera i hög grad\r\npå första maj -- många gör faktiskt det. Jag säger\r\ndärmed inte att första maj skall tas bort som\r\nhelgdag. Men vi måste vara observanta på de\r\nförändringar som äger rum runt omkring oss.</pre><pre>Sammantaget, Rosa-Lill Wåhlstedt, tycker jag att\r\ndet finns väldigt mycket som talar för att man, om\r\nnu t.ex. arbetarrörelsen anser att första maj mycket\r\nväl kan vara helgdag, också borde kunna ställa upp\r\npå att hela nationen får betrakta sin dag som en\r\nhelgdag.</pre><pre>Anf. 55 ROSA-LILL WÅHLSTEDT (s):</pre><pre>Herr talman! Stig Bertilsson anför en mängd\r\nargument för att nationaldagen skall bli helgdag.\r\nMen då vill jag framhålla att utskottets majoritet\r\nhar funnit att de nuvarande formerna och de\r\narrangemang som man har ute i landet är till fyllest\r\nnär det gäller att fira nationaldagen.</pre><pre>Jag skulle till Stig Bertilsson vilja säga att vi i dagens\r\nsituation, när vi har sådana problem med ekonomin\r\noch måste vara återhållsamma, bör tänka oss för en\r\neller två gånger innan vi inför ytterligare kostnader\r\ni samband med tillskapandet av ytterligare en\r\nhelgdag, en dag som därmed görs arbetsfri. Det\r\nhandlar om pengar i storleksordningen drygt 3\r\nmiljarder kronor. Det är inte att förringa.</pre><pre>Jag skulle vilja fråga Stig Bertilsson vilken av de\r\nandra helgdagarna han tror att man skulle kunna\r\nslopa. Det finns en religiös hävd, och det finns\r\nandra traditioner. En sådan prövning gjordes i maj\r\n1989, och då fann man inte att man kunde ta bort\r\nnågon av eller ändra de nuvarande helgdagarna.</pre><pre>Anf. 56 STIG BERTILSSON (m):</pre><pre>Herr talman! Att socialdemokraterna har skött\r\nvårt lands ekonomi så dåligt kommer för oss\r\nmoderater aldrig att vara ett argument för att inte\r\nha nationaldagen som helgdag. Det vill jag\r\nunderstryka.</pre><pre>Rosa-Lill Wåhlstedt sade att jag har anfört en\r\nmassa argument. Exakt så sade hon. Värdera dem,\r\nlyssna till dem, Rosa-Lill Wåhlstedt! De finns\r\nförankrade i opinionen.</pre><pre>Vilken helgdag man skall ta bort, om man skall ta\r\nbort någon, är vad vi vill ha utrett. När vi har fått\r\ngöra det kommer också svaret.</pre><pre>Anf. 57 ROSA-LILL WÅHLSTEDT (s):</pre><pre>Herr talman! Helt kort vill jag säga att det när det\r\ngäller den ekonomiska situationen i landet finns\r\nandra krafter som verkar och ser till att ekonomin\r\nutvecklas på ett visst sätt. Det är inte\r\nsocialdemokraterna och deras regeringspolitik som\r\nhar varit orsak till detta.</pre><pre>En prövning av vilken helgdag man eventuellt kan\r\nflytta eller låta utgå skedde i samband med att lagen\r\nom helgdagar antogs i maj 1989.</pre><pre>Anf. 58 STIG BERTILSSON (m):</pre><pre>Herr talman! Jag noterar att Rosa-Lill Wåhlstedt\r\nanser att socialdemokraterna inte har någonting\r\nmed den ekonomiska utvecklingen i landet att göra.\r\nDet är ytterligare en bekräftelse.</pre><pre>Överläggningen var härmed avslutad.</pre><pre>(Beslut fattades under 15 §.)</pre><pre></pre><pre>13 § Negativ föreningsrätt samt\r\nkollektivanslutning m.m.</pre><pre>Föredrogs</pre><pre>konstitutionsutskottets betänkande</pre><pre>1990/91:KU6 Negativ föreningsrätt samt\r\nkollektivanslutning m.m.</pre><pre>Anf. 59 HANS NYHAGE (m):</pre><pre>Herr talman! Till konstitutionsutskottets\r\nbetänkande nr 6, som vi nu skall behandla, finns\r\nfogade fyra reservationer, av vilka två gäller negativ\r\nföreningsrätt och de två övriga\r\nkollektivanslutningen till politiskt parti. Det är\r\nsåledes ett par synnerligen gamla bekanta som åter\r\ndyker upp på arenan.</pre><pre>Det måste rimligen vara varje enskild människas\r\negen angelägenhet att själv avgöra om hon vill\r\ntillhöra en förening eller inte. Detta är så\r\nelementärt, att det är fullkomligt obegripligt att det\r\nalltjämt finns personer -- t.o.m. i denna kammare --\r\nsom vägrar att inse att denna rätt skall vara absolut\r\ntryggad och därmed i alla avseenden vara\r\ngrundlagsfäst. Detta gäller enbart för rätten att fritt\r\nansluta sig till en förening, dvs. den positiva\r\nföreningsrätten, men däremot inte för den negativa\r\nföreningsrätten, dvs. rätten att slippa tillhöra en\r\nförening.</pre><pre>I Sverige bryter vi därmed mot vad\r\nEuropakonventionen för mänskliga rättigheter har\r\nuttalat i frågan. Här har vi rader av flagranta fall,\r\ndär man från fackliga organisationers sida begått\r\nrent diskriminerande handlingar för att tvinga\r\narbetstagare att bli medlemmar. Bojkotter,\r\nsnokande och ren personförföljelse ingår dess värre\r\ni denna hantering. Åtgärder av typ svartlistning av\r\nicke-medlemmar äger också rum. Inslag av den\r\nkaraktären har föga med demokrati att göra.</pre><pre>Rätten att utan sanktion träda ut ur en förening\r\nborde vara lika självklar som rätten att ansluta sig.\r\nSå är det alltså inte. Trots att arbetsdomstolen vid\r\nflera tillfällen fastslagit, att medlem i en facklig\r\norganisation äger rätt att lämna denna enligt egen\r\nönskan, händer det att fackliga organisationer på\r\nskilda sätt lägger hinder i vägen för ett frivilligt\r\nutträde. Det händer också att man försvårar för\r\narbetsgivare, som skall anställa någon som ej är\r\nfackligt ansluten.</pre><pre>Verkligheten visar alltså, att den enda möjligheten\r\natt garantera friheten för en person att själv\r\nbestämma om han eller hon vill tillhöra en förening\r\neller inte är att helt grundlagsfästa föreningsrätten.\r\nDetta innebär således att även den negativa\r\nföreningsrätten blir grundlagsfäst, vilket yrkas i\r\nreservation nr 1.</pre><pre>Frågan om kollektivanslutning till politiskt parti är\r\nockså av den karaktären, att man rimligen inte\r\nskulle behöva stå i Sveriges riksdag och diskutera\r\nnågot som är så reaktionärt och icke-demokratiskt.\r\nMen tyvärr visar ju verkligheten även här att det är\r\nnödvändigt med en lagstiftning för att vi helt skall\r\nkunna känna oss befriade från eländet. Att\r\nkollektivt ansluta människor till det\r\nsocialdemokratiska partiet utan att inhämta deras\r\nuttryckliga medgivande är en kvalificerad icke-\r\ndemokratisk ynkedom. Någon ytterligare\r\nargumentering krävs inte för det självklara i att en\r\nsådan hantering måste förbjudas i lag.</pre><pre>Från socialdemokratiskt håll görs nu gällande att\r\nman själv beslutat sig för att avskaffa\r\nkollektivanslutningen med utgången av detta år.\r\nDet tog flera år att genomföra detta, vilket hade\r\nkunnat ske utan något dröjsmål alls, om bara viljan\r\nfunnits. Men det gällde ju att suga ut så mycket som\r\nmöjligt av icke-socialdemokrater, att användas i\r\nden socialdemokratiska verksamheten.</pre><pre>Nåväl, kollektivanslutningen i sin nuvarande\r\nutformning skall avskaffas. Kvarnstenen blev för\r\ntung. Men tämligen självklart är att detta är ett\r\nbeslut under galgen. Med en klar\r\nsocialdemokratisk riksdagsmajoritet hade beslutet\r\naldrig fattats. Detta gör att behovet av lagstiftning\r\nkvarstår för att det skall kunna fastslås att\r\ntvångsanslutning till politiskt parti inte hör hemma\r\ni en demokrati.</pre><pre>Självfallet har socialdemokraterna inte lämnat ifrån\r\nsig kollektivanslutningen utan att ersätta den med\r\nnågot annat, som ingalunda är bättre. Nu skall man\r\nansluta fackliga organisationer. Därmed tvingas de\r\nfackligt anslutna att kollektivt vara med och betala\r\ntill det socialdemokratiska partiet. Men det stannar\r\ninte enbart vid detta. Lika uppseendeväckande är\r\natt avgiften för individuellt ansluten medlem helt\r\neller delvis skall kunna betalas av den fackliga\r\norganisationen. Därmed har man i princip inte nått\r\nnågon förändring alls, snarare tvärtom, jämfört\r\nmed innebörden av den nu tillämpade\r\nkollektivanslutningen. Den nya formen är lika\r\nreaktionär som den hittills tillämpade.</pre><pre>Herr talman! Det är alldeles självklart att vi måste\r\nha en lagstiftning som gäller förbud mot att\r\nkollektivansluta människor till ett visst parti. Det är\r\nlika naturligt att vi också yrkar att fackliga\r\norganisationer icke får anslutas till politiskt parti.\r\nJag yrkar härmed bifall till reservationerna 1 och 3.</pre><pre>Anf. 60 YLVA ANNERSTEDT (fp):</pre><pre>Herr talman! Det är svårt att hålla räkningen på\r\nvilken gång i ordningen som vi debatterar de här två\r\nfrågorna.</pre><pre>Om det inte vore något problem med\r\nkollektivanslutningen, skulle vi som reserverat oss\r\ninte ta upp frågan gång på gång. Det är faktiskt 17\r\når sedan riksdagen första gången uttalade att\r\nkollektivanslutning inte borde förekomma, men\r\nfortfarande pågår den.</pre><pre>Uppenbarligen har inte socialdemokraterna i\r\ngrunden ändrat uppfattning. I stället har man\r\ngenom slugt manövrerande byggt upp en ny\r\nkonstruktion, som i praktiken är lika odemokratisk\r\nsom kollektivanslutning, men med den skillnaden\r\natt det nu inte ens går att reservera sig. När\r\nsocialdemokraterna nu under en tid fått vidkännas\r\nen massflykt från medlemsskarorna, hittar man på\r\nen annan modell för att pungslå de fackligt\r\nanslutna.</pre><pre>Den enskilda människan har råkat ur askan i elden.\r\nGenom sin fackförening tvingas hundratusentals\r\nmänniskor ekonomiskt stödja ett parti som man\r\ninte alls sympatiserar med. Ja, organisationen skall\r\nt.o.m. betala in medlemsavgiften. Det är precis\r\nsådana här konstruerade bindningar mellan\r\nfackföreningsrörelse och ett politiskt parti som\r\nländer i Östeuropa nu frigör sig ifrån och stiftar\r\nlagar emot. I går eftermiddag kunde vi i andra\r\nkammarsalen lyssna till Alexander Dubc%ek när han\r\nberättade om Tjeckoslovakiens frigörelseprocess\r\noch om dess lagstiftningsarbete just mot den här\r\ntypen av bindningar. Om jag inte missminner mig\r\nvar det ett antal socialdemokrater som stod upp och\r\napplåderade hans tal. I olika sammanhang uttalar\r\nsocialdemokraterna sitt stöd för de förra\r\nsocialistiska staternas frigörelse och\r\nlagstiftningsarbete. Varför inte stödja denna\r\nutveckling också i Sverige?</pre><pre>Det är viktigt att slå vakt om det fackliga\r\nengagemanget i vårt land. Socialdemokraternas\r\nmanipulationer bidrar bara till att splittra det och\r\nrasera förtroendet för det fackliga arbetet. Ute i\r\nlandet kan man på flera håll rapportera om mer\r\neller mindre fullgångna planer på att bilda nya\r\nfackföreningar som är politiskt obundna. Ett sätt\r\natt förhindra en sådan splittring är att genom\r\nlagstiftning slå fast att kollektivanslutning inte skall\r\nförekomma.</pre><pre>Liksom tidigare har vänsterpartiet sitt krystade\r\nsärskilda yttrande om att kollektivanslutning inte\r\nskall förekomma och att organisationsanslutning\r\nkommer att medverka till splittring inom\r\nfackföreningsrörelsen. Har man dessa åsikter är det\r\nnaturligt att reservera sig. Men åsikterna kanske\r\ninte är så helhjärtade som man försöker framställa\r\ndem.</pre><pre>Herr talman! Det är också viktigt att slå fast att\r\nvarje medborgare borde ha grundlagsfäst rätt att\r\nstå utanför en förening om man så önskar. Den\r\nrätten har man i praktiken inte i Sverige. Ständigt\r\nkommer det rapporter från enskilda människor om\r\nhur fackliga organisationer på olika sätt anser sig ha\r\nrätt att trakassera enskilda medborgare för att\r\ntvinga in dem som medlemmar. Rapporter finns\r\nockså om olika aktiviteter som fackliga\r\norganisationer ägnar sig åt för att ställa upp hinder\r\nför arbetsgivare som vill anställa någon som inte är\r\nfackligt ansluten.</pre><pre>De problem som majoriteten räknar upp i\r\nbetänkandet och som anses som hinder för att i\r\ngrundlag rättsskydda den enskilde mot annan\r\nenskild är faktiskt inte tillräckliga för att man skall\r\nlåta bli att vidta åtgärder. Verkligheten visar med\r\nall önskvärd tydlighet att behovet av ett sådant\r\nskydd finns. Våra lagkunniga har löst svårare\r\nproblem än så. Ute i Europa, i andra länder, går det\r\nuppenbart att lösa sådana problem.</pre><pre>Det stora och allvarliga problemet i det här\r\nsammanhanget är faktiskt att socialdemokraterna\r\ninte tycker att den enskilda människan behöver\r\nnågot skydd. De tycker att kollektivet -- den\r\nfackliga organisationens tvångsmöjligheter -- är\r\nviktigare än den enskilda människans rätt. För oss\r\nfolkpartister är ett sådant resonemang fullständigt\r\nfrämmande. För oss är det viktigast att skydda den\r\nenskilda människan från övergrepp både från\r\norganisationer och från staten.</pre><pre>Herr talman! Jag yrkar bifall till reservationerna 1\r\noch 3.</pre><pre>Anf. 61 BENGT KINDBOM (c):</pre><pre>Herr talman! Frågan om negativ föreningsrätt som\r\nden inledande delen av det här betänkandet\r\nhandlar om, utgår ju från de fri- och rättigheter som\r\nvi har i vårt land och som till viss del är\r\ngrundlagsfästa, nämligen att det allmänna inte kan\r\ntvinga den enskilde till ställningstagande i religiöst,\r\npolitiskt, kulturellt eller annat hänseende. Vi har\r\nföreningsfrihet och demonstrationsfrihet och andra\r\ngrundläggande fri- och rättigheter som vi slår vakt\r\nom. Lika naturligt som det är att vi har de här\r\ngrundläggande fri- och rättigheterna vore det att\r\nockså ha rättigheten från någonting. Det är ju det\r\nsom berörs i reservation nr 1 och i den motion som\r\nbl.a. Martin Olsson m.fl. från centerpartiet har\r\nlämnat. Rätten att fritt ansluta sig har vi, men\r\nrätten att fritt utträda finns inte.</pre><pre>Det finns inget skydd mot de tvångsåtgärder som\r\nkan vidtas inom föreningslivets ram, eftersom vi i\r\nvissa fall har kopplat olika verksamheter till\r\nföreningsaktiviteter av olika slag. Det finns också\r\npå det kommunallagsreglerade området en\r\nupplösning av den rena demokratiska linjen, där\r\nman talar om brukarinflytande och medverkan från\r\nolika intresseorganisationer. Det är, inom parentes\r\nsagt, åtgärder och förslag som vi från centerpartiet\r\nhar vänt oss emot. Vi har sagt att det är de\r\ndemokratiska principerna som skall gälla och att vi\r\nskall motverka de korporativa inslagen. Det\r\nresonemang vi för om den negativa föreningsrätten\r\nbör också kopplas till centerpartiets förslag om att\r\nramlagstifta om ideella föreningar. Där borde vissa\r\ngrundläggande regler för de ideella föreningarna\r\nläggas fast såsom medlemskap, villkor när det\r\ngäller ekonomi etc. samt revision och rätten till\r\nutträde, för att ta några exempel. Vi har krävt en\r\nutredning om detta, och jag säger inte att det var en\r\nslutlig lösning på hur vi vill se den frågan.</pre><pre>Jag vill med hänvisning till detta om föreningar och\r\nföreningsrätten understryka det som vi ser som\r\nsjälvklart, nämligen både rätten att fritt ansluta sig\r\ntill en förening och rätten att lämna en förening.\r\nFör att kunna få detta verkställt yrkar jag bifall till\r\nreservation nr 1.</pre><pre>Reservation nr 3 berör kollektivanslutningen, som\r\nju är en gammal fråga i konstitutionsutskottet. Där\r\nhar gjorts en rad uttalanden under åren. Bärighet\r\näven på den här frågan har ju det resonemang som\r\njag förde tidigare om föreningsfriheten och\r\nföreningsrätten.Här tillkommer ytterligare en del\r\nsom har reglerats av föreningsformen och\r\nriksdagen i vanlig lag, nämligen valhemligheten\r\nsom gäller både allmänt och enskilt. Det här är\r\nuttryck för självklarheter, som jag ser det: rätten att\r\nansluta sig, rätten att behålla valhemligheten.\r\nSocialdemokraterna har ju ändå av tradition och\r\nhistoria hävdat in i det sista ett samband mellan\r\nföreningar och politiskt parti, där den enskilde\r\nmedlemmen inte kan få sin vilja tillgodosedd.\r\nMotvilligt har man fösts dit där man är i dag. Den\r\nsocialdemokratiska kongressen har beslutat att\r\nanta nya regler för anslutning till partiet. Man har\r\nalltså inte gått på den linje som jag anser vara\r\nsjälvklar, nämligen ett frivilligt och enskilt\r\nmedlemskap i partiet.</pre><pre>Man använder sig av teknikaliteter för att\r\növerbrygga det somsker den 1 januari 1991. Ett\r\nexempel på det är att låta föreningarna betala\r\navgiften för den enskilde.</pre><pre>Det lagförslag som här har diskuterats har\r\ngranskats av lagrådet, som har konstaterat att det\r\ninte står i strid med de föreningsfrihetsprinciper\r\nsom tidigare har åberopats, dvs. att det skulle vara\r\nett ingrepp i den fria föreningsrätten. Lagrådet har\r\nsagt att det går att anta den här lagen utan att\r\ningrepp görs i denna föreningsrätt. Lagrådet har\r\nockså sagt att lagen skulle uppnå sitt syfte,\r\nnämligen att begränsa kollektivanslutningen till ett\r\nvisst politiskt parti. Eftersom den här diskussionen\r\ninte upphör, finns det anledning att stå fast vid\r\nkravet att man skall införa en lag från den 1 januari\r\n1991. Det framgår av reservation 3.</pre><pre>De nya organisationsanslutningarna går ut på att\r\ngrupper av medlemmar utan egen medverkan i\r\npraktiken blir medlemmar genom att deras\r\nförening har anslutit sig till ett politiskt parti. Det\r\när, som jag redan tidigare har sagt, lika orimligt som\r\nden direkta kollektivanslutningen. Det har\r\ngrundläggande betydelse för den enskildes\r\nmöjlighet att vara med i en förening. Vill man inte\r\nlöpa risken att på detta sätt genom sin förening bli\r\nansluten till en politisk organisation eller ett\r\npolitiskt parti, då skall man inte gå med i\r\nföreningen, trots att det kanske är av primärt\r\nintresse för den enskilde.</pre><pre>Med detta, herr talman, ber jag att få yrka bifall till\r\nreservation 3.</pre><pre>Anf. 62 LARS-OVE HAGBERG (v):</pre><pre>Herr talman! Det var inga glädjetoner från de tre\r\nföregående talarna. Jag trodde nästan att de var på\r\nen begravning. Det återstår faktiskt bara två\r\nmånader innan kollektivanslutningen för enskild\r\nmedlem till politiskt parti upphör. Det beslutet\r\nfattades inom socialdemokratin efter det att\r\nriksdagen vid ett flertal tillfällen uttalat sig mot\r\ndenna kollektivanslutning. Mitt parti har uttalat att\r\nvi, i och med att man så uppenbart bryter mot\r\nriksdagens intentioner, inte finner någon annan\r\nmöjlighet än att ansluta oss till\r\nlagstiftningsförslaget, trots att vi inte tycker att det\r\när den bästa vägen att gå. Vi har därefter kunnat\r\nkonstatera att socialdemokratin i och med\r\nutgången av detta år avskaffar\r\nkollektivanslutningen. Det hälsar vi naturligtvis\r\nmed stor tillfredsställelse.</pre><pre>Det finns dock andra organisationsformer.\r\nVänsterpartiets hållning, som också framgår av vårt\r\nsärskilda yttrande, är att organisationsanslutningen\r\ninte är bra för fackföreningsrörelsen. Därför är vi\r\nmotståndare till en sådan form av anslutning.\r\nSamtidigt har vi sagt att vi inte kan lägga oss i att\r\nriksdagen lagstiftar om ideella organisationers\r\nsamband med andra organisationer. Här gäller det\r\ninte enskilda individer.</pre><pre>För några veckor sedan deltog jag i min\r\nfackförenings representantskapsmöte där jag är\r\nledamot. På dagordningen hade vi uppe frågan om\r\nhur avvecklingen av kollektivanslutningen skulle\r\nske. I sedvanlig ordning kom en socialdemokratisk\r\nombudsman och berättade om de valmöjligheter\r\nsom fanns. Vi kunde på samma sätt som tidigare ge\r\nett bidrag till socialdemokraterna och bilda\r\nsocialdemokratiska fackklubbar på jobbet. Vi\r\nkunde också välja organisationsanslutningsformen\r\noch därmed få tillträde till arbetarkommunens\r\nrepresentantskap samt säkerställa, som han sade,\r\nvår röst i rörelsen. Ombudsmannen glömde dock\r\natt tala om att det fanns en tredje väg, nämligen att\r\nlåta bli att ge något generellt stöd till politiskt parti.\r\nDet måste vara tragiskt för både ombudsmannen\r\noch särskilt för socialdemokraterna att inte i tid ha\r\ninsett detta. Det här måste vara det allra sämsta\r\ntillfället för socialdemokraterna att ställa om sig.\r\nEftersom jag har mycket goda kontakter med basen\r\nvet jag att det här innebär oerhörda problem för\r\nsocialdemokratin. Det stärker kanske inte\r\narbetarrörelsen, men socialdemokratin får väl\r\nskylla sig själv.</pre><pre>Efter ombudsmannens inledning och utgjutelser\r\nom hur bra dessa modeller var, framför allt\r\norganisationsmodellen, gick vi till grupparbete.\r\nDet första vi sade i den grupp jag hörde till var att\r\nvi inte kände igen oss i det ombudsmannen hade\r\nsagt. I gruppen ingick en ''stor'' klubbordförande\r\noch en mycket gammal socialdemokrat som hade\r\ningått i bolagsstyrelsen. Vi resonerade hur vi skulle\r\ngöra och kom fram till att vi aldrig skulle gå med\r\npå organisationsanslutning. Det skulle bli vår död,\r\nsade vi. På den punkten var gruppen helt enig.</pre><pre>Nu skall vi snart fatta beslut om detta i vår\r\nfackförening. Jag kan inte tänka mig något annat än\r\natt en organisationsanslutning absolut inte kommer\r\npå fråga. Jag anser dessutom att en\r\norganisationsanslutning vore politiskt självmord\r\nför socialdemokraterna i detta läge.</pre><pre>I nämnda grupparbete sade många att det\r\nautomatiskt blir så att de som inte är\r\nsocialdemokrater -- i dag är det många fler än de\r\nsom är socialdemokrater -- får bilda en egen\r\nfackförening. Det är kanske det som står till buds\r\nom socialdemokraterna handskas så vårdslöst med\r\nsitt inflytande i fackföreningsrörelsen. Jag tror att\r\nde kloka människorna i fackföreningsrörelsen inte\r\ngör misstaget att tillskapa\r\norganisationsanslutningsformen.</pre><pre>Att gå på linjen lagstiftning, som föreslås i\r\nreservationerna, tror jag är farligt. Man vill reglera\r\ngenom bidrag. Det är klart att man kanske enligt\r\namerikansk modell via bidrag vill reglera ekonomin\r\nför ideella organisationer och kanske i synnerhet\r\nför politiska partier. Men det handlar inte om det,\r\nutan att med hjälp av lagstiftning begränsa fackets\r\nmöjligheter. Jag anser att facket skall kunna stödja\r\npolitiska partier och politiska initiativ när man så\r\nvill. Det skall kunna ske helt fritt. Facket bedömer\r\nsig självt och bestämmer självt om det vill vara\r\nslagkraftigt eller bara ett bihang till ett parti. Det är\r\nnågot som den svenska statsapparaten inte\r\nbestämmer. Den principiella hållningen tycker vi är\r\nriktig. Därför reserverar vi oss inte på den här\r\npunkten. Vi tror nämligen på människorna och\r\nanser inte att staten skall avgöra sådana här saker.\r\nFackföreningsrörelsen kommer säkert genom sin\r\nmångfald att klara av detta. Jag är för en enhetlig\r\nfackföreningsrörelse. Det är inte vi här i riksdagen\r\nsom skall bestämma om det skall vara en, två eller\r\ntre fackföreningar på en arbetsplats, utan det avgör\r\nde arbetande människorna där. De skall ha rätt att\r\nbestämma hur de skall organisera sig. Här har\r\nsocialdemokratin ett stort ansvar framöver. De har\r\natt ta ställning till om vi skall ha en enhetlig\r\nfackföreningsrörelse eller inte.</pre><pre>Med detta, herr talman, yrkar jag bifall till\r\nutskottets hemställan.</pre><pre>Anf. 63 BENGT KINDBOM (c) replik:</pre><pre>Herr talman! Av Lars-Ove Hagbergs uttalande om\r\norganisationsanslutningen drar jag slutsatsen att\r\nhan är absolut motståndare till den. Samtidigt anser\r\nhan att de enskilda själva skall få avgöra till vilket\r\npolitiskt parti de skall ansluta sig. Jag vill redovisa\r\natt det finns en lösning på detta problem, närmligen\r\ni form av det förslag till lag som föreligger. I det står\r\nbl.a.: ''Enskild person får antas som medlem i\r\npolitisk sammanslutning endast om han genom\r\negen ansökan ger till känna att han önskar inträda i\r\nsammanslutningen.'' Det är lösningen på hela\r\nproblemet.</pre><pre></pre><pre>Anf. 64 YLVA ANNERSTEDT (fp) replik:</pre><pre>Fru talman! Efter Lars-Ove Hagbergs redovisning\r\nav interiörer från hans fackföreningsmöte får man\r\nkonstatera att han ju inte har varit särskilt aktiv i\r\nden här frågan, om det har dröjt ända till för någon\r\nmånad sedan innan det startades någon diskussion i\r\nhans fackförening om kollektivanslutning eller inte.\r\nMed tanke på att det var 1973 som riksdagen första\r\ngången uttalade att kollektivanslutning inte skulle\r\nförekomma, får man nog säga att Hagberg är\r\nsenfärdig.</pre><pre>Sedan var hela hans anförande ett instämmande\r\ni och ett försvar för reservation 3. Jag föreslår att\r\nhan röstar för den vid voteringen.</pre><pre>Anf 65 LARS-OVE HAGBERG (v) replik:</pre><pre>Fru talman! Till Bengt Kindbom vill jag säga att det\r\när självklart att varje individ själv skall ansluta sig\r\ntill politiskt parti. Det var precis det jag sade. Vad\r\njag därutöver argumenterade för var att\r\nsocialdemokratin själv får avgöra hur den vill se\r\nfackföreningsrörelsen framöver och att inte staten\r\nskall gå in och bestämma vilka former som\r\nfackföreningen skall ha. Jag undrar vad det blir i\r\nförlängningen, om man griper in i\r\nfackföreningsrörelsens beslutanderätt här.</pre><pre>Jag tycker att man skall göra mycket klart att den\r\nenskilda individen inte kan tvångsanslutas till\r\npolitiskt parti. Men vad en organisation gör med sig\r\nsjälv är faktiskt en annan sak. Kan man inte skilja\r\npå dem, tror jag att man hamnar ganska snett.</pre><pre>För Ylva Annerstedt kan jag berätta att mitt\r\nmotstånd mot kollektivanslutningen började långt\r\nföre 1973. Det var mycket tidigare i min fackliga\r\nverksamhet som jag första gången föreslog att\r\nkollektivanslutningen skulle upphävas. Men\r\nrepresentantskapet, där socialdemokraterna haft\r\nmajoritet, har inte upphävt den, tyvärr.</pre><pre>Nu är det dags att upphäva den definitivt, och\r\nfrågan ställdes av socialdemokraterna vad som skall\r\nkomma i stället. Jag refererade att det finns inget\r\nsom helst intresse för att gå in för\r\norganisationsanslutning.</pre><pre>Det förvånar mig faktiskt ganska mycket att\r\nfolkpartiet vill att staten skall lägga sig så enormt\r\nmycket i föreningslivet, säga vad de ideella\r\norganisationerna skall göra och inte göra. Det\r\nförvånar mig oerhört, för det innebär väldiga\r\nkonsekvenser för många organisationer. Skall vi\r\nreglera Svenska arbetsgivareföreningens och andra\r\norganisationers handlande och transaktioner, vart\r\nnågonstans de skall åka, osv.?</pre><pre>Jag tycker att det är en farlig väg som folkpartiet är\r\ninne på, att lagstifta om vad facket skall göra.\r\nDäremot skall vi hålla rent mot alla försök att\r\nansluta enskilda människor till politiska partier.</pre><pre>Anf. 66 BENGT KINDBOM (c) replik:</pre><pre>Herr talman! Lars-Ove Hagberg säger att vi riktar\r\noss mot vad organisationen får göra och inte göra.\r\nJag kan bara hänvisa återigen till hur vårt förslag,\r\nsom är lagrådsgranskat, är utformat. Det riktar sig\r\ninte mot vad en fackförening eller en annan\r\norganisation -- för det finns ju flera organisationer\r\nsom är anslutna till partier -- får göra eller inte göra,\r\nutan det är ett skydd för den enskilde som reglerar\r\natt anslutning till politiskt parti skall ske genom\r\negen ansökan.</pre><pre>Anf. 67 YLVA ANNERSTEDT (fp) replik:</pre><pre>Herr talman! Lars-Ove Hagberg skryter med sitt\r\nengagemang mot kollektivanslutning och säger att\r\ndet har varit mångårigt. Men det har då inte avsatt\r\nnågra spår i form av reservationer här i kammaren\r\noch uppenbarligen inte heller i aktiviteter i hans\r\neget fackförbund.</pre><pre>Så undrar Lars-Ove Hagberg varför staten skall ha\r\nsynpunkter på de här frågorna. Partierna är faktiskt\r\ninga föreningar vilka som helst. Partierna är en del\r\nav vår demokrati här i Sverige. De är de\r\ngrundläggande organisationerna för att bedriva\r\nvalrörelse och utse representanter i våra beslutande\r\nförsamlingar. Det är minsann ingens ensak, utan\r\ndet är allas vår angelägenhet.</pre><pre>Vi tillämpar principen ''en person och en röst''. Om\r\nnu partierna i stället börjar bli korporationer och\r\nsammanslutningar av organisationer, då betyder\r\ndet att det har skett en grundläggande förändring\r\nav sättet att utse representanter i de olika organen.</pre><pre>Anf. 68 LARS-OVE HAGBERG (v) replik:</pre><pre>Herr talman! Nu kom Ylva Annerstedt in på en\r\nhelt ny fråga. Hon skall reglera vad partierna skall\r\ngöra. Skall vi ha en helt ny lagstiftning för hur\r\ndemokratin skall bäras? Jag kan ge mig in i den\r\ndiskussionen, Ylva Annerstedt, om hur demokratin\r\nskall bäras, hur den skall decentraliseras, vem som\r\nhar reellt inflytande, vem som ger bidrag. Det kan\r\njag diskutera ganska länge, men jag trodde faktiskt\r\natt vi diskuterade fackföreningarnas möjligheter att\r\nansluta sig till politiskt parti. Det är detta det\r\nhandlar om, och det är det ni vill förbjuda.</pre><pre>Jag har egentligen inte polemiserat mot innebörden\r\ni det Bengt Kindbom säger, utan jag har sagt att det\r\när kanske onödigt att lagstifta, när det är två\r\nmånader kvar. Onödig lagstiftning och byråkrati\r\nskall vi förskonas ifrån, tycker jag. Dessutom tror\r\njag att socialdemokratin inte gör om den här grodan\r\nnågot mer. Jag tror att vi kan vara ganska säkra på\r\ndet.</pre><pre>Man måste som sagt vidga begreppet litet, Ylva\r\nAnnerstedt, och ta upp kyrkan och övriga\r\norganisationer till diskussion. Vad ni vill göra är att\r\nförbjuda fackföreningarna att göra vissa saker, och\r\ndet vill jag inte vara med om, trots att jag är\r\nmotståndare till kollektivanslutningen.</pre><pre>Jag skall inte framhäva min egen roll, för jag tror\r\natt den är oerhört blygsam. Men den dagen vi i\r\nfackföreningen skulle ta ställning till ett nytt system\r\nvisade det sig att medlemmarna, även\r\nsocialdemokraterna, inte ville vara med om\r\norganisationsanslutning. Jag tar inte åt mig äran av\r\ndet, men det är faktiskt så.</pre><pre>Andre vice talmannen anmälde att Ylva\r\nAnnerstedt anhållit att till protokollet få antecknat\r\natt hon inte ägde rätt till ytterligare replik.</pre><pre>Anf. 69 CLAES ROXBERGH (mp):</pre><pre>Herr talman! Som delvis har framgått av debatten\r\nhär, rör det sig i första hand om individens frihet\r\ngentemot organisationerna. Vi har en tendens att\r\nslå vakt litet väl mycket om organisationernas\r\nmöjligheter, men här handlar det om individens\r\nfrihet att gå in i föreningar, att gå ut ur föreningar,\r\natt själv välja vilket politiskt parti man vill stödja\r\nutan att behöva deklarera detta öppet.</pre><pre>Om man är kollektivansluten till ett politiskt parti,\r\nmåste man för att gå ur deklarera att man inte\r\nställer upp på det partiets åsikter. Detta strider mot\r\ngrundläggande principer i vår demokrati. Det\r\nborde vara en självklarhet att det skall vara min\r\nensak vilket parti jag vill stödja och rösta på.\r\nDärför menar vi att det är rimligt att den rätten\r\ngrundlagsskyddas och garanteras individen.</pre><pre>Jag yrkar bifall till reservationerna 2 och 4.</pre><pre>Anf. 70 SÖREN LEKBERG (s):</pre><pre>Herr talman! Jag kan hålla med de talare som har\r\nsagt att det här är ingen ny debatt. Det är en\r\ngammal bekant som återkommer år efter år, och en\r\ndel av argumenten börjar faktiskt kännas ganska\r\nslitna.</pre><pre>Jag skall försöka fatta mig kort, men innan jag\r\nkommenterar de olika sakfrågorna vill jag\r\nkonstatera att tonläget i vissa sammanhang är litet\r\nunderligt här. Både Hans Nyhage och Ylva\r\nAnnerstedt använde rätt så mycket av tom retorik\r\noch en mängd invektiv. I Hans Nyhages anförande\r\nfanns ord som förföljelse, ynkedom, elände etc. Jag\r\ntror att det vore bra om vi kunde försöka att här i\r\nkammaren föra en saklig diskussion om det som\r\nbetänkandena egentligen handlar om.</pre><pre>Låt mig börja med frågan om det utvidgade\r\ngrundlagsskyddet för den s.k. negativa\r\nföreningsrätten. Vi har i dag en sådan inskriven i\r\nvår grundlag. Av regeringsformens fri- och\r\nrättighetsregler framgår klart att det finns en\r\ngrundlagsskyddad s.k. negativ föreningsrätt. Vad\r\nhela denna diskussion handlar om är att man i\r\nregeringsformen använt sig av en systematik som\r\ninnebär att man vill reglera den enskilda individens\r\nförhållande till det allmänna, till statsmakten. Det\r\när detta som regleras i grundlagen. Man har ansett\r\natt det inte är särskilt klokt och praktiskt att i\r\ngrundlagen reglera en enskilds förhållande\r\ngentemot en annan enskild, eftersom sådana frågor\r\nkan lösas mycket praktiskt och enkelt genom en\r\nvanlig lag. Detta är orsaken till att man har valt att\r\ngöra på det sättet.</pre><pre>Denna fråga har varit föremål för mycket\r\ndjupgåendeutredningar och analyser, framför allt\r\npå 1970-talet, när vi fick den nya fri- och\r\nrättighetskatalogen i vår regeringsform. Utskottet\r\nhar nu vidhållit denna uppfattning, och jag vill med\r\ndetta yrka bifall till utskottets hemställan på den\r\npunkten.</pre><pre>Kollektivanslutningen är en gammal\r\ndiskussionsfråga. Jag hänvisar här till vad Lars-Ove\r\nHagberg nyss sade, nämligen att\r\nkollektivanslutningen ju kommer att upphöra om\r\ntvå månader. Vi har under de senaste åren här i\r\nkammaren diskuterat denna fråga, och jag har vid\r\nde senaste tillfällena då fått företräda vårt parti. Jag\r\nhar hela tiden hänvisat till det beslut som det\r\nsocialdemokratiska partiet har fattat, nämligen att\r\nkollektivanslutningen skall upphöra helt och hållet\r\nden 31 december i år. Det sker alltså om två\r\nmånader. Det innebär att det krav på lagstiftning,\r\nsom framför allt Bengt Kindbom i detalj här har\r\nrefererat, blir helt tillgodosett. En sådan lag skulle\r\nbli totalt onödig. Det skulle bli en lag som reglerar\r\nett förhållande som inte längre existerar. Jag\r\nkänner Bengt Kindbom som en seriös och noggrann\r\nperson, som är emot onödig byråkrati och onödiga\r\nlagar. Jag förstår därför inte varför han i dag\r\nargumenterar för att vi skall införa en lag som inte\r\nhar någon betydelse.</pre><pre>När det gäller de andra formerna för samverkan\r\noch samarbete mellan politiska partier och andra\r\norganisationer tycker vi att det är rimligt att ett\r\npolitiskt parti och en organisation kan ha ett\r\nsamarbete. Här kommer vi in på det som varit\r\nväsentligt under årens lopp, nämligen det att\r\nriksdagen tidigare inte har velat införa en\r\nlagstiftning som reglerar partiernas och\r\norganisationernas verksamhet och inre arbete. Man\r\nhar varit rädd för att det skulle få smittoeffekter på\r\nföreningsrättens område. Det har varit orsaken till\r\natt riksdagen tidigare har velat undvika att stifta lag\r\npå detta område.</pre><pre>Jag vill här understryka att detta inte är någonting\r\nsom bara socialdemokratin har ansett, utan denna\r\nuppfattning har omfattats också av vänsterpartiet\r\nmen även av folkpartiet och centerpartiet. Under\r\nde år då vi hade en borgerlig majoritet i riksdagen\r\nlades det inte fram några förslag mot vare sig\r\nkollektivanslutning eller någonting annat på det\r\nföreningsrättsliga området. Då vill man inte stifta\r\nlag. Då talade man i centerpartiet och folkpartiet\r\nmycket om att det var den fria debatten och\r\nopinionsbildningen man skulle förlita sig till. När vi\r\nnu har haft en fri debatt och opinionsbildning och\r\nvårt parti fattat beslut om att kollektivanslutningen\r\nskall upphöra, då vill man plötsligt införa lagar och\r\nbestämmelser, något som man alltså tidigare var\r\nväldigt rädd för, eftersom det kunde innebära risker\r\njust på det föreningsrättsliga området. Var finns här\r\nlogiken i handlandet?</pre><pre>. Man bör faktiskt vara försiktig och inte klampa\r\nin i det som rör föreningslivet. Jag märkte också att\r\nBengt Kindbom, som jag tror är en gammal\r\nfolkrörelseman, själv började bli litet försiktig när\r\nhan kom in på dessa frågor; han började svaja litet\r\ni argumentationen. Vi vill till varje pris undvika att\r\nreglera hur föreningar, organisationer och partier\r\ninternt skall fungera i det här landet. Det är ingen\r\nuppgift som staten eller myndigheter skall svara för,\r\nutan det är någonting som organisationernas egna\r\nmedlemmar skall bestämma över. De bör ha så pass\r\nstor frihet som möjligt när det gäller att klara de\r\negna angelägenheterna.</pre><pre>Med detta, herr talman, yrkar jag bifall till\r\nutskottets hemställan under punkt 2.</pre><pre>Anf. 71 HANS NYHAGE (m):</pre><pre>Herr talman! Sören Lekberg uppträder här som\r\nnågon sorts renlighetsapostel. Han mästrade mig\r\nför att ha använt tung retorik och hårda ord. Som\r\nalla förstår känner jag mig djupt förkrossad och\r\nnedslagen över dessa magistrala toner från Sören\r\nLekberg.</pre><pre>Det finns emellertid inte tillräckligt hårda ord,\r\nSören Lekberg, för att uttrycka den reella\r\ninnebörden av att man vill tvinga människor att\r\ntillhöra ett visst politiskt parti. Det är verkligen på\r\ntiden att det går upp för Sören Lekberg och övriga\r\nsocialdemokrater att det är detta saken gäller.</pre><pre>Efter att ha hört Sören Lekbergs anförande inser\r\njag att det inte lönar sig att med honom\r\nargumentera mot kollektivanslutningen. Men en\r\nenda fråga kan väl Sören Lekberg ändå svara på:\r\nVad finns det för skäl för att just socialdemokratin\r\när det enda parti i detta rike som inte vill medverka\r\ntill att den enskilda människan fritt och frivilligt får\r\nvälja partitillhörighet? Varför det måste det vara en\r\nmassa konstigheter och krångligheter i detta med\r\nkollektivanslutningen av medlemmar i fackliga\r\norganisationer? Varför kan inte den enskilda\r\nmänniskan helt och hållet själv få avgöra detta?\r\nSvara nu exakt på den frågan!</pre><pre>Anf. 72 CLAES ROXBERGH (mp) replik:</pre><pre>Herr talman! Jag anser inte att detta enbart är en\r\nfråga för socialdemokratin, utan jag tycker att man\r\nbör höja blicken och visionen något. Även om\r\nnågot annat parti i dag inte tillämpar denna princip,\r\nskulle det i framtiden kunna bli möjligt att ett annat\r\nparti känner sig frestat att slå in på den här vägen.</pre><pre>Observera att det här inte handlar om att reglera\r\npartiernas inre arbete utan att det handlar om att ge\r\nen garanti för individen att inte bli ansluten till\r\nnågot parti och att inte behöva deklarera sin åsikt i\r\nsamband med att man begär utträde. Detta är det\r\nväsentliga -- en garanti för individen.</pre><pre>Jag menar att detta strider mot vedertagna\r\ndemokratiprinciper, som går ut på att man skall\r\nkunna tillhöra ett parti och kunna göra det utan att\r\nbehöva deklarera att man tillhör just det partiet.\r\nJag skall kunna hålla detta för mig själv och\r\nhemligt, men detta går inte i samband med\r\nkollektivanslutningen.</pre><pre>Anf. 73 YLVA ANNERSTEDT (fp) replik:</pre><pre>Herr talman! Argumenten är slitna, säger Sören\r\nLekberg. Det är klart att de har blivit slitna på 17\r\når, eftersom de faktiskt är desamma. Skälen till att\r\nvi vill stödja den enskilda människans möjlighet att\r\nsjälv bestämma vilket parti hon vill tillhöra utan att\r\navslöja det är desamma, och de skälen är\r\nfortfarande giltiga.</pre><pre>Sören Lekberg säger vidare: Vi har en negativ\r\nföreningsrätt. Och han fortsätter: Man har ansett\r\ndet oklokt att reglera förhållandet mellan enskilda\r\ni grundlagen. ''Man'' är då socialdemokrater och\r\nkommunister, som i 17 år har ansett att det är\r\noklokt. I andra delar av världen har man löst\r\nproblemet, och moderaterna, folkpartiet och\r\ncentern har ansett att vi behöver ha detta skydd i\r\ngrundlagen. Det är faktiskt ett oändligt mänskligt\r\nlidande som döljer sig bakom de frågor som vi nu\r\ndiskuterar. Det har förekommit trakasserier av\r\nmänniskor därför att de har velat gå ur det\r\nsocialdemokratiska partiet, och det har förekommit\r\ntrakasserier därför att människor inte har velat vara\r\nmedlemmar i facket. Det är faktiskt på det sättet.</pre><pre>Lagförslaget är tillgodosett, säger Sören Lekberg\r\nvidare. Men nej, det är faktiskt inte tillgodosett.\r\nLagförslaget tar upp förbud mot både\r\nkollektivanslutning och organisationsanslutning.\r\nLagen är inte onödig. Vem kan säga att inte\r\nsocialdemokraterna kanske rätt vad det är ändrar\r\nsig och inför kollektivanslutning igen eller att något\r\nannat parti gör det? Vi vill att rätten för den\r\nenskilde att själv bestämma skall finnas i lagen.</pre><pre>Sören Lekberg har tydligen inte läst lagrådets\r\nyttrande. Där säger de, dvs. våra bästa experter på\r\nområdet, klart ifrån att lagen inte gör något som\r\nhelst intrång på föreningsfrihetens område.</pre><pre>För folkpartiet är det självklart att det är den\r\nenskilda människan som skall skyddas mot både\r\norganisationer och staten. Därför är det för oss\r\nsjälvklart att i grundlag tillförsäkra den enskilda\r\nmänniskan både rätten att själv bestämma vilket\r\nparti man skall tillhöra och rätten att gå ur en\r\nförening eller en organisation.</pre><pre>Anf. 74 BENGT KINDBOM (c) replik:</pre><pre>Herr talman! Argumenten är inte slitna, Sören\r\nLekberg. Så länge frågan inte är löst, är de\r\nnämligen värda att återupprepa.</pre><pre>Sören Lekberg sade att frågan om den negativa\r\nföreningsrätten kan lösas med vanlig lagstiftning.\r\nJag sade i mitt huvudanförande att det, som vi ser\r\ndet också krävs en reglering i vanlig lag. Det finns\r\nalltså en koppling mellan dessa båda saker. Det\r\ngäller att skydda den enskilde och se till att han har\r\ndenna rättighet fastställd i grundlag. Hur detta skall\r\ngå till kan däremot, som jag sade, regleras i vanlig\r\nlag.</pre><pre>Frågan om kollektivanslutningen till det\r\nsocialdemokratiska partiet är löst, och kraven på en\r\nlösning av problemet är tillgodosedda, säger Sören\r\nLekberg. Men så är inte fallet, eftersom man nu har\r\ngått över till att diskutera andra anslutningsformer.\r\nHade socialdemokraterna beslutat att\r\nkollektivanslutningen skulle upphöra, och hade det\r\nsocialdemokratiska partiet haft ett sådant\r\nmedlemsantagningsbegrepp som andra partier som\r\när verksamma här i riksdagen har, hade frågan varit\r\nlöst. Men lagen kan ändå behöva finnas till så att\r\ninte andra partier slår in på den vägen, antingen det\r\när fråga om riksdagspartier eller lokala partier, som\r\npå ett eller annat sätt försöker begagna sig av denna\r\nmöjlighet. Det är emellertid en annan sak.</pre><pre>Herr talman! Jag vill slutligen för Sören Lekberg\r\npåpeka att vårt förslag inte reglerar förhållandena\r\ninom partier, och inte förhållandena i föreningslivet\r\ni övrigt. Förslaget innebär ett skydd för den\r\nenskilde att fritt välja politiskt parti. Blir\r\nvederbörande, direkt eller indirekt, tvingad in i ett\r\nparti, skall detta enligt vårt lagstiftningsförslag inte\r\nha någon verkan.</pre><pre></pre><pre>Anf. 75 LARS-OVE HAGBERG (v) replik:</pre><pre>Herr talman! Socialdemokraterna har i dag ett\r\nkrismedvetande, och de berömmer sig av att vara\r\noerhört handlingskraftiga. Jag undrar om deras\r\nkrismedvetande sträcker sig till partiets ansvar för\r\nfackföreningsrörelsen. Om det gjorde det, skulle\r\nnog Sören Lekberg och andra socialdemokrater ta\r\nett resonemang med den socialdemokratiska\r\npartistyrelsen, så att det kom en rekommendation\r\nom att organisationsanslutning inte är att föredra i\r\ndet här läget. Det vore oerhört klädsamt för\r\nfackföreningsrörelsens skull. I annat fall kan det\r\nsom sagt slå ganska slint.</pre><pre>Jag tycker över huvud taget att den här debatten\r\ntangerar en för fackföreningsrörelsen och ideella\r\nrörelser oerhört farlig diskussion. Som verksam\r\ninom fackföreningsrörelsen vet jag inte vilken fråga\r\nborgerligheten nästa gång kommer att ta upp. Jag\r\nvet inte i vilken utsträckning jag får ge bidrag,\r\nstödja en enskild händelse, stödja ett parti en\r\nenskild gång eller om jag får vara med och utse folk\r\ni ABF. Det är en farlig principiell hållning att\r\nlagstifta mot organisationsanslutning.</pre><pre>Anf. 76 SÖREN LEKBERG (s) replik:</pre><pre>Herr talman! Jag skall börja med Hans Nyhage.\r\nHans Nyhage har tydligen inte satt sig in i vad\r\nfrågan gäller och inte tagit reda på vad som har\r\nhänt. Jag har vid upprepade tillfällen i dag och vid\r\ntidigare års debatter i denna fråga sagt att det\r\nsocialdemokratiska partiet har fattat beslut om att\r\nkollektivanslutningen skall upphöra. Den kommer\r\nnu att upphöra helt och hållet om två månader. Det\r\nbehövs alltså ingen lag för att stoppa den. Vi har\r\nfattat beslut om det, och det kommer att\r\ngenomföras om två månader. Då måste också Hans\r\nNyhage lita på mitt ord!</pre><pre>Claes Roxbergh sade att det är bra att beslut har\r\nfattats och att man inte har behövt ta till lagar men\r\natt det kan vara bra med en lag i något slags\r\npreventivt syfte, så att man inte i framtiden\r\nkommer på dessa idéer. Då är vi inne på det som vi\r\nhar försökt diskutera under årens lopp och som\r\nLars-Ove Hagberg också har varit inne på i dagens\r\ndebatt, nämligen detta med det föreningsrättsliga.\r\nUnder alla år har en mycket stor majoritet i\r\nriksdagen varit rädd för att behöva använda lagar\r\nsom skulle innebära att vi skulle inkräkta på\r\nföreningslivets självständighet. Efter vad vi har\r\nhört i debatten i dag finns det emellertid partier\r\nsom inte är främmande för detta. På 60-talet och\r\n70-talet var det bara moderaterna som ville gå in\r\noch lagstifta mot organisationer, mot partier och\r\nmot föreningar, men i dag har tydligen\r\nmoderaterna helt och hållet fått sällskap av\r\nfolkpartiet och centerpartiet. Även miljöpartiet\r\ntycks ha sådana tankegångar.</pre><pre>Detta, herr talman, är en mycket skrämmande\r\nutveckling. Det innebär att en organisation själv\r\ninte skall få bestämma vad den skall få göra, hur\r\nden skall få fördela sina pengar och om den kanske\r\nskall få göra ett uttalande i en politisk fråga. Jag\r\ntror att vi skall vara mycket varsamma då det gäller\r\natt komma på idéer på lagstiftningsområdet som kan\r\ninkräkta på föreningslivet.</pre><pre>Anf. 77 HANS NYHAGE (m) replik:</pre><pre>Herr talman! Om socialdemokraterna hade\r\ntillämpat den demokratiska metoden att låta den\r\nenskilde fritt och frivilligt själv få avgöra\r\npartitillhörighet, hade frågan om en ny lagstiftning\r\naldrig behövt aktualiseras. Men nu har\r\nsocialdemokraterna bevisligen använt en metod\r\nsom rycker undan möjligheterna för många\r\nmänniskor att fritt och frivilligt välja parti.</pre><pre>Det förhållandet att man nu säger att detta skall\r\nupphöra i och med utgången av detta år ändrar\r\ningenting i sak när det gäller behovet av att i lag\r\nfastställa att detta är något som skall avgöras av den\r\nenskilde själv. Vad är det som är så farligt med en\r\nlagstiftning om att den enskilde själv skall få avgöra\r\npartitillhörigheten, Sören Lekberg? Ni har ju nu\r\nsjälva avskaffat kollektivanslutningen, enligt vad ni\r\nsäger. Då kan ni vara med på lagstiftningen,\r\neftersom det vore helt ofarligt.</pre><pre>Herr talman! När man nu avskaffar\r\nkollektivanslutningen i dess nuvarande form,\r\narbetar man för att få en annan form av kollektiv\r\nanslutning, nämligen att ansluta organisationerna.\r\nSedan sitter de enskilda medlemmarna i dessa\r\nfackliga organisationer i precis samma båt som\r\ntidigare. De tvingas att med sina medlemsavgifter\r\nvara med och stötta en partipolitisk verksamhet\r\nsom de inte ansluter sig till. Detta är inte\r\ndemokrati, Sören Lekberg! Försök att begripa att\r\ndet är där som skon klämmer och försök att\r\nmedverka till det mycket enkla att man ej heller får\r\nlov att ansluta facklig organisation eller\r\norganisationer över huvud taget till politiska\r\npartier. Det finns människor i dessa organisationer\r\nsom inte tillhör det parti som anslutningen sker till,\r\noch därmed bryter man mot demokratins regler.</pre><pre>Anf. 78 BENGT KINDBOM (c) replik:</pre><pre>Herr talman! Sören Lekberg krävde att vi skall\r\nvara insatta i frågan. Jag tycker att han borde vara\r\ninsatt i vad som står i utskottets betänkande. Det är\r\ninte de förslag till lagstiftning som kom under 70-\r\ntalet som vi diskuterar utan det förslag som\r\npresenterades år 1985 i en centermotion och som\r\nprövats av lagrådet. Lagrådet har sagt att detta\r\nförslag är förenligt med föreningsrätten, och\r\ndärmed uppnår lagen sitt syfte.</pre><pre>Centerpartiet har inte med detta förslag till\r\nlagstiftning riktat sig mot föreningslivet eller mot\r\nden inre verksamheten i en förening eller ett parti.\r\nDet är ett förslag som syftar till att ge den enskilde\r\nfrihet att själv välja politiskt parti.</pre><pre>Anf. 79 YLVA ANNERSTEDT (fp) replik:</pre><pre>Herr talman! Kollektivanslutningen skall upphöra,\r\nsäger Sören Lekberg, och det behövs ingen lag.\r\nMen lagförslaget behandlar också frågan om\r\norganisationsanslutning -- den nya\r\nkollektivanslutning som socialdemokraterna har\r\nhittat på. Det innebär att den enskilde numera inte\r\nhar någon reservationsrätt, men ändå skall han\r\neller hon tvingas att ekonomiskt stödja det\r\nsocialdemokratiska partiet.</pre><pre>Även övriga fri- och rättigheter i grundlagen syftar\r\ntill att skydda människor mot övergrepp och hindra\r\nalla planer som eventuellt kan finnas på att beröva\r\nmänniskor deras mänskliga rättigheter, t.ex. rätten\r\natt själv välja parti eller rätten att utträda ur en\r\nförening.</pre><pre>Sören Lekberg säger vidare att den föreslagna\r\nlagstiftningen går in på det föreningsrättsliga\r\nområdet. Sören Lekberg har tydligen inte läst\r\nlagrådets yttrande. Där säger man klart ifrån att\r\ndetta lagförslag inte på något sätt inkräktar på\r\nföreningarnas frihet.</pre><pre>Sören Lekberg sade tidigare att det minsann inte\r\nkom några förslag under den borgerliga\r\nregeringstiden. Det var under en borgerlig regering\r\nsom riksdagens majoritet för första gången uttalade\r\natt kollektivanslutning inte skulle få förekomma.\r\nVi trodde att socialdemokraterna ändå skulle\r\nlyssna på riksdagens uttalande, men det gjorde de\r\ninte trots upprepade uttalanden från riksdagen.\r\nDet dröjde 17 år innan socialdemokraterna\r\nbestämde sig för att avskaffa kollektivanslutningen,\r\noch det berodde på att fackföreningsrörelsen höll\r\npå att fullständigt rämna på grund av\r\nkollektivanslutningen.</pre><pre>Organisationerna skall inte få bestämma, säger\r\nSören Lekberg. Avsikten med det lagförslag som\r\nnu ligger är att skydda den enskilde. Det är detta\r\nsom är vitsen. Verkligheten visar ju att det är den\r\nenskilda människan som behöver skydd både mot\r\norganisationer och mot staten. Det står folkpartiet\r\nför.</pre><pre>Anf. 80 CLAES ROXBERGH (mp) replik:</pre><pre>Herr talman! Jag tycker att Sören Lekberg här\r\nägnar sig litet grand åt vulgärdebatt. Det har aldrig\r\nvarit fråga om att inskränka vare sig föreningars\r\neller organisationers rätt att verka. Detta lagförslag\r\npåverkar inte alls föreningarnas sätt att använda\r\npengar, uttala sin mening eller något annat.</pre><pre>Det handlar bara om en enda sak: har jag rätt att\r\nsjälv som individ bestämma om jag skall stödja eller\r\nvara medlem i ett politiskt parti? Det är detta det\r\nhandlar om. Skall jag kunna gå med i en\r\norganisation utan att därför bli medlem i ett\r\npolitiskt parti? Det handlar om att garantera\r\nindividens rätt, och det är grundlagen till för.</pre><pre>Anf. 81 SÖREN LEKBERG (s) replik:</pre><pre>Herr talman! Det kan vara svårt att föra en\r\nnågorlunda intellektuell diskussion i replikskiftena.\r\nJag har konstaterat att det är svårt att föra en sådan\r\ndiskussion med vissa ledamöter som inte vill\r\ndiskutera sakskäl.</pre><pre>Låg mig än en gång slå fast följande. Det lagförslag\r\nsom det talas så mycket om i debatten är det\r\nlagförslag som har lagts fram i en motion av\r\ncenterpartiet och som varit föremål för lagrådets\r\nyttrande. Det förslaget handlar om enskild persons\r\nmedlemskap i politiskt parti, dvs. om en enskild blir\r\nmedlem i ett politiskt parti utan att själv vilja det,\r\nkommer ett sådant medlemskap att sakna\r\nrättsverkan. En sådan lag är helt obefogad eftersom\r\ndet nu inte kommer att förekomma någonting\r\nsådant. Jag har flera gånger upprepat att det\r\nsocialdemokratiska partiet har fattat beslut om att\r\nkollektivanslutningen helt och hållet kommer att\r\nvara avskaffad inom två månader. Det finns alltså\r\ninget fog för att stifta en lag som skall reglera\r\nnågonting som inte existerar. Om man man vill\r\ninföra en sådan typ av lag måste man i så fall lida av\r\nförföljelsemani.</pre><pre>Jag vill slutligen också framhålla att man inte lade\r\nfram något lagförslag under de år det fanns\r\nborgerlig majoritet här i riksdagen. Man var\r\noerhört försiktig med att göra detta och åberopade\r\natt man inte ville lägga fram förslag som skulle\r\nkunna få en negativ inverkan på föreningsrätten.</pre><pre>Nu för man fram argumentet att man vill reglera\r\norganisationsanslutning och partiers möjligheter\r\natt få bidrag från organisationer och andra. Då är\r\nvi ju inne på detta som t.o.m. centerpartister och\r\nfolkpartister var rädda för för ett antal år sedan.\r\nDet är mycket märkligt att man nu när denna\r\nopinionsbildning har resulterat i att\r\nkollektivanslutningen har upphört -- något som\r\nfolkpartister och centerpartister vädjade om för\r\n10--15 år sedan -- ändå vill införa en ny lag.</pre><pre>Herr talman! Jag ville bara påpeka dessa sakliga\r\nfenomen i det här sammanhanget.</pre><pre>Anf. 82 YLVA ANNERSTEDT (fp) replik:</pre><pre>Herr talman! Sören Lekberg upprepar påståendet\r\natt det inte kom några lagförslag under den\r\nborgerliga regeringstiden. Nej, vi trodde ju att\r\nsocialdemokraterna skulle vara mottagliga för\r\nsakskäl och ta sitt förnuft till fånga. Detta var\r\nanledningen till att vi inte i första omgången valde\r\natt gå fram med hot om lagstiftning. Men det\r\nhjälpte inte. Socialdemokraterna gjorde ju\r\ningenting. Det tog 17 år innan socialdemokraterna\r\nbörjade diskutera avskaffandet av\r\nkollektivanslutningen.</pre><pre>Sören Lekberg sade vidare att opinionsbildningen\r\nhar gett resultat. Den har gett resultat så till vida\r\natt socialdemokraterna har insett att de inte vågar\r\nfortsätta att driva detta med kollektivanslutning. I\r\nstället har de hittat på ett annat sätt att beröva\r\nmänniskor deras demokratiska rättigheter, och det\r\nvänder vi oss definitivt emot.</pre><pre>Anf. 83 SÖREN LEKBERG (s) replik:</pre><pre>Herr talman! Jag vill bara helt kort säga att jag blev\r\nförvånad över Ylva Annerstedts argumentation.\r\nFörst sade hon att det inte behövdes någon lag när\r\ndet fanns en borgerlig majoritet här i kammaren.\r\nDå väntade man på att det skulle bli ett resultat.\r\nNär nu det socialdemokratiska partiet har beslutat\r\natt kollektivanslutningen skall upphöra, då vill man\r\nha en lag. Var finns logiken?</pre><pre>Detta vittnar om att hela denna fråga om\r\nkollektivanslutningen och ett utvidgat\r\ngrundlagsskydd för den negativa föreningsrätten\r\nhar blivit något slags symbolfråga, något slags\r\nhjärnspöke för vissa personer som försöker hålla sig\r\nfast vid någonting som inte längre existerar.</pre><pre>Jag vill återigen varna för en utveckling mot en\r\nlagreglering av föreningarna. Så sent som för 10--\r\n15 år sedan fanns det företrädare för de borgerliga\r\npartierna som i kammaren förespråkade att man\r\nskulle avvisa allt tal om att genom lag reglera\r\npartiernas inre liv. Den typen av borgerliga\r\nföreträdare tycks numera helt ha försvunnit.</pre><pre>Anf. 84 YLVA ANNERSTEDT (fp) replik:</pre><pre>Herr talman! Sören Lekberg sade att frågan om\r\nkollektivanslutning och negativ föreningsrätt\r\nförefaller att ha blivit en symbolfråga. Det har han\r\nalldeles rätt i. För oss i folkpartiet är det en\r\nsymbolfråga att stå upp för den enskilda\r\nmänniskans demokratiska rättighet gentemot\r\növergrepp från organisationer och från staten.</pre><pre>Vidare sade Sören Lekberg att vi i folkpartiet nu\r\nvill gå in och reglera partiernas inre verksamhet.\r\nDet är inte fråga om det. Det enda som gäller är att\r\ntillförsäkra den enskilda människan rätten att fritt\r\ngå in i ett parti eller bestämma om man vill stå\r\nutanför.</pre><pre>Anf. 85 SÖREN LEKBERG (s) replik:</pre><pre>Herr talman! För all tydlighets skull vill jag påpeka\r\natt den enskilda individen fritt måste välja om han\r\nskall vara med i det socialdemokratiska partiet.\r\nMan kan inte komma med i det socialdemokratiska\r\npartiet om man inte fritt önskar det. Jag vill än en\r\ngång slå fast detta och därmed också peka på det\r\ninkonsekventa i att stifta en lag mot någonting som\r\ninte längre existerar.</pre><pre>Anf. 86 YLVA ANNERSTEDT (fp) replik:</pre><pre>Herr talman! I stället har socialdemokraterna\r\nhittat på att man skall ansluta organisationer som\r\nskall betala medlemsavgifterna för de enskilda\r\nmänniskorna.</pre><pre>Överläggningen var härmed avslutad.</pre><pre></pre><pre>Jordbruksutskottets betänkande JoU3</pre><pre>Mom. 1 (märkning av miljöfarliga kemikalier\r\nm.m.)</pre><pre>Utskottets hemställan bifölls med 287 röster mot 16\r\nför reservation 1 av Annika Åhnberg. 3 ledamöter\r\navstod från att rösta.</pre><pre>Mom. 8 (produktregistret)</pre><pre>Utskottets hemställan bifölls med 269 röster mot\r\n31 för reservation 5 av Annika Åhnberg och Åsa\r\nDomeij.</pre><pre>Mom. 11 (den s.k. omvända bevisbördan)</pre><pre>Utskottets hemställan -- som ställdes mot\r\nreservation 7 av Annika Åhnberg och Åsa\r\nDomeij -- bifölls med acklamation.</pre><pre>Mom. 12 (gränsvärden för formaldehyd)</pre><pre>Utskottets hemställan bifölls med 234 röster mot\r\n65 för reservation 8 av Bengt Rosén m.fl.</pre><pre>Mom. 14 (användningen av vissa miljögifter)</pre><pre>Utskottets hemställan bifölls med 228 röster mot\r\n72 för reservation 9 av Sven Eric Lorentzon m.fl.</pre><pre>Mom. 15 (förbud mot utbytbara kemiska\r\nprodukter)</pre><pre>Utskottets hemställan -- som ställdes mot\r\nreservation 10 av Åsa Domeij -- bifölls med\r\nacklamation.</pre><pre>Mom. 17 (avveckling av freoner och haloner m.m.)</pre><pre>Utskottets hemställan bifölls med 247 röster mot\r\n53 för reservation 12 av Karl Erik Olsson m.fl.</pre><pre>Mom. 21 och 22 (förbud mot produktion, import\r\noch användning av vissa kemikalier m.m.)</pre><pre>Utskottets hemställan bifölls med 279 röster mot\r\n16 för reservation 16 av Annika Åhnberg. 5\r\nledamöter avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Näringsutskottets betänkande NU1</pre><pre>Mom. 1 (forskning om hälsorisker vid\r\nkraftledningar)</pre><pre>Utskottets hemställan -- som ställdes mot\r\nreservation 1 av Lars Norberg -- bifölls med\r\nacklamation.</pre><pre>Mom. 2 (säkerhetsavstånd vid kraftledningar\r\nm.m.)</pre><pre>Utskottets hemställan -- som ställdes mot\r\nreservation 2 av Lars Norberg -- bifölls med\r\nacklamation.</pre><pre>Mom. 3--6</pre><pre>Utskottets hemställan bifölls.</pre><pre>15 § Beslut rörande utskottsbetänkanden som\r\nslutdebatterats under 4--13 §§ (se även 20 §)</pre><pre>Företogs till avgörande lagutskottets betänkande\r\n1990/91:LU5, arbetsmarknadsutskottets\r\nbetänkanden 1990/91:AU10, AU1 och AU9,\r\nbostadsutskottets betänkanden 1990/91:BoU6,\r\nBoU1 och BoU2 samt konstitutionsutskottets\r\nbetänkanden 1990/91:KU2, KU5 och KU6.</pre><pre>Lagutskottets betänkande LU5</pre><pre>Utskottets hemställan bifölls.</pre><pre>Arbetsmarknadsutskottets betänkande AU10</pre><pre>Utskottets hemställan bifölls.</pre><pre>Arbetsmarknadsutskottets betänkande AU1</pre><pre>Mom. 1 (förutsättningarna för jämställdhet)</pre><pre>Utskottets hemställan bifölls med 241 röster mot\r\n57 för reservation 1 av Anders G Högmark m.fl. 2\r\nledamöter avstod från att rösta.</pre><pre>Mom. 2 (riktlinjerna för jämställdhetsarbetet)</pre><pre>Utskottets hemställan bifölls med 262 röster mot\r\n35 för reservation 2 av Elver Jonsson och Charlotte\r\nBranting.</pre><pre>Mom. 3 (koncentrationspolitiken)</pre><pre>Utskottets hemställan bifölls med 247 röster mot\r\n53 för reservation 3 av Börje Hörnlund m.fl.</pre><pre>Mom. 5 (kvinnor och ekonomi)</pre><pre>Utskottets hemställan bifölls med 270 röster mot\r\n31 för reservation 4 av Karl-Erik Persson och Anna\r\nHorn af Rantzien.</pre><pre>Mom. 6 (utvärderingen av jämställdhetslagen)</pre><pre>Utskottets hemställan -- som ställdes mot\r\nreservation 5 av Elver Jonsson och Charlotte\r\nBranting -- bifölls med acklamation.</pre><pre>Mom. 11 (parlamentarisk kommitté)</pre><pre>Utskottets hemställan bifölls med 262 röster mot\r\n36 för reservation 8 av Börje Hörnlund och Kersti\r\nJohansson.</pre><pre>Mom. 19 (den offentliga sektorns\r\nmonopolställning)</pre><pre>Utskottets hemställan bifölls med 207 röster mot\r\n92 för reservation 11 av Elver Jonsson m.fl. 1\r\nledamot avstod från att rösta.</pre><pre>Mom. 22 (våld mot kvinnor)</pre><pre>Utskottets hemställan -- som ställdes mot\r\nreservation 13 av Börje Hörnlund m.fl. -- bifölls\r\nmed acklamation.</pre><pre>Mom. 23 (kvinnors situation i storstaden)</pre><pre>Utskottets hemställan bifölls med 274 röster mot\r\n23 för motion 1989/90:A808 av Eva Johansson m.fl.</pre><pre>Mom. 28 (JämO)</pre><pre>Utskottets hemställan -- som ställdes mot\r\nreservation 16 av Karl-Erik Persson och Anna Horn\r\naf Rantzien -- bifölls med acklamation.</pre><pre>Övriga moment</pre><pre>Utskottets hemställan bifölls.</pre><pre>Arbetsutskottets betänkande AU9</pre><pre>Utskottets hemställan bifölls.</pre><pre>Bostadsutskottets betänkande BoU6</pre><pre>Utskottets hemställan bifölls.</pre><pre>Sedan voteringsanläggningen på nytt var ur\r\nfunktion beslöt kammaren på förslag av andre vice\r\ntalmannen att voteringen skulle fortsätta före\r\navgörandet av de ärenden som upptogs under 17--\r\n19 §§.</pre><pre></pre><pre>16 § Meddelande om samlad votering</pre><pre>Andre vice talmannen meddelade att\r\njordbruksutskottets betänkanden JoU4, JoU5 och\r\nJoU6 skulle avgöras i ett sammanhang efter\r\navslutad debatt.</pre><pre>17 § Trädgårdsnäringen</pre><pre>Föredrogs</pre><pre>jordbruksutskottets betänkande</pre><pre>1990/91:JoU4 Trädgårdsnäringen.</pre><pre>Anf. 87 INGVAR ERIKSSON (m):</pre><pre>Herr talman! I jordbruksutskottets betänkande\r\n1990/91:JoU4 behandlas ett antal motioner väckta\r\nav ledamöter från moderaterna och centern under\r\nden allmänna motionstiden i januari 1990.\r\nUtskottet har bl.a. med hänsyn till den utveckling\r\nsom skett i samhällsekonomin och inom\r\nträdgårdsnäringen, med ändrade\r\nkonkurrensförhållanden som följd, förordat en ny\r\nträdgårdsutredning. Riktlinjer för den nu gällande\r\nträdgårdsnäringspolitiken lades fast av riksdagen\r\nsenast år 1979. Mycket av vad som då sades har\r\ndock aldrig i praktiken följts upp. En hel del har\r\nemellertid hänt som starkt påverkar\r\nträdgårdsnäringens företag. Det finns alltså nu\r\ngoda skäl att se över hur näringen utvecklats och\r\nockså hur framtidens förändringar och problem\r\nsamt dess möjligheter skall kunna mötas.</pre><pre>Utskottet avser dock återkomma till frågan om en\r\nny trädgårdsnäringsutredning då den pågående\r\nkartläggningen av ekonomin inom\r\nträdgårdsnäringen, som nu sker inom\r\nlantbruksstyrelsen, har slutförts. Vidare bör\r\nresultaten av det nu aktuella överläggningarna\r\ninom GATT och inom de europeiska ekonomiska\r\nsamarbetsorganen först vara mer överblickbara.\r\nFrån moderat sida anser vi att denna uppfattning är\r\nrimlig, och därför ställer vi oss bakom förslag i\r\nbetänkandet i denna del.</pre><pre>Herr talman! Då det gäller forskning kring\r\nbiologisk bekämpning har från vår sida väckts\r\nförslag om insatser för ytterligare biologisk\r\nbekämpning inom trädgårdsproduktionen. På så\r\nsätt skulle man på sikt kunna öka möjligheterna att\r\nminska användningen av kemikalier inom\r\nträdgårdsnäringen. Det är ett mål som alla vill\r\narbeta för och det skulle, om man lyckas i det här\r\navseendet, kunna förverkligas. Vi vill i\r\nreservationen, som fogats till betänkandet, ge\r\nregeringen detta till känna.</pre><pre>Vi moderater anser också att\r\nproduktionssituationen inom trädgårdsnäringen\r\nkomplicerats på grund av att nya växtsjukdomar\r\noch skadegörare allt oftare kommer in i vårt land.\r\nEftersom Sverige har en mycket restriktiv hållning\r\nvad gäller inregistrering av nya verksamma\r\nbekämpningsmedel mot dessa växtsjukdomar och\r\ninsekter, ökar risken för att dessa sjukdomar och\r\nskadegörare kan få fotfäste och bli allt svårare att\r\nbekämpa.</pre><pre>Ambitionen från samhällets sida att reducera\r\nkemikalieanvändningen så mycket som möjligt är\r\nriktig. Men på grund av de ökade risker som nu kan\r\nkonstateras anser vi det helt nödvändigt att skärpa\r\nuppmärksamheten, om vi skall kunna bevara den\r\nhittills höga nivån på det fytosanitära området.</pre><pre>Enligt uppgifter som kommit utskottet till del\r\nbereds för närvarande förslag i lantbruksstyrelsen\r\nom framtida bibehållen hög växtskyddsnivå. Vi\r\navvaktar detta förslag. Självfallet kan vi på goda\r\ngrunder utgå från att man även i omgivande länder\r\nhar samma strävanden. Det bör ha stor betydelse i\r\ndet fortsatta europeiska integrationsarbetet.</pre><pre>Herr talman! Jag yrkar bifall till reservation 3 och i\r\növrigt till utskottets hemställan.</pre><pre>Anf. 88 LENNART BRUNANDER (c):</pre><pre>Herr talman! I detta ärende debatterar vi den\r\nsvenska trädgårdsnäringspolitiken. Den har ju varit\r\naktuell under hela 80-talet. År 1982 avgavs en\r\nträdgårdsnäringsutredning med en mängd förslag\r\nom hur man skulle förbättra den svenska\r\nträdgårdsnäringens situation och vilka åtgärder\r\nsom samhället då borde vidta.</pre><pre>Inte särskilt mycket av detta har blivit verklighet.\r\nDet mesta har stoppats undan i skrivbordslådorna.\r\nMan har under lång tid hänvisat till en mängd olika\r\norsaker till att man inte har tagit itu med den här\r\nfrågan.</pre><pre>Från centerpartiets sida ser vi det som står i detta\r\nbetänkande som halv seger eftersom\r\nutskottsmajoriteten, och framför allt\r\nsocialdemokraterna, ändå har gått med på att det\r\nfinns bekymmer som man måste titta på. Vi\r\nförväntar oss att man förverkligar de löften som\r\nman har gett om att en trädgårdsnäringsutredning\r\nskall komma. Utskottet skriver om den frågan:</pre><pre>''Utskottet har erfarit att lantbruksstyrelsen nyligen\r\npåbörjat en utredning om ekonomin inom\r\nträdgårdsnäringen baserad på en kartläggning av\r\nenskilda företag. Styrelsen siktar på att ha\r\nutredningen klar i december 1990. Utskottet har för\r\navsikt att därefter, och sedan klarare insikt vunnits\r\nom GATT- och EFTA/EG-förhandlingarnas\r\nkonsekvenser, ta upp trädgårdsnäringens situation\r\noch därvid också överväga önskvärdheten av en\r\nbred utredning av trädgårdsnäringen.''</pre><pre>Med den skrivningen vill utskottet säga att man\r\ntycker att de synpunkter vi anfört faktiskt är riktiga.\r\nVi kommer att se till att detta också blir verklighet.</pre><pre>Ingvar Eriksson hade ett ganska långt resonemang\r\nom växtskyddet och de bekymmer som den ökade\r\nimporten av olika växter och grönsaker medför för\r\nden svenska trädgårdsnäringen. Vi riskerar att få in\r\nskadegörare och sjukdomar -- svampar och annat --\r\nsom vi normalt inte har i Sverige. Den ökade\r\nhandeln ger dessa risker. Den enligt vår uppfattning\r\nnågot svaga kontrollen gör också att riskerna blir\r\nstörre.</pre><pre>Vi har i en reservation tagit upp dessa synpunkter\r\noch krävt större uppmärksamhet från svensk sida\r\npå den här situationen. I Sverige har vi inte\r\ngodkända bekämpningsmedel för att ta itu med\r\nskadegörare -- och vi vill heller inte använda sådana\r\nbekämpningsmedel därför att vi anser att de har för\r\nstor giftverkan. Därför får vi vidta åtgärder i\r\nförebyggande syfte och se till att vi inte får in de här\r\nproblemen i vårt land. Det är det bästa sättet att\r\nhålla nere användningen av gifter i odling.</pre><pre>Jag yrkar bifall till reservation 1. Till Ingvar\r\nEriksson kan jag säga att det finns möjlighet att\r\nrösta för den reservationen, om man nu är orolig på\r\nden här punkten.</pre><pre>Ingvar Eriksson tog även upp en diskussion om\r\nbiologiska bekämpningsmedel. Vi har en\r\nreservation som gäller registreringsavgiften för\r\ndessa biologiska bekämpningsmedel. Den avgiften\r\nmåste ju sättas på sådant sätt att man stimulerar\r\nframställningen av sådana medel, för det är ju den\r\nvägen vi vill gå för att minska användningen av\r\nolika typer av gifter.</pre><pre>Rådgivningen är ju viktig, inte minst i tider då det\r\nfinns bekymmer. Inte bara på trädgårdsnäringens\r\nområde utan på en mängd andra områden finns det\r\nbekymmer i dag. Men det är viktigt att vi har en\r\nrådgivning som kan ge de besked som utövarna av\r\nnäringen behöver få. Ändringen av\r\nrådgivningssystemet -- med lantbruksnämnderna i\r\nlänsstyrelserna -- är ett bekymmer, eftersom\r\nträdgårdsnäringen inte har rådgivning i alla län.\r\nDetta är en fråga som måste uppmärksammas och\r\nbevakas, så att inga landsändar blir utan denna\r\nrådgivning. Vi kräver i en reservation större\r\nuppmärksamhet på den punkten.</pre><pre>Vi tar ju ut miljöavgifter på handelsgödsel och\r\nbekämpningsmedel. Dessa pengar skall gå tillbaka\r\ntill näringen -- det finns det riksdagsbeslut på. Men\r\nefterlevnaden är inte hundraprocentig. Det är en\r\nkritik som vi framfört i många år, och den\r\nåterkommer i det här sammanhanget. De pengar\r\nsom från trädgårdsnäringen går till sådana här\r\navgifter skall också användas för att skapa bättre\r\nförutsättningar i trädgårdsnäringen för en\r\nbiologiskt riktig produktion. Det kan vara\r\nforskning om biologiska bekämpningsmedel. Det\r\nkan vara forskning inom hela det spektrum som\r\ngäller odling på ett alternativt sätt -- att ta hänsyn\r\ntill de biologiska förutsättningar som finns. Det kan\r\nockså vara andra viktiga forskningsprojekt.</pre><pre>Herr talman! Med det sagda vill alltså yrka bifall till\r\nreservation 1. Vi står naturligtvis bakom alla andra\r\nreservationer som vi avgivit i det här betänkandet.\r\nMen vi inskränker oss till att yrka bifall till\r\nreservation 1.</pre><pre>Anf. 89 INGVAR ERIKSSON (m) replik:</pre><pre>Herr talman! Lennart Brunander tyckte att om jag\r\nvar så orolig som jag framhöll i mitt anförande med\r\ntanke på de här importerade växtsjukdomarna och\r\nskadegörarna, så borde jag rösta för reservationen\r\nsom centern står bakom.</pre><pre>Jag då vill erinra om att vi till betänkandet har fogat\r\nett särskilt yttrande, där vi tar upp det problemet.\r\nAtt vi inte själva har reserverat oss beror på att --\r\nsom jag också sade i mitt anförande --\r\nlantbruksstyrelsen just håller på att bereda frågor\r\nkring en framtida bibehållen hög växtskyddsnivå.\r\nEftersom dessa frågor bereds har vi menat att vi bör\r\navvakta det kommande förslaget innan vi går\r\nvidare.</pre><pre>Anf. 90 MARIANNE SAMUELSSON\r\n(mp):</pre><pre>Herr talman! Att frågor om växtskyddet och\r\nträdgårdsnäringen bereds i regeringskansliet har vi\r\nju förstått -- men åt vilket håll? Om det är i en\r\nriktning som ger ett bättre skydd mot import av\r\nt.ex. växtgifter som vi inte vill ha, är vi kanske mer\r\nosäkra på.</pre><pre>Svensk trädgårdsnäring hävdar sig väl i den\r\ninternationella konkurrensen, står det i utskottets\r\nbetänkande. Men då kan man fundera över hur det\r\nkommer sig att det är så svårt att hitta svensk frukt\r\noch svenska grönsaker i butikerna.</pre><pre>Häromdagen var jag väldigt sugen på ett svenskt\r\ngott saftigt äpple. Jag gick därför till en närbutik\r\nhär i Gamla stan för att köpa ett svenskt äpple. Men\r\ninte hittade jag något sådant. Nej, gröna hårda\r\nblanka äpplen var vad jag hittade. Det är inte\r\nriktigt samma smak på dem. Jag kan t.o.m. säga att\r\ndet är väldigt stor skillnad mellan dem och den\r\nfrukt som finns i svenska trädgårdar. Det är dock\r\nförvånande att det, trots att det är äppelsäsong, inte\r\nfinns svenska äpplen i butikerna.</pre><pre>Att ha rätt att äta bra svenskodlad mat är viktigt.\r\nDet är därför som vi har hävdat att momsen på\r\nsvensk mat behöver tas bort.</pre><pre>55 % av trädgårdsprodukterna lär i dag vara\r\nimporterade. 90 % av fröodlingarna finns\r\nutomlands. Då kan man fråga sig hur det här\r\npåverkar med tanke på sårbarhetsaspekten.</pre><pre>Just nu förs ju en mycket livlig debatt om\r\nneddragningar och inskränkningar med hänvisning\r\ntill att vi har en ekonomisk kris. Ett område som\r\ndock inte har diskuterats speciellt mycket i det\r\navseendet är försvaret. Det tyder kanske på att man\r\nfortfarande betraktar ett eventuellt krigshot som en\r\nrisk. Då kan man också fundera över detta med\r\nmaten, för även i det sammanhanget är det väl\r\nviktigt att vi har en egen produktion.</pre><pre>I detta betänkande återfinns ett bifallsyrkande från\r\noss i reservation 2. Det gäller då EGs\r\nväxtskyddspolitik. Vi har sagt att vi vill att\r\nväxtskyddet skall beaktas vid en anpassning till EG,\r\nså att det inte blir en försämring här. Vidare gäller\r\ndet att de restriktioner som man har lyckats få till\r\nstånd när det gäller kemikalieanvändningen i\r\nsvensk trädgårdsnäring kan vidmakthållas.</pre><pre>Jag yrkar bifall till reservation 2.</pre><pre>Anf. 91 HÅKAN STRÖMBERG (s):</pre><pre>Herr talman! Det betänkande som vi nu har att ta\r\nställning till är utskottets svar på de motioner som\r\nhar väckts innehållande krav på insatser inom\r\nträdgårdsnäringen.</pre><pre>Som framgår av utskottsbetänkandet råder det\r\nmycket stor samstämmighet i utskottet om att vi\r\nnoggrant skall följa utvecklingen inom\r\nträdgårdsnäringens område. Vidare skall vi vara\r\nberedda att vidta de åtgärder som kan anses vara\r\npåkallade för att främja en svensk produktion av\r\nträdgårdsprodukter i en friare men också sundare\r\nkonkurrens med andra länder.</pre><pre>Visserligen är sex reservationer och tre särskilda\r\nyttranden fogade till utskottsbetänkandet. Men jag\r\nbetraktar nog reservationerna enbart som smärre\r\nmarkeringar, kanske för att man vill visa på en viss\r\naktivitet på det här området. Jag tror alltså mindre\r\npå att det skulle råda oenighet om målet för\r\nträdgårdsnäringen.</pre><pre>Men när man lyssnar på bl.a. Lennart Brunander\r\noch Marianne Samuelsson får man lätt en annan\r\nuppfattning, nämligen att det skulle vara mycket\r\ndåligt ställt inom trädgårdsnäringen. Lennart\r\nBrunander sade att det inte har skett någonting\r\nsedan 1982, då trädgårdsnäringsutredningens\r\nförslag behandlades.</pre><pre>Marianne Samuelsson sade: Visserligen pågår det\r\nutredningar. Men går dessa åt rätt håll?</pre><pre>Ja, ni kanske försöker skjuta in er kritik mot\r\nregering och myndigheter. Men kritiken slår direkt\r\nmot trädgårdsnäringen. Jag vill påstå att man inom\r\nsvensk trädgårdsnäring inte bör ta åt sig av den\r\nkritiken. Tvärtom kan man sträcka på ryggen och i\r\nett internationellt perspektiv peka på en mycket\r\nstor framgång.</pre><pre>Jag tycker i stället att man inom svensk\r\nträdgårdsnäring skall ha en eloge för det arbete som\r\nman har lagt ned. Man ligger ju långt före andra\r\nländer t.ex. när det gäller att använda biologisk\r\nbekämpning av skadegörare och att bekämpa\r\nväxtsjukdomar. Dessutom har man minskat\r\nanvändningen av gödningsämnen efter växternas\r\nbehov. Vidare intar man en tätposition när det\r\ngäller odlingsteknik och växthusutnyttjande. Som\r\nen följd härav produceras trädgårdsprodukter av\r\nmycket hög kvalitet, till konsumenternas fromma.</pre><pre>Att det sedan sker kvalitetsförsämringar i leden\r\nmellan producent och konsument skall\r\nträdgårdsnäringen inte lastas för. Däremot är det i\r\nmånga fall orimligt stora prispåslag i mellanleden --\r\nen fråga som vi måste ägna betydligt större\r\nuppmärksamhet under den närmaste tiden\r\nframöver.</pre><pre>Jag vill också säga att svensk trädgårdsnäring inte\r\nskulle ha haft en tätposition internationellt\r\nbeträffande produktion och kvalitet om det inte i\r\nbotten hade funnits ett starkt stöd från samhällets\r\nsida. Det handlar då om rådgivning, ekonomiskt\r\nstöd till anläggningar, införande av ny teknik och\r\nrationella odlingsmetoder. Men det handlar också\r\nom samhällets stöd i fråga om forskning avseende\r\nsortförädling och biologiska bekämpningsmedel.\r\nDetta samhällsstöd har varit mycket betydelsefullt\r\nför svensk trädgårdsnärings utveckling och kommer\r\nockså att vara det i framtiden.</pre><pre>Men visst finns det problem. Sådana slipper vi\r\naldrig. Vi kommer aldrig att få uppleva att en viss\r\nnäring befinner sig i en situation som kan betecknas\r\nsom problemfri. Vi har inte tillfredsställande\r\nlönsamhet inom trädgårdsnäringens alla områden.</pre><pre>Exportsubventioner som tillämpas inom\r\nexempelvis EG bidrar till låga importpriser, vilka\r\nträdgårdsnäringen skall konkurrera med. Men här\r\nser vi en möjlighet att få bättre regler i de pågående\r\nGATT-förhandlingarna och i ett vidgat\r\nEuropasamarbete.</pre><pre>Också våra miljökrav bidrar till högre\r\nproduktionskostnader för svenska trädgårdsodlare.\r\nMen vi är inte beredda att ge efter beträffande\r\nmiljökraven. Vi vill ha rena produkter odlade i en\r\nicke förorenad miljö.</pre><pre>Att vidare, som man pekar på i reservationerna,\r\nvissa skadegörare kan angripa svenska odlingar, i\r\nsamband med import, är ett problem som vi tyvärr\r\nknappast helt kan komma ifrån.</pre><pre>Men att påstå att det skulle vara så dålig kontroll att\r\nde här skadegörarna finns i de svenska odlingarna\r\när felaktigt. Det är växtskyddsnämnden som utövar\r\nkontrollen i detta sammanhang. Till både Marianne\r\nSamuelsson och Lennart Brunander vill jag säga att\r\nman har internationella kontakter med\r\nmotsvarande organ. Man vet var sådana här\r\nskadegörare uppträder och vilka sorter de ger sig\r\npå. Dessutom följer man importen och sätter in\r\nrestriktioner när man upptäcker angrepp. Men vi\r\nkommer, som sagt, aldrig ifrån att svenska odlingar\r\nkan angripas.</pre><pre>Medlet att komma till rätta med detta är egentligen\r\natt helt stänga gränserna, det kan vi knappast göra.\r\nEn annan åtgärd är att ha direkt kontroll på varje\r\nimporterat parti som kommer in i landet då man\r\nmisstänker att det innehåller skadegörare.</pre><pre>Vad som gäller är att man fortsätter med detta\r\narbete, och det gör man också.</pre><pre>I utskottet är vi överens om att vi skall följa\r\nträdgårdsnäringens utveckling och om att vi skall\r\nvidta de åtgärder som kan vara nödvändiga för att\r\ntrygga svensk trädgårdsnäring och därmed\r\ntillgodose konsumenternas krav på\r\nsvenskproducerade trädgårdsprodukter. Därför\r\nfinns det kanske anledning att göra en bred översyn\r\nav hela trädgårdsnäringen. Men det finns skäl, som\r\nutskottet har påpekat, att avvakta ännu en tid.</pre><pre>Det pågår en översyn initierad av\r\nlantbruksstyrelsen om lönsamheten i vissa\r\nodlingsgrenar inom trädgårdsnäringen. Jag kan tala\r\nom för utskottets ledamöter att jag i dag har haft\r\nkontakt med en av utredarna och fått veta att\r\nutredningen beräknas vara klar vid årsskiftet 1990-\r\n1991.</pre><pre>Den pågående diskussionen om ökat\r\nEuropasamarbete är också en viktig del som bör\r\navvaktas innan man totalutreder en svensk\r\nträdgårdsnäring. Detsamma gäller för GATT-\r\nförhandlingarna. Det finns också skäl att följa vad\r\nsom sker efter beslutet om avreglering på\r\njordbrukets område. Då först har vi ett bredare\r\nunderlag, så att vi kan göra en översyn av den\r\nsvenska trädgårdsnäringen som helhet.</pre><pre>Med detta, herr talman, vill jag yrka bifall till\r\nutskottets hemställan och avslag på samtliga\r\nreservationer.</pre><pre>Anf. 92 LENNART BRUNANDER (c)\r\nreplik:</pre><pre>Herr talman! Håkan Strömberg talade om hur bra\r\nvår svenska trädgårdsnäring är. Det kan jag gärna\r\ninstämma i. Jag tycker också att den skall ha en\r\neloge för att den har klarat sig så bra som den har\r\ngjort under de förutsättningar den har getts att\r\narbeta under. Man har gjort ett mycket fint jobb.\r\nMen det är egentligen inte det vi skall diskutera här\r\ni dag. Vi skall diskutera på vilket sätt samhället,\r\nstaten, skapar förutsättningar och visar vilja att\r\nhjälpa till. Det är det vår kritik har gällt. Jag sade\r\natt vi nu har fått en halv seger, eftersom utskottets\r\nmajoritet har gått med på att vi skall få en\r\nutredning. Även om man inte direkt har skrivit in\r\natt man vill beställa en sådan utredning av\r\nregeringen, förutsätter den skrivning som\r\nföreligger att en sådan utredning skall komma till\r\nstånd.</pre><pre>Nu säger Håkan Strömberg att lantbruksstyrelsens\r\nutredning är klar vid årsskiftet. Då skall vi kunna\r\nsätta i gång. Det är bra.</pre><pre>Vi vet inte om den samstämmighet som Håkan\r\nStrömberg talar om finns, eftersom de eventuella\r\nmotsättningar som kan finnas kommer fram när de\r\nåtgärder som utredningen visar behöver vidtas skall\r\nbli verklighet. Jag kan hoppas att vi skall ha en\r\nsamstämmighet, det vore mycket bra. Det vore\r\nnyttigt. Det vore önskvärt att det blev så, men det\r\nvet vi inte. Det får vi se.</pre><pre>De reservationer vi har avgett är inte bara\r\nmarkeringar. De tar upp reella problem som vi vill\r\npeka på, problem som man inte får glömma bort,\r\ninte ens i avvaktan på en sådan här utredning. De\r\nsubventioner som Håkan Strömberg säger finns i\r\nEG -- vilka försvårar den svenska\r\nträdgårdsnäringens situation genom att de\r\nsubventionerade varorna kommer hit och\r\nkonkurrerar på ett sätt som inte är riktigt schyst --\r\nunderstryker de krav som vi har haft på en\r\nutredning.</pre><pre>Jag skulle, Håkan Strömberg, vilja veta om\r\nsocialdemokraterna är beredda att verkligen\r\nkämpa för att svensk trädgårdsnäring skall få\r\nlikvärdiga regler att arbeta efter när det gäller de\r\nhär frågorna och om socialdemokraterna är\r\nberedda att slåss för att den satsning på miljön och\r\nmatkvaliteten som görs verkligen fullföljs även i\r\ndessa förhandlingar.</pre><pre>Anf. 93 MARIANNE SAMUELSSON (mp)\r\nreplik:</pre><pre>Herr talman! Håkan Strömberg sade att jag\r\nklagade på den svenska trädgårdsnäringen. Det\r\nskulle i så fall vara om Håkan Strömberg\r\nuppfattade det som ett klagomål på näringen att det\r\ninte finns svenska äpplen att köpa i affärerna. Jag\r\nupplever det inte som ett klagomål på näringen,\r\nutan snarare på att det finns regler som gör att det,\r\ntrots närheten till de svenska äppelträden, inte går\r\natt konkurrera med importerade äpplen. Det är ett\r\nannat problem.</pre><pre>Håkan Strömberg tog också upp en annan sak. Jag\r\nvet inte om jag skall se det som en hel seger, men\r\nhan sade att man icke var beredd att ge efter på\r\nmiljökraven. Innebär det att ni inte ens i EG-\r\nförhandlingar är beredda att ge efter på några\r\nmiljökrav? I och med det har ni i princip ställt er\r\nbakom vår reservation.</pre><pre></pre><pre>Anf. 94 HÅKAN STRÖMBERG (s) replik:</pre><pre>Herr talman! Detta att lantbruksstyrelsen lägger\r\nfram sin utredning om lönsamheten inom\r\nträdgårdsnäringen är ingen anledning att genast\r\nsätta i gång att utreda. Det jag nämnde var också\r\nGATT-förhandlingarna och Europasamarbetet.\r\nMen vi bör kanske också följa lite mer vad som\r\nhänder med de beslut som vi har fattat om\r\navreglering på jordbrukets område. Vi kanske har\r\nnågonting där att lära också. Först när vi kan få de\r\nsamlade arbeten som pågår tror jag att det finns\r\nskäl att göra en översyn av hela trädgårdsnäringen.</pre><pre>Jag vet också att Lennart Brunander inte avsett att\r\nkritisera trädgårdsnäringen. Kritiken är riktad mot\r\nregeringen, men också mot myndigheterna. Men\r\nden faller till syvende och sist på\r\nträdgårdsnäringen, att det skulle vara en dålig\r\nnäring som behöver ett ökat ingripande från\r\nsamhällets sida. Jag vill hävda att\r\nträdgårdsnäringen står sig gott. En stor del har skett\r\nmed samhällets goda minne. Samhället har gett\r\nträdgårdsnäringen och kommer självfallet att ge\r\nträdgårdsnäringen nödvändigt stöd för utveckling\r\nav trädgårdsnäringen och utvecklingen på\r\nbekämpningsmedelsområdet. På odlingar under\r\nglas används i dag till största delen biologiska\r\nbekämpningsmedel.</pre><pre>Jag vill säga till Marianne Samuelsson som sökte\r\nsvenska äpplen: Det var kanske fel butik. Gå till\r\nHötorget! Där går det mycket väl att köpa\r\nsvenskodlade äpplen. Det finns. De är av mycket\r\nhög kvalitet. Jag håller med om att det ibland inte\r\nfinns svenska äpplen. Det är ett dilemma. Men vi\r\nhoppas att satsningarna på svenska fruktodlingar\r\nskall ge resultat. Man får bidrag till att byta ut de\r\ngamla träden mot nya och även till att byta till\r\nsådana sorter som kan vara smakligare för svenska\r\nkonsumenter. Detta visar också att även\r\nfruktodlarna är på alerten och utnyttjar\r\nsamhällsstödet till att förnya sina odlingar.</pre><pre>Överläggningen var härmed avslutad.</pre><pre>(Beträffande beslutet, se 20 §!)</pre><pre>18 § Livsmedelskontroll</pre><pre>Föredrogs</pre><pre>jordbruksutskottets betänkande</pre><pre>1990/91:JoU5 Livsmedelskontroll</pre><pre>Anf. 95 INGVAR ERIKSSON (m):</pre><pre>Herr talman! I detta betänkande behandlar\r\nutskottet ett stort antal motionsyrkanden från\r\nföregående riksmöte om livsmedelskontroll. Ett\r\nantal motioner om importkontroll av livsmedel har\r\ndärvid blivit föremål för en fördjupad behandling.\r\nAndra motioner har behandlats på ett förenklat\r\nsätt, eftersom det tidigare under valperioden varit\r\nuppe till behandling i utskott och kammare.</pre><pre>Utskottet gör i betänkandet en utförlig genomgång\r\nav förutsättningarna för livsmedelskontroll, inte\r\nminst då det gäller den viktiga importkontrollen.</pre><pre>Målet är givetvis att söka åstadkomma så rättvisa\r\nförutsättningar som möjligt mellan producenter,\r\ndistributörer och handel i olika länder. Detta måste\r\nske på sådant sätt att kontroll och krav inte\r\nuppfattas som ensidiga handelspolitiska åtgärder\r\nfrån Sveriges sida, stridande mot svenska\r\nåtaganden inom ramen för GATT-samarbetet.\r\nRisken att Sverige annars skulle kunna råka ut för\r\nhandelspolitiska ''straffåtgärder'' är stora.</pre><pre>I betänkandet redovisas vissa bakgrundsuppgifter\r\nom importkontroll, reglerna för användning av\r\nbekämpningsmedel, aktuella bestämmelser om\r\nhandelshinder i GATT-avtalet. En analys av\r\ndefinitionsproblem, som måste lösas vid en sådan\r\njämförelse mellan svenska och utländska\r\nproduktionsmetoder som förutsätts i flera\r\nmotioner, görs i betänkandet.</pre><pre>Herr talman! Den svenska råvaruproduktionen för\r\nlivsmedel omfattas av ett stort och svåröverskådligt\r\nkomplex av lagar och andra föreskrifter, som alla\r\nkan hänföras till begreppet produktionsmetoder i\r\nden mening som avses i flera av de i betänkandet\r\nbehandlade motionerna. Bestämmelserna omfattar\r\nbåde primär produktion, förädling och\r\nsaluhållande. Med en vidare definition av\r\nbegreppet kan även uppsamlingsledet, transporter\r\nm.m., beröras. När det gäller\r\nvegetabilieproduktionen är det i första hand\r\nbestämmelserna om bekämpningsmedel som är av\r\nstort intresse. Bestämmelserna om miljökrav på\r\nodlingen, hänsyn till naturvården, arbetarskydd,\r\narbetsmiljö, arbetstid och teknisk utrustning hör\r\nockså hit. I såväl utsädes- som\r\nväxtskyddslagstiftningen finns bestämmelser som\r\nkan innebära restriktioner för\r\nvegetabilieproduktionen.</pre><pre>Många av de politiska beslut som fattats rör\r\nmiljökraven på den svenska\r\nlivsmedelsproduktionen och de gäller mer\r\növergripande målsättningar som indirekt påverkar\r\nde enskilda företagen. Här kan nämnas t.ex.\r\nbeslutet om halvering av\r\nbekämpningsmedelsanvändningen och minskning\r\nav kväveläckaget från jordbruket. Bestämmelserna\r\nom jordbrukets hänsyn till naturvårdens intressen\r\när av liknande slag. I dessa fall borde kraven på\r\nlikartade produktionsmetoder innebära att\r\nexportländerna skall ha samma eller möjligen\r\njämförbara krav på livsmedelsproduktion i sitt\r\nregelsystem. Det är svårt att i praktiken hävda\r\ndetta.</pre><pre>Bland bestämmelserna om animalieproduktionen\r\nmärks främst djurskyddslagen med tillhörande\r\ndetaljföreskrifter om storlek och utformning av\r\nstallar m.m. Vi har foderlagstiftningar och vi har de\r\nveterinärmedicinska författningarna. Miljökraven\r\npå produktionen har bl.a. konkretiserats i regler\r\nom begränsning av antalet djur per ytenhet samt\r\nlagring och spridning av stallgödsel. Dessa krav kan\r\ndock differentieras beroende på företagets storlek\r\noch läge. Särskilda regler finns om\r\nmiljöskyddsprövning av uppfödningsanläggningar\r\npå olika områden.</pre><pre>Flertalet bestämmelser om förädling av\r\nsaluhållande av livsmedel finns i livsmedelslagen\r\nmed tillhörande detaljföreskrifter. Det kan gälla\r\nhantering, tillsatser, märkning, personalhygien,\r\nlivsmedelslokaler osv. Eventuellt bör även\r\nbestämmelser om arbetarskydd, arbetsmiljö och\r\narbetstid beaktas då det gäller\r\nproduktionsmetoder.</pre><pre>Riksdagen har i lag fastställt vissa grundläggande\r\nkrav på produktionen och samtidigt bemyndigat\r\nregeringen eller viss myndighet att meddela\r\ndetaljföreskrifter i ämnet. Det finns alltså, utöver\r\nlagar och förordningar, ett mycket stort antal\r\nmyndighetsföreskrifter som rör de olika leden i\r\nlivsmedelsproduktionen, vilka alla torde falla in\r\nunder begreppet produktionsmetoder.</pre><pre>Om man gör en relativt snäv definition av\r\nbegreppet produktionsmetoder torde det vara svårt\r\natt finna något land som ställer exakt samma krav\r\npå sin livsmedelsproduktion som Sverige och\r\ndärmed skulle kunna motsvara de krav som ställs i\r\nde mera långtgående motioner som behandlas i\r\nbetänkandet.</pre><pre>Då det gäller rättsliga och handelspolitiska\r\nförutsättningar för en utökad importkontroll har\r\nutskottet i ett yttrande till skatteutskottet tidigare\r\nredovisat den inhemska lagstiftningen samt GATT-\r\navtalet och TBT-överenskommelsen. Den gäller\r\növerenskommelsen om tekniska handelshinder.</pre><pre>I lagen anges bl.a. vilka skyddsintressen som får\r\ntillgodoses genom import- och exportkontrollen.\r\nEn central bestämmelse beträffande importen av\r\nlivsmedel finns i 11 § livsmedelslagen.</pre><pre>Som framgår av redovisningen i det nämnda\r\nutskottsyttrandet ger 11 § livsmedelslagen\r\nmöjlighet att vidta åtgärder mot importerade\r\nlivsmedel endast om det behövs från hälso- och\r\nnäringssynpunkt eller annars för att tillgodose\r\nkonsumentintresset. Därför har utskottet inte\r\nansett det möjligt att tillgodose de tämligen\r\nvittsyftande motionskraven på likartade eller\r\ngodtagbara produktionsmetoder i\r\nursprungsländerna.</pre><pre>Av dessa skäl vill vi moderater framhålla vikten av\r\natt Sverige intensifierar samarbetet med andra\r\nländer i en strävan att harmonisera bestämmelser\r\noch krav då det gäller livsmedelskontroll och\r\nimportkontroll. Självfallet är det mycket viktigt att\r\nman försöker komma fram till samma\r\nbestämmelser och krav grannländerna emellan.\r\nDet gäller självfallet att skapa så rättvisa\r\nkonkurrensförhållanden som över huvud taget är\r\nmöjligt.</pre><pre>Vi moderater har emellertid funnit att\r\nimportförbud för livsmedel med resthalter av i\r\nSverige förbjudna medel kan hävdas med\r\nhänvisning till 11 § livsmedelslagen beträffande\r\nåtgärder till skydd för konsumentintresset. Vi\r\nframför den ståndpunkten i reservation nr 2, där vi\r\nkonstaterar att den svenska livsmedelskontrollen\r\nvid en internationell jämförelse innebär mycket\r\nstränga krav från hälso- och miljösynpunkt. Detta\r\ngäller inte minst kraven på växtskyddsmedlen.</pre><pre>De riksdagsbeslut som fattats beträffande halvering\r\nav bekämpningsmedelsanvändningen går i samma\r\nriktning och innebär bl.a. att ett flertal ämnen\r\nsorteras ut från marknaden. Vid utvärdering och\r\nriskanalys har svenska myndigheter funnit att\r\nsvenska konsumenter bör skyddas för\r\nrestsubstanser av vissa ämnen som bl.a. misstänks\r\nha cancerframkallande effekter eller medföra\r\nandra hälsorisker. I det internationella arbetet med\r\nfastställande av gränsvärden är bedömningen ofta\r\nmindre sträng än den svenska. Det förekommer\r\ndärför att importerade livsmedel innehåller\r\nrestsubstanser av ämnen som förbjudits i Sverige.\r\nVår åsikt är att man vid importkontrollen ej skall\r\nbehöva acceptera restsubstanser av ämnen som\r\nförbjudits i Sverige. En sådan inställning ger inte\r\nupphov till handelshinder i GATT-avtalets mening.\r\nDet är dessutom i god överensstämmelse med den\r\nnyss nämnda 11 § livsmedelslagen beträffande\r\nåtgärder till skydd för konsumentintresset.</pre><pre>Vi moderater har också i ett särskilt yttrande tagit\r\nupp vissa andra frågor inom livsmedelskontrollen.\r\nRiksdagen beslutade 1989 om vissa förändringar av\r\nlivsmedelslagen. Bl.a. togs beslut om märkning\r\nangående ursprungsland på förpackade livsmedel.\r\nVidare har konsumenterna under senare år fått\r\nytterligare hjälpmedel inför sitt varuval. Jag kan\r\nnämna märkning som blivit allt vanligare när det\r\ngäller svenskodlat. Man har symbolmärkning, man\r\nhar information om hög fiberhalt och om lågt\r\nfettinnehåll. Vi anser att dessa möjligheter på ett\r\npositivt sätt ökat informationen till konsumenterna\r\noch också deras kunskap inför valet av produkter.\r\nVi anser också att dessa system både kan och bör\r\nvidareutvecklas utan att de komplikationer uppstår\r\nsom så utförligt redovisas i betänkandet under\r\nrubriken Problemanalys.</pre><pre>Herr talman! Jag vill till sist yrka bifall till\r\nreservation nr 2 och i övrigt till hemställan i\r\nutskottets betänkande.</pre><pre>Anf. 96 LENNART BRUNANDER (c):</pre><pre>Herr talman! Svensk mat är bra. Den håller hög\r\nkvalitet. Jag vill påstå att den i allmänhet håller en\r\nhögre kvalitet än den mat som vi importerar. Det\r\nberor på att vi i Sverige har strängare krav på\r\nkvaliteten än man har i andra länder samt att vi har\r\nodlings- och uppfödningsmetoder med mindre\r\ngifter och tillsatsmedel. Detta är naturligtvis bra.\r\nDet är också ett starkt konsumentkrav att det skall\r\nvara så. Konsumenten måste mer än hittills komma\r\ni centrum när vi fastställer vår livsmedelspolitik och\r\nde kontroller som skall göras.</pre><pre>Det råder inget tvivel om att den miljö vi lever i och\r\nden mat vi äter har betydelse för vår hälsa. Det är\r\nvad det handlar om. Det handlar också om att\r\nskapa trygghet för konsumenterna så att de vet vad\r\nde köper och kan vara säkra på att produkterna\r\nhåller en viss kvalitet. Men det handlar också om\r\nett rättvisekrav gentemot de svenska\r\nproducenterna.</pre><pre>Under behandlingen av detta ärende har, som\r\nföregående talare sade, ett antal motioner som bl.a.\r\nväckts av centerpartiet diskuterats. Vi vill att\r\nsamma krav skall ställas på de livsmedel som\r\nimporteras som de krav som ställs på de produkter\r\nsom tas fram i Sverige. Man har sagt att våra krav\r\när så långtgående att det inte går att uppfylla dem.\r\nMan har försökt beskriva våra krav och\r\nmålsättningar på det sättet. Man har vidare sagt att\r\nvi i centern vill att det skall ställas krav på att\r\nprodukter som importeras skall tas fram på samma\r\nsätt som produkter framställda här. Men det\r\nhandlar inte om sådan exakthet, utan om att vi skall\r\nställa samma krav vad gäller användningen av\r\nsådant som kan påverka de produkter som vi\r\nimporterar och sedan skall äta. Det är givetvis inte\r\nbra för mig som konsument om jag tolererar att\r\nimporterade produkter innehåller medel som inte\r\ntillåts i livsmedel som produceras i Sverige. Det\r\nmåste vara en självklarhet och en utgångspunkt för\r\nvårt arbete.</pre><pre>Utskottsmajoriteten försöker, som jag uppfattar\r\ndet, på ett raljant sätt nonchalera frågan om gifter\r\noch restsubstanser. Man säger att det är våra\r\nmatvanor, för mycket fett och socker exempelvis,\r\nsom gör att vi mår illa och blir sjuka.\r\nRestsubstanser av olika slag tycks ha ganska liten\r\nbetydelse. Jag har inte samma uppfattning. I stället\r\ntycker jag att utskottsmajoriteten uttalar sig på ett\r\nnonchalant sätt. Kolhydrater, fett och andra\r\nsubstanser har alltid funnits i den mat som vi äter.\r\nJag komponerar själv min matsedel efter smak,\r\nbehov och egna önskningar och bestämmer alltså\r\nhur mycket fett och kolhydrater som får ingå i den.\r\nEn annan sak är att vi genom utbildning och\r\ninformation får kunskaper om vad vi skall äta för\r\natt må bättre. Det har naturligtvis stor betydelse.</pre><pre>Om vi däremot äter mat som innehåller\r\nrestsubstanser av olika slag men som inte kan\r\nmätas, påverkas vi på ett sätt som vi inte själva\r\nbestämmer. Det enda sättet att utöva påverkan är\r\natt låta bli att köpa sådana produkter.</pre><pre>När vi ställer krav på livsmedlen, gör vi det med\r\nutgångspunkten att skydda konsumenterna. Om vi\r\ntycker att det är fel att det ingår antibiotika i kött\r\nproducerat i Sverige, måste det vara lika fel att\r\nantibiotika ingår i importerat kött. Det är så\r\nsjälvklart att det inte skulle behöva diskuteras.</pre><pre>Jag har försökt se efter hur det fungerar i\r\nverkligheten. Det görs mycket noggranna\r\nkontroller på det svenska köttet. Man undersöker\r\nregelbundet mängden bekämpningsmedelsrester,\r\ntungmetaller, hormoner, antibiotika och eventuella\r\nläkemedel i köttet. Det görs 32 000 kontroller per\r\når. På det importerade köttet däremot görs bara\r\nstickprov för att se om det innehåller\r\nsalmonellabakterier. Ibland undersöks också om\r\nköttet innehåller läkemedelsrester. Enligt uppgift\r\ntogs 40 sådana prover år 1989. I övrigt tas inga\r\nprover på det importerade köttet.</pre><pre>Vi har tidigare diskuterat trädgårdsnäringen här.\r\nDen provtagning som tas där visar klart att det är i\r\nde importerade grönsakerna och framför allt i\r\nfrukterna som det finns för höga restsubstanser av\r\nbekämpningsmedel.</pre><pre>Jag kan påvisa ungefär samma förhållanden vad\r\ngäller kontrollen av våra slakterier. Ett motiv för att\r\nvåra krav inte kan uppfyllas är, som det heter,\r\nkravet på likabehandling. Det är i och för sig en bra\r\nprincip. Vi exporterar kött och fläsk till EG-länder\r\noch USA. Det för med sig att EG-folk är här och\r\nkontrollerar våra slakterier en gång om året. Från\r\nUSA kommer man två tre gånger per år. Sverige\r\ngör bara sporadiskt motsvarande kontroller\r\nutomlands. Det förekommer med andra ord ingen\r\nlikabehandling, i varje fall inte på det sättet att vi\r\nger den svenske producenten samma\r\nförutsättningar vid export som EG-länderna och\r\nUSA ger sina producenter. Vi ger inte heller den\r\nsvenske konsumenten samma skydd mot gifter i\r\nimporterade produkter som det skydd vi ger honom\r\nmot gifter i produkter producerade i Sverige.</pre><pre>I EG-länderna är det tillåtet att använda en mängd\r\nolika preparat vid uppfödning av djur. Framför allt\r\när det läkemedel och tungmetaller samt en del\r\nandra medel för att stimulera tillväxten. Det är\r\nmedel som vi har svårt att upptäcka vid\r\nprovtagning, om vi nu alls tar några prover. Jag\r\ntycker det är naturligt att ställa krav på att få veta\r\nvad dessa importerade produkter innehåller.</pre><pre>Naturligtvis måste det utarbetas regler för\r\nprovtagning, något som vi inte kan göra här i\r\nriksdagen rakt upp och ned. Vi måste ge regeringen\r\noch de myndigheter som hanterar dessa frågor i\r\nuppdrag att utarbeta regler på ett sätt som gör dem\r\nanvändbara. Utgångspunkten skall vara de krav\r\nsom jag här har försökt beskriva. Sverige måste i\r\nsina internationella kontakter diskutera dessa\r\nfrågor och få sina krav accepterade. Det måste\r\nrimligtvis finnas ett konsumentintresse för dessa\r\nfrågor också i andra länder.</pre><pre>För att konsumenten skall få veta vad han köper\r\nkrävs en bättre märkning av livsmedlen. I rådande\r\nsituation finns det stor anledning för oss\r\nkonsumenter att få veta varifrån produkterna\r\nkommer. I den nya livsmedelslagstiftningen ingår\r\nregler för märkning av hela produkter. Men i fråga\r\nom styckade och sammansatta produkter såsom\r\nkorv och köttbullar förekommer inga regler för\r\nmärkning. Vi får inte veta varifrån ingredienserna\r\nkommer. Vi i centerpartiet tycker det är rimligt\r\nmed en redovisning av varifrån de vanligaste\r\ningredienserna i dessa produkter kommer. På den\r\npunkten finns dock inga reservationer i\r\nbetänkandet.</pre><pre>Det krävs kunskaper för att driva en riktig\r\nkonsumentpolitik och för att ta fram bra livsmedel.\r\nOm, som det står i betänkandet, det viktiga är vad\r\noch hur vi äter, är kunskaper därom nödvändiga.\r\nDärför måste utbildningen på det området bli\r\nbättre. Nu läggs lanthushållsskolor och\r\nkonsumentutbildningar ned runt om i landet. Det\r\nsker därför att det av ekonomiska skäl är svårt att\r\ndriva dem. Det är, som jag ser det, en katastrof.\r\nDessa utbildningar borde finnas kvar för att ge\r\nmänniskor erforderliga kunskaper. Utbildningen i\r\nnäringsfrågor är inte heller särskilt framträdande i\r\nvåra skolor utan tvärtom alldeles för liten. Vi borde\r\nockså bättre utbilda dem som hanterar maten i våra\r\nbutiker så att det sker på ett riktigt sätt.</pre><pre>Herr talman! På detta område finns oerhört mycket\r\natt göra. Låt mig avsluta med att yrka bifall till\r\nreservation 1 i detta betänkande.</pre><pre>Anf. 97 INGVAR ERIKSSON (m) replik:</pre><pre>Herr talman! Lennart Brunander sade att\r\nmajoriteten i utskottet har uttalat sig raljant om det\r\nsvenska folkets matvanor. Låt mig i sammanhanget\r\nbetona att det finns en mycket klar och bestämd bas\r\nför sådana uttalanden.</pre><pre>För några år sedan utgav cancerkommittén en\r\nrapport som jag gärna vill hänvisa till, för där\r\nbetonas just det förhållandet att det är\r\nhuvudsakligen sättet att leva, sättet att använda\r\nolika matvaror, som medför de stora riskerna. Det\r\när de facto inte så att man med fog kan hävda att de\r\nsvenska konsumenterna står inför stora och farliga\r\nrisker på grund av de livsmedel som konsumeras i\r\nlandet. Jag tycker att det är en stor överdrift att då\r\nsäga att vi har en raljant skrivning. Lennart\r\nBrunander borde ta tillbaka det yttrandet.</pre><pre>Sedan vill jag än en gång betona, och det tog\r\nLennart Brunander också upp, vikten av att vi\r\njobbar internationellt för att så långt det är möjligt\r\nåstadkomma samma regler och att vi i Sverige skall\r\nsöka påverka den internationella utvecklingen i\r\npositiv riktning härvidlag. Det har vi rika\r\nmöjligheter att göra genom det integrationsarbete\r\nsom för närvarande pågår i Europa. Jag hoppas att\r\ncentern är beredd att medverka i denna strävan. I\r\nvarje fall är vi moderater det.</pre><pre></pre><pre>Anf. 98 LENNART BRUNANDER (c)\r\nreplik:</pre><pre>Herr talman! Jag sade inte att skrivningen var\r\nraljant när det gäller kostvanorna. Jag betonade\r\nockså att de naturligtvis har betydelse. Men jag\r\nsade att inställningen till gifter och tillsatsmedel var\r\nnonchalant, eftersom man undervärderar deras\r\nbetydelse. Jag tror att man gör det utan att vara\r\nsärskilt klar över vad det är man egentligen gör. Jag\r\ntror inte att det finns några egentliga bevis för att\r\ndet är så ofarligt som man säger, för i så fall skulle\r\nvi inte ha en livsmedelslagstiftning i Sverige som ser\r\nut som den gör.</pre><pre>Jag tycker alltså inte, som Ingvar Eriksson sade att\r\njag skulle mena, att konsumenterna tar stora risker\r\ndärför att svenska livsmedel innehåller\r\ntillsatsmedel. Jag sade tvärtom att vi utsätter\r\nkonsumenten för onödiga risker genom att inte\r\nkontrollera importen och inte ställa tillräckligt höga\r\nkrav där. Det är på den punkten jag kritiserar\r\nmajoriteten i utskottet.</pre><pre>Anf. 99 INGVAR ERIKSSON (m) replik:</pre><pre>Herr talman! Nonchalant är ju ett ännu hårdare\r\nord som jag tycker inte borde användas i det här\r\nsammanhanget. Vi har inte nonchalerat de risker\r\nsom kemikalierna innebär. Vi har inte nonchalerat\r\nde problem som kan vara förenade med importen i\r\nde fall man har hittat bekämpningsmedel som inte\r\när tillåtna i Sverige. Men vi har i betänkandet\r\nförsökt att mycket klart analysera hela\r\nproblemkomplexet, och vi har aldrig tidigare i\r\nSveriges riksdag haft ett dokument från\r\njordbruksutskottet som varit så väl genomarbetat.\r\nJag vill gärna ha sagt det till riksdagsprotokollet.</pre><pre>Betänkandet är värt en ingående läsning, för där\r\nbetonas vad som händer om Sverige ensidigt\r\nskärper kraven ännu hårdare än andra länder gör\r\noch vilka problem det kan innebära för oss. Jag vill\r\nän en gång understryka: Det är viktigt att vi\r\nsvenskar, när vi nu går in i ett internationellt arbete,\r\nförsöker att agera på ett sådant sätt att vi vinner\r\nrespekt för vår uppfattning och våra strävanden att\r\nminimera riskerna med främmande ämnen i\r\nlivsmedel. Vi får inte ta risken att utsättas för\r\nhandelsförföljelse, som kan bli följden om vi går för\r\nsnabbt fram eller om vi är orealistiska.</pre><pre>Jag vill än en gång understryka att betänkandet är\r\nunikt, jämfört med vad vi tidigare åstadkommit\r\nfrån utskottet, och jag rekommenderar det till\r\nläsning för alla som är intresserade.</pre><pre>Anf. 100 LENNART BRUNANDER (c)\r\nreplik:</pre><pre>Herr talman! Det är ett väl genomarbetat\r\nbetänkande det håller jag med om. Men\r\nmajoriteten drar fel slutsatser.</pre><pre>Anf. 101 ANNIKA ÅHNBERG (v):</pre><pre>Herr talman! Äta bör man, annars dör man. Äter\r\ngör man, ändå dör man!</pre><pre>Jag vet inte om detta uttryckssätt numera kan anses\r\nvara upphöjt till ordspråk, men jag tycker i vart fall\r\natt det kan vara en kommentar till alla\r\nåterkommande undersökningar som visar att den\r\nviktigaste anledningen till ohälsa som följer av mat\r\ninte är bekämpningsmedelsrester eller sådant som\r\nvi nu diskuterar, utan det är vad människor äter och\r\nhur de äter.</pre><pre>Det är förvånande att det behöver göras\r\nutredningar för att komma fram till det. Eftersom\r\nvi är beroende av mat för att över huvud taget\r\növerleva, är det självklart att hur vi äter och vad vi\r\näter är av livsavgörande betydelse. För övrigt är\r\nproblemet för större delen av världens befolkning\r\ninte vad de äter utan vad de inte äter. Detta\r\nmöjligen sagt också som en kommentar till det\r\ntidigare replikskiftet här.</pre><pre>Det finns faktiskt en mycket viktig skillnad mellan\r\nde mer lyxbetonade problem som vi har i vår del av\r\nvärlden -- att vi äter för mycket, att vi äter för fet\r\nmat, att vi äter för proteinrik och energirik mat --\r\noch problemet hur man kan ställa krav på\r\nimporterade livsmedel. Hur och vad vi äter är ändå\r\nen sak som är upp till den enskilda människan. Med\r\ninformation, upplysning och utbildning kan vi bidra\r\ntill att människor blir tillräckligt kunniga på det här\r\nområdet för att kunna göra de korrekta valen.</pre><pre>Det är helt annorlunda med de importerade\r\nlivsmedlen, som man inte vet någonting om, därför\r\natt den relationen gör människan maktlös. Det är\r\nprecis detta faktum som gör att det är viktigt att vi\r\ni landets högsta beslutande församling diskuterar\r\nvilka krav vi kollektivt skall ställa på de livsmedel\r\nvi importerar.</pre><pre>Jordbruksutskottet griper nu -- likt en drunknande,\r\nhöll jag på att säga -- efter ett halmstrå. Eftersom vi\r\nnu med alla medel tvingas hitta arbetsmetoder som\r\nminskar vår arbetsbörda, har vi börjat använda en\r\nförenklad arbetshantering. Det innebär å andra\r\nsidan att vi ibland också kan fördjupa arbetet i\r\nutskottet. Det här betänkandet har varit föremål\r\nför såväl förenklad som fördjupad hantering, och\r\njag skall i resten av mitt anförande koncentrera mig\r\npå det som har varit föremål för den fördjupade\r\nhanteringen, nämligen just kontrollen av\r\nimporterade livsmedel.</pre><pre>Det är en fråga som riksdagen haft att behandla\r\nåtskilliga gånger bara under den korta tid som jag\r\nhar varit ledamot av den här församlingen. Det\r\nfinns en risk att behandlingen ibland blir\r\nslentrianmässig, att ett ärende så att säga går i stå,\r\natt ingenting nytt händer.</pre><pre>Därför vill jag gärna instämma med dem som\r\ntidigare i debatten har sagt att det här betänkandet\r\nfrån utskottet faktiskt är ett stort steg framåt i\r\nbehandlingen av dessa frågor. Det har lyft fram de\r\nfrågeställningar som finns, fördjupat dem och\r\npekat på problemen med den principiella\r\nutgångspunkt som bl.a. jag har, nämligen att vi\r\nskall kunna ställa samma krav på de livsmedel vi\r\nimporterar som på dem vi tillverkar här i landet.</pre><pre>Egentligen är det kravet rätt självklart. Säg det till\r\nvem som helst ute i samhället, och man nickar\r\ninstämmande. Ja, det verkar helt rimligt. Det är\r\nklart att vi skall ställa samma krav på de livsmedel\r\nvi importerar som på dem vi tillverkar i Sverige.\r\nMen i det här betänkandet lyfts så att säga den\r\nandra sidan fram.</pre><pre>Det finns de som menar att vi kan ställa det kravet\r\npå vissa väl avgränsade områden. Vi kan t.ex. mäta\r\nresthalter av bekämpningsmedel och där kan vi\r\nställa samma krav på svenska och på importerade\r\nlivsmedel. Men vi kan inte ställa samma krav, av en\r\nrad skäl, när det gäller andra aspekter, t.ex. när det\r\ngäller etik inom djurhållningen i jordbruket, när\r\ndet gäller miljöaspekter och andra kvalitetskrav,\r\nnär det gäller tillsatshormoner och sådana saker.</pre><pre>Jag tycker att det är en bra ansats som utskottet gör\r\nmed att lyfta fram frågeställningarna, men jag\r\ntycker ändå inte att jordbruksutskottet är rätt\r\nforum för att gå vidare i den här diskussionen. Det\r\nnormala sättet att hantera sådana här saker är ju att\r\ntillsätta en utredning som får försöka belysa\r\nfrågorna ur olika aspekter.</pre><pre>Det är faktiskt mycket sällsynt att vi i riksdagen\r\nfattar beslut i frågor som är så okomplicerade att\r\ndet bara varit att lämna ett enkelt förslag och sedan\r\nbesluta. Tvärtom är det ju ganska vanligt att det ser\r\nut precis som det gör i det här ärendet, att ett\r\nfrågekomplex har många många olika aspekter som\r\nmåste belysas och att det innehåller konflikter där\r\nman kanske inte kan tillgodose alla sidor. Vi\r\nhanterar detta på så sätt att vi tillsätter en\r\nutredning, som försöker se över frågan om hur man\r\nkan lösa olika konflikter, var man så att säga måste\r\nta definitiv ställning. Jag tycker att det skulle vara\r\ndet rimliga sättet att hantera även den här frågan.</pre><pre>Det är nämligen oerhört viktigt att vi tar\r\nmänniskors oro på allvar. Den grundläggande\r\nfrågan bakom allt detta är om det är någon mening\r\nmed att vi i vårt land ställer höga krav på vår egen\r\ntillverkning av livsmedel. Är detta meningsfullt i en\r\ntid när vi går mot ett alltmer ökat handelsutbyte när\r\ndet gäller jordbruksprodukter? Jag tror att detta är\r\nen utveckling som vi inte kan bromsa och som inte\r\nheller bör bromsas. Det är bra att vi har en ökad\r\nfrihandel mellan olika länder, men en förutsättning\r\nför denna ökade frihandel måste faktiskt vara att\r\nman funderar över vad i det egna bagaget av krav\r\npå miljö, etik och kvalitet som man anser sig ha rätt\r\natt bära med sig in i den processen.</pre><pre>Det har i betänkandet rests frågor av typen: Om vi\r\nnu skall ha samma krav på importerade livsmedel\r\nsom på inhemska, vad gör vi då när vi t.ex. har olika\r\nregler för vår egen produktion, beroende på var i\r\nlandet produktionen har ägt rum, om den har ägt\r\nrum i ett känsligt område med högre krav eller\r\nnågon annanstans? Vad gör vi med den typ av regler\r\nsom vi kanske själva har omfattande dispenser\r\nfrån? Jag kan inte svara på de frågorna, eftersom de\r\ninte är så enkla att man bara kan säga att vi gör si\r\neller så. Detta är den typ av frågor som kräver en\r\nomfattande utredning.</pre><pre>Om man, vilket jag hoppas och tror är helt\r\nnödvändigt, gör en utredning kring detta, då måste\r\nman koncentrera sig på de centrala frågorna. Jag\r\ntror inte -- och jag är övertygad om att\r\nmedreservanterna inte heller -- tror att vi i varje\r\ndetalj kan ställa exakt samma krav på importerade\r\nsom på inhemska livsmedel. Men det gäller att\r\nvaska fram det som är de centrala kraven.</pre><pre>Riksdagen har ju faktiskt redan tagit ett steg i och\r\nmed beslutet att vi inte skall importera bestrålade\r\nlivsmedel. Den problematiken är jämförbar med\r\nalla andra frågor som vi har rest kring importerade\r\nlivsmedel. Det finns ingenting som skiljer den\r\nfrågeställningen från de andra. I den frågan\r\nbeslutade ju riksdagen att vi inte skall importera\r\nbestrålade livsmedel. Argumentet var att det var\r\nfråga om ett konsumentintresse, att en majoritet av\r\nkonsumenterna i vårt land inte vill ha bestrålade\r\nlivsmedel och anser att sådana inte är nödvändiga.</pre><pre>Jag tror att det när det gäller importerade livsmedel\r\nfinns många fler sådana principiella frågeställningar\r\nsom kan särskiljas och där man kan ställa samma\r\nkrav.</pre><pre>Därmed, herr talman, vill jag särskilt yrka bifall till\r\nreservation nr 1, och i övrigt står vi givetvis bakom\r\nde yrkanden som finns i våra reservationer.</pre><pre>Anf. 102 MARIANNE SAMUELSSON\r\n(mp):</pre><pre>Herr talman! I Sverige har vi om vi jämför oss med\r\nandra länder förhållandevis höga krav både på\r\nolika kemikalier och bekämpningsmedel som\r\nanvänds inom livsmedelsframställningen och på\r\narbetsmiljöförhållandena.</pre><pre>Utskottet har, precis som flera talare redan har\r\npåpekat, noggrant gått igenom de motioner som vi\r\nhar tagit oss tid med till fördjupad behandling.\r\nUtskottet har också konstaterat den problembild\r\nsom bl.a. vi i vår motion har tagit upp. Skillnaden\r\när att utskottet inte vill ställa de krav som vi anser\r\nvore självklara i förhållande till de krav vi har här\r\nhemma.</pre><pre>Utskottet har också i och med sin skrivelse\r\nkonstaterat att vi i våra livsmedel naturligtvis har en\r\nmassa ämnen som det inte är tillåtet att använda här\r\ni Sverige. Utskottet säger att det skulle leda till\r\nlångtgående inskränkningar av livsmedelsimporten\r\nom man ville ta itu med dessa problem. Det håller\r\njag helt med om. Det är klart att vi, om vi skall\r\nställa samma krav på den mat vi importerar som vi\r\nställer på den vi framställer här hemma, inte\r\nkommer att kunna importera på samma vis som i\r\ndag.</pre><pre>Utskottet har också konstaterat att det föreligger\r\nstor enighet om att det inte är främmande ämnen i\r\nmaten eller tillsatser utan i stället felaktiga\r\nmatvanor som är det verkliga hälsoproblemet. Det\r\när möjligt att det är det verkliga hälsoproblemet om\r\nman ser det totalt för befolkningen. Dock kan man\r\nväl säga att den lilla grupp av befolkningen som\r\nlider av astma och allergier och ständigt råkar ut för\r\nämnen i sin mat som de reagerar på kanske inte ser\r\nden biten som det verkliga hälsoproblemet. För\r\ndem är kanske hälsoproblemet det, att de inte\r\nenkelt kan se vad de varor de köper innehåller för\r\nämnen.</pre><pre>Betänkandet handlar enligt min mening om något\r\nsom jordbruksutskottet kanske inte sysslar så\r\nväldigt mycket med, nämligen internationell\r\nsolidaritet. Vi vet ju att problemen när det gäller att\r\nförändra miljön i världen till det bättre inte är\r\nkoncentrerade till vårt eget land, utan att de är\r\nglobala. Vi har naturligtvis inte möjlighet att\r\nbesluta globalt i alla frågor, men vi kan via handel\r\npåverka väldigt mycket. Att vi i andra länder\r\ntillåter framställningsmetoder som är oacceptabla\r\nhär hemma gör att vi faktiskt exporterar\r\nmiljöproblemen och även i ganska hög grad\r\narbetsmiljöproblemen.</pre><pre>I betänkandet nämns bl.a. att vi inte skulle kunna\r\nimportera livsmedel som är flygbesprutade. Det\r\nkanske vore en klar fördel åtminstone för de\r\nafrikanska teplantagearbetarna. Där säger man\r\ninte ens till dem att gå av fältet när man\r\nflygbesprutar, utan man sprutar ut\r\nbekämpningsmedlet rakt över deras huvuden. Det\r\nkanske vore en klar fördel för dem om vi i Sverige\r\nsade att vi inte accepterar detta sätt att hantera\r\narbetare och att vi inte tänker importera dessa\r\nvaror så länge de ansvariga inte använder sig av\r\nandra bruksmetoder.</pre><pre>Det är mycket viktigt att vi när vi talar om\r\ninternationell solidaritet tar in frågan om hur den\r\nmat som vi importerar tillverkas och att vi ställer\r\nkrav. Man skall göra precis på samma sätt som i\r\nfråga om miljösidan, där konsumenter har ställt\r\nkrav på mer oblekta pappersvaror och krav på att\r\nt.ex. blekta kaffefilter skall tas bort. På det sättet\r\nkan vi globalt vara med och påverka, genom att\r\ntrycka på och säga att vi inte accepterar olika sätt\r\natt tillverka varor eller att vi inte vill ha olika\r\nbekämpningsmedel i våra varor. På så vis kan vi\r\ninternationellt bidra till en bättre miljö.</pre><pre>Naturligtvis kommer detta också att leda till bättre\r\nkonkurrensmöjligheter för vårt eget jordbruk. När\r\nvi ställer krav på djurstallars storlek osv. innebär\r\ndet en mängd kostnader. Hur kan vi sedan tillåta\r\nimport från länder där djuren har en helt annan\r\nmiljö? Är det inte så noga med djur i andra länder?\r\nÄr det bara viktigt hur våra djur här hemma har\r\ndet?</pre><pre>Vi måste nog i vårt sätt att arbeta i Sveriges riksdag\r\nha en mycket högre grad av internationellt och\r\nglobalt solidaritetstänkande och ansvar.</pre><pre>Med detta vill jag, herr talman, yrka bifall till\r\nreservationerna 1 och 4.</pre><pre>Anf. 103 GRETHE LUNDBLAD (s):</pre><pre>Herr talman! År 1989 hade vi i denna kammare en\r\nstor debatt om livsmedelskontroll, i samband med\r\nett regeringsförslag om en skärpt kontroll av\r\nimport. Jag kan till bl.a. Annika Åhnberg säga att\r\nden propositionen grundades på en mycket stor\r\nutredning som arbetat under många år med\r\nlivsmedelskontroll och importkontroll, så visst har\r\ndessa frågor utretts mycket.</pre><pre>Det har också kommit propåer om att livsmedel\r\nsom producerats med metoder som vi exempelvis\r\nav miljöskäl eller av hänsyn till djurskyddet har\r\nförbjudit här i Sverige skulle diskrimineras med\r\nimportförbud oavsett om de vid importtillfället\r\ninnehåller något som är farligt för konsumenten.\r\nOckså vid det tillfället avvisade utskottet dessa\r\nkrav, vilka främst kommit från centern,\r\nvänsterpartiet och miljöpartiet.</pre><pre>Vi behandlar i dag ett betänkande som innehåller\r\nmånga motioner om livsmedelskontroll. Utskottet\r\navstyrker de flesta med en förenklad hantering,\r\nmedan man lyft fram just dessa frågor om\r\nimportförbud för livsmedel som är producerade\r\nmed metoder som vi inte använder i Sverige. Jag\r\nvill gärna i detta sammanhang ge ett stort tack till\r\nutskottets kansli och kanslichef som lagt ner så stor\r\nmöda för att sprida kunskap och ge fakta om ett\r\nområde inom livsmedelspolitiken som vi så ofta\r\ndebatterat men där vi kanske inte haft så mycket\r\nfakta som vi här fått. Detta är verkligen ett läsvärt\r\nbetänkande.</pre><pre>Jag vill fastslå vissa fakta för att kasta ett ljus över\r\nSveriges livsmedelshandel. För det första är en stor\r\ndel av de livsmedel som erbjuds de svenska\r\nkonsumenterna svenskproducerade och stor del\r\nkommer från jordbruket. För det andra medför\r\nvårt nordliga klimat att vi måste importera vissa\r\ngrönsaker och frukter. Den yrkesmässiga\r\nfruktproduktionen är t.ex. bara 10 % av den\r\nsvenska konsumtionen. Men vi har naturligtvis\r\nockså en stor hushållsodling. För det tredje är såväl\r\nlivsmedelshandel som livsmedelsmyndigheter ense\r\nom mycket stränga krav för att skydda varorna mot\r\nför konsumenterna farliga ämnen. Det finns\r\nsåledes en importkontroll som stoppar varor med\r\nrester av farliga ämnen eller tillsatser.</pre><pre>Ett generellt importförbud som också skulle\r\nomfatta produktionsmetoder i olika länder\r\ninskränker näringsfriheten. Det kan också sägas\r\nvara ett intrång i andra länders bestämmelser. Ett\r\nannat problem som också nämns i betänkandet är\r\natt miljö- och djurskyddslagstiftningen i Sverige\r\nofta har karaktär av ramlagstiftning till vilken är\r\nknuten många förordningar, och det finns också\r\nmånga dispenser. Hur sådant skall kunna fogas in i\r\nimportbestämmelser är mycket svårt att säga. Jag\r\nkan som exempel nämna problemen kring\r\ndjurhållning och gödselspridning endast finns i\r\nvissa delar av Sverige. Hur skulle vi kunna kräva att\r\nbestämmelser om detta skall gälla i andra länder?\r\nSkulle vi välja ut vissa landskap i andra länder?</pre><pre>Problemet är också att det finns en hel del u-\r\nlandsprodukter där man vid odlingen måste\r\nanvända speciella bekämpningsmedel på grund av\r\natt man där har helt andra\r\nproduktionsförutsättningar av klimatskäl. Skall vi\r\ndå kräva att de inte får komma hit med sina varor,\r\neftersom vi inte har godkänt dessa\r\nbekämpningsmedel här i Sverige? Det finns oerhört\r\nmånga problem med ett sådant importförbud som\r\nföreslås i reservationerna.</pre><pre>Även om man behandlat produkter med\r\nbekämpningsmedel eller använt medicin eller\r\nliknande finns ju en nedbrytningstid. Efter en viss\r\ntid finns det inga resthalter. Det är därför som vi\r\nkanske inte finner så mycket resthalter i de\r\nimporterade livsmedlen. Jag kan här nämna att vi i\r\nSverige tillåter antibiotikabehandling av grisar fram\r\ntill ett visst antal veckor före slakt.</pre><pre>Jag tror att förslagen i motionerna skulle leda till\r\nlångtgående och inte överblickbara inskränkningar\r\ni livsmedelsimporten på grund av att vissa\r\nbekämpningsmedel kanske har använts. Men det\r\nfinns inga konstaterbara reshalter i livsmedlen. Det\r\när ärligt när några av reservanterna säger att man\r\nvill ha dessa bestämmelser för att det är synd om\r\nden svenska produktionen. Men vi får komma ihåg\r\natt livsmedelslagen är till för att skydda\r\nkonsumenterna. Den är inte till för att skydda\r\nproducenterna. Det står ganska klart angivet i\r\nlivsmedelslagen att det är livsmedlens kvalitet och\r\ntjänlighet som man vill skydda. Det skall också vara\r\nen god redlighet gentemot konsumenterna.</pre><pre>Jag hinner inte göra många kommentarer till det\r\nsom här sagts av olika talare, men jag vill ge en\r\nkommentar till Ingvar Eriksson, som lämnat ett\r\nsärskilt yttrande om märkning med ursprungland\r\nm.m. Min erfarenhet är att det är grossistförbunden\r\noch Industriförbundet som är bromsklossar. Jag\r\nkan bara rekommendera ett samtal med dem.</pre><pre>Flera talare har nämnt att den största hälsofaran för\r\nkonsumenterna inte är bekämpningsmedelsrester\r\neller andra främmande ämnen utan faktiskt vårt val\r\nav kost. Bl.a. Lennart Brunander har varit mycket\r\nkritisk mot detta resonemang. Hälsoforskningen\r\nhar gått framåt, och man kan inte bara säga att fett\r\nalltid har funnits. Forskningen om hälsan har gått\r\nframåt, och vi har lärt oss mera. Därför har också\r\nlivslängden ökat.</pre><pre>Lennart Brunander nämnde köttkontrollen. Den\r\nkontrollen är mycket noga i Sverige, det vet jag.\r\nMen vi kontrollerar också slakterier i utlandet och\r\nimporterar bara från godkända slakterier. Svensk\r\nköttimport är mycket liten, eftersom vi själva har\r\nett överskott av kött. Det går hundratals ton per\r\nvecka från Sverige. Det är mycket hög kvalitet på\r\ndet köttet, det vill jag gärna säga. EG skärper för\r\nnärvarande sina bestämmelser på detta område.\r\nJag tror därför att det inte finns så stora brister när\r\ndet gäller det importerade köttet.</pre><pre>Lennart Brunander säger att riksdagens inställning\r\när mycket nonchalant när det gäller tillsatser och\r\nbekämpningsmedel. Jag tycker inte att man kan\r\nsäga det. Vi har inga bekämpningsmedelsrester i\r\nden svenska maten, och man kan inte tala om gifter\r\ni maten i Sverige. Sådana är förbjudna. Vi har en\r\ngiftfri mat. Det motsatta fallet är ett brott mot\r\nsvensk lag. Vi måste ständigt tala om att det\r\nförhåller sig på det sättet.</pre><pre>Det ni kämpar mot är inte rester i livsmedel utan\r\nvissa produktionsmetoder. Detta är sådant som är\r\nsvårt att reglera med livsmedelskontrollen, och det\r\nhar också inte så stor betydelse för konsumenten.\r\nDet kan tvärtom sägas att man genom ett utökat\r\nimportförbud för en del livsmedel kanske minskar\r\nutbudet för konsumenterna och medverkar till\r\nprisökningar, eftersom det blir bristfällig\r\nkonkurrens. Då har bestämmelserna blivit till\r\nnackdel för konsumenterna. Jag vill inte säga att\r\nera förslag på något sätt skulle vara\r\nkonsumentvänliga. Det kan bli tvärtom.</pre><pre>Annika Åhnberg tycker att vi skall ställa samma\r\nkrav när det gäller produktionsmetoderna. Som jag\r\ntidigare har nämnt kontrollerar vi i Sverige mycket\r\nnoga olika saker. Det finns också här i Sverige\r\nbestämmelser som gör att vi tillåter vissa medel,\r\nmen vi begränsar användningen av dem mycket\r\nhårt.</pre><pre>När det gäller frågan om de bestrålade livsmedlen\r\nhar EG ansett att det svenska beslutet utgöra ett\r\nhandelshinder. Det skall öppet erkännas att vi inte\r\nkan analysera om livsmedlen är bestrålade. Vi får\r\nhelt lita på de uppgifter vi får av importörerna. Vi\r\nhar inte haft någon direkt möjlighet att bedriva\r\nlivsmedelskontroll på detta område, dvs. mot\r\nbestrålningen, och det är fortfarande fallet. Det vi\r\nhar att göra, och det vill jag gärna understryka, är\r\natt i största möjliga utsträckning arbeta\r\ninternationellt för att andra länder också skärper\r\nsina bestämmelser om innehåll av restsubstanser av\r\nbekämpningsmedel och tillsatser i livsmedel.</pre><pre>Vi bör i alla internationella fora ta upp dessa frågor.\r\nDet försöker Sverige att göra i samband med\r\nGATT-förhandlingarna, och i Genève arbetar vi\r\ninom WHO med Codex alimentarius, där Sverige\r\nmånga gånger är det ledande landet. Jag tror att det\r\när på detta sätt som vi skall förbättra\r\nlivsmedelskontrollen, inte genom importförbud.\r\nMed detta yrkar jag avslag på reservationerna och\r\nbifall till utskottets hemställan.</pre><pre></pre><pre>Anf. 104 ANNIKA ÅHNBERG (v) replik:</pre><pre>Herr talman! Jag håller med Grethe Lundblad om\r\natt det behövs ett ökat internationellt samarbete,\r\nmen det är också det enda som jag håller med\r\nGrethe Lundblad om.</pre><pre>För det första vill jag fråga Grethe Lundblad:\r\nVarför skall vi ta för givet att de importerade\r\nlivsmedlen inte kan leva upp till de krav som vi\r\nkommer att ställa på dem? Jag är övertygad om att\r\nde kan leva upp till våra krav, men jag tror inte att\r\ndet sker med automatik. Varför skulle det göra det?\r\nOm den som skall använda produkterna ställer\r\nstora krav på produktionen, är det självklart att\r\nproducenterna lever upp till dessa krav, om de är\r\nintresserade av att exportera sina varor.</pre><pre>För det andra vill jag i det här sammanhanget passa\r\npå att säga att när Grethe Lundblad m.fl. talar om\r\nimporten från tredje världens länder får man lätt\r\nintrycket att det är den fattiga och utsugna\r\nbefolkningen som tjänar på exporten, men som\r\nregel är det stora amerikanska företag som mycket\r\nväl har råd att kosta på sig avancerade tekniker och\r\nmetoder för att se till att hålla hög kvalitet på sina\r\nprodukter, t.ex. när det gäller frukt och grönsaker.</pre><pre>För övrigt delar jag Marianne Samuelssons\r\nuppfattning att det skulle vara ett stöd för\r\nmänniskorna i dessa länder om vi ställde högre krav\r\npå hur bl.a. bekämpningen får gå till.</pre><pre>För det tredje vill jag framhålla att jag inte är\r\nängsligt för att de svenska producenterna skall\r\nklara sig. Tvärtom tror jag att det förhållandet att\r\nde har haft att leva upp till hårda krav från\r\nsamhället har lett till att de har blivit mycket\r\neffektiva och mycket framgångsrika i sitt sätt att\r\nproducera, när det gäller både kvalitet och andra\r\naspekter. Återigen vill jag säga att det är de höga\r\nkraven som är en viktig drivfjäder.</pre><pre>Det låter nu som att Grethe Lundblad vill att\r\nbeslutet om förbud mot bestrålade livsmedel skall\r\nrivas upp. Jag hoppas verkligen att det inte är\r\navsikten. Dessutom kan det inte vara omöjligt att\r\nfrån svensk sida via stickprov -- eller snarare sagt\r\nstickprovsbesök -- kontrollera om livsmedel är\r\nbestrålade. Vi har ju råd att i så många andra\r\nsammanhang skicka tjänstemän och politiker på\r\nresor och konferenser runt halva jorden, så nog\r\nskulle vi kunna kosta på oss att också ha den här\r\ntypen av uppföljning av våra krav.</pre><pre>Jag vill också fråga hur Grethe Lundblad kommer\r\natt förhålla sig i framtiden när frågan om bovint\r\ntillväxthormon blir aktuell. Bovint tillväxthormon\r\när redan i dag aktuellt för export i vissa delar av\r\nvärlden. Skall också det vara en acceptabel metod?\r\nDet är en metod som många andra länder nu\r\nifrågasätter, och där kan ett exportförbud vara ett\r\nmycket viktigt led i hur utvecklingen kommer att bli\r\nnär det gäller användningen av den typen av\r\nmetoder.</pre><pre>Grethe Lundblad sade att importen ju är så liten.\r\nSom om det skulle vara ett skäl till att vi inte skall\r\nställa så höga krav! De svenska ansträngningarna är\r\ninriktade på att öka handeln med\r\njordbruksprodukter och att åstadkomma ökad\r\nfrihandel. Det är just av detta skäl som\r\nkonsumenterna har rätt att ställa krav på det\r\nsvenska samhället att man ser till att det som\r\nimporteras är acceptabelt från\r\nkonsumentsynpunkt.</pre><pre>Anf. 105 LENNART BRUNANDER (c)\r\nreplik:</pre><pre>Herr talman! Grethe Lundblad sade att vi står här\r\noch talar mest för producenterna, och inte så\r\nmycket för konsumenterna. Men jag inledde mitt\r\nanförande med att säga att det viktigt att\r\nkonsumenterna i större utsträckning än i dag ställs\r\ni centrum när vi diskuterar dessa frågor och över\r\nhuvud taget när vi diskuterar livsmedelskontroll\r\noch livsmedelspolitik. Samtidigt är det naturligt att\r\nvi är intresserade av att de svenska producenterna\r\nbehandlas korrekt. Det behöver inte råda något\r\nmotsatsförhållande här, utan det är, som Grethe\r\nLundblad uttryckte det i ett annat sammanhang,\r\n''god redlighet'' att värna också om producenterna.</pre><pre>Grethe Lundblad påstod vidare att jag hade sagt att\r\njag tyckte att riksdagen var nonchalant. Det tyckter\r\njag inte, för riksdagen har ännu inte uttalat sin\r\nmening. Men jag tycker att det sätt på vilket\r\nmajoriteten i jordbruksutskottet behandlade\r\nfrågan om gifter i livsmedel var nonchalant. Man\r\nsköt undan denna fråga i ett hörn och menade att\r\nden inte hade så stor betydelse och att den inte\r\nspelade så stor roll. Varför har vi då en så sträng\r\nlagstiftning i Sverige? Varför är då -- som Grethe\r\nLundblad nyss sade -- gift i maten ett brott mot\r\nsvensk lag? Det måste vara ett brott mot svensk\r\nmot lag att ha gift i maten, även om den kommer\r\nfrån något annat land. Med gift menar jag i det här\r\nfallet inte bara bekämpningsmedel och\r\ntungmetaller, utan också medicinska ämnen.</pre><pre>Grethe Lundblad sade en del andra saker som jag\r\ntycker att jag måste kommentera. Hon sade bl.a.\r\natt om man ställer samma krav på den importerade\r\nmaten som man gör på den mat som produceras i\r\nSverige, då diskriminerar man den importerade\r\nmaten. Jag kan inte ställa mig bakom ett sådant\r\nsynsätt. Jag tycker att det fullt naturligt att ställa\r\nsamma krav, oberoende var maten kommer ifrån.\r\nAtt begära att de producenter som finns utanför\r\nSveriges gränser skall använda metoder som\r\nuppfyller våra krav på kvalitet på maten när de skall\r\nsälja till oss är en inskränkning i näringsfriheten,\r\nsade Grethe Lundblad. Jag kan inte heller dela det\r\nsynsättet.</pre><pre>Grethe Lundblad talade också om att det är tillåtet\r\natt använda antibiotika till grisar i Sverige intill en\r\nviss tid före slakten. Det är i och för sig sant, men\r\ndet är ändå fel. Det är tillåtet att i Sverige på\r\nveterinärs inrådan använda mediciner när ett djur\r\när sjukt. Detta står i samstämmighet med vår\r\nomtanke och omsorg om djuren att de inte skall\r\nlida. Samtidigt har vi regler som säger att medicin\r\ninte får användas för nära i tiden innan ett djur skall\r\ngå till slakt och att man inte får använda mjölk från\r\nett djur som är behandlat. Detta är till skydd för\r\nkonsumenten, men det har egentligen ingenting\r\nmed det här att göra, annat än att de karenstider\r\nsom gäller är till för att skydda konsumenten. Vi\r\nmåste naturligtvis sköta våra djur.</pre><pre>Grethe Lundblad! Är det acceptabelt att importera\r\nkött som innehåller antibiotika och andra\r\nmedicinska ämnen, när vi inte tillåter det i Sverige\r\nav det skälet att det inte är bra för konsumenterna?</pre><pre>Anf. 106 INGVAR ERIKSSON (m) replik:</pre><pre>Herr talman! Åberopande vårt särskilda yttrande\r\nframhöll Grethe Lundblad att grossistförbund och\r\nhandeln i övrigt utgör bromsklossar när det gäller\r\nmärkning. Det stämmer nog, men jag hoppas ändå\r\natt Grethe Lundblad delar vår uppfattning att just\r\nsystemet med märkning är ett bra system, inte\r\nminst från konsumentsynpunkt, och att det är\r\nangeläget att detta märkningssystem\r\nvidareutvecklas. På så sätt kan konsumenterna\r\nvälja t.ex. svenskproducerade varor. Om\r\nmärkningen är bra, kan konsumenterna också\r\nundvika produkter från länder som man anser\r\nproducerar på ett sätt som upplevs som stötande.</pre><pre>Anf. 107 MARIANNE SAMUELSSON (mp)\r\nreplik:</pre><pre>Herr talman! Jag vet inte om Grethe Lundblad\r\nmenar vad hon säger. Det är väldigt svårt att\r\navgöra. I den ena stunden talar hon sig varm för\r\nvikten av internationell solidaritet, i nästa stund\r\nsäger hon att vi inte har någon gift i maten i Sverige,\r\neftersom det strider mot lagen. Sedan säger hon att\r\ndet inte går att kontrollera, för det betyder\r\ninskränkningar i den allmänna handeln och andra\r\nproblem.</pre><pre>Jag vill bara ställa en fråga om det internationella\r\nforumet: Kan Grethe Lundblad tänka sig att i\r\nGATT diskutera en utvidgning av livsmedelslagens\r\ntillämpningsområde så att den omfattar även\r\nmiljöhänsyn och formerna för djurhållning samt att\r\nvi är internationellt pådrivande för att verkligen få\r\nmat som är producerad på ett miljömässigt bra sätt?\r\nDetta skulle även gagna människor i de fattiga\r\nländerna.</pre><pre>Anf. 108 GRETHE LUNDBLAD (s) replik:</pre><pre>Herr talman! Jag påstår fortfarande att vi här i\r\nSverige har en bra livsmedelskontroll. Vi ser till att\r\nde livsmedel som kommer in i landet kontrolleras\r\nvid gränsen så att de har samma kvalitet som vi\r\nkräver av de svenska livsmedel som finns i\r\naffärerna. Jag tycker att systemet är bra. När\r\nlivsmedlen skall saluföras har de alltså samma\r\nkvalitet när det gäller rester av bekämpningsmedel,\r\ntillsatser och liknande. Det är vad som kontrolleras\r\nvid gränsen.</pre><pre>Om vi däremot skall gå in och diskutera vilken\r\nlagstiftning olika länder skall ha på miljö- och\r\ndjurskyddsområdet för att de skall få exportera\r\nlivsmedel till Sverige, anser jag att vi överskrider\r\ngränsen för vad som är tillåtet vid internationellt\r\numgänge. Jag tycker att detta är sådana frågor som\r\nvi får ta upp i internationella förhandlingar. Sådana\r\näger rum på många håll både om miljön, djurskydd,\r\nlivsmedelskvalitet och liknande.</pre><pre>Krävs det hänsyn till produktionsmetoden, blir det\r\nmycket långtgående inskränkningar i\r\nlivsmedelsimporten, vilket inte kan vara det bästa\r\nför de svenska konsumenterna. När vi diskuterar\r\nlivsmedelskontroll måste vi fråga oss vad som är\r\nbäst för de svenska konsumenterna.</pre><pre>Jag tycker alltså att det finns anledning att ställa\r\nmycket hårda krav på svenska livsmedel både när\r\ndet gäller bekämpningsmedelsrester, tillsatser och\r\nvissa andra saker. Det finns också andra krav, t.ex.\r\nbeträffande hormonrester och liknande. Annika\r\nÅhnberg frågade om detta, och jag vill gärna säga\r\natt jag personligen har en mycket negativ\r\ninställning till tillväxthormoner. Jag hoppas att vi\r\ninte får några konflikter på det området.</pre><pre>Sammanfattningsvis vill jag säga att vi inte kan\r\nkomma med några ensidiga fördömanden i form av\r\nförbud mot import från vissa länder. Det hjälper\r\ninte heller u-länderna särskilt mycket. Allra bäst\r\nhjälper vi u-länderna om vi tar upp dessa frågor i\r\ninternationella förhandlingar. Även om\r\nmultinationella företag arbetar i U-länderna, kan vi\r\ninte där bestämma vilka som skall producera\r\nlivsmedlen. Det allra bästa är att vi ställer sådana\r\nkrav på livsmedlen att företagen så småningom blir\r\npå det klara med att produktionen måste ske på ett\r\nannat sätt. Jag tror inte att vi genom importförbud\r\nkan få till stånd ändringar. Vi måste kunna bevisa\r\nresthalter i livsmedlen efter det att dessa har\r\nkommit till oss.</pre><pre>Anf. 109 LENNART BRUNANDER (c)\r\nreplik:</pre><pre>Herr talman! Grethe Lundblad säger att vi har en\r\nbra livsmedelskontroll. Ja visst är den bra, den har\r\nvi inte i och för sig kritiserat. Vi har sagt att den\r\nborde tillämpas lika på svenska och på importerade\r\nlivsmedel, så att konsumenten när han köper\r\nnågonting vet att det har ställts samma krav. Då\r\nfinns det inte heller några restsubstanser av sådant\r\nsom kan vara skadligt för konsumenten. När vi\r\nställer sådana krav tycker Grethe Lundblad att vi\r\nhar trampat över gränsen. Jag är ledsen att Grethe\r\nLundblad har denna uppfattning, eftersom\r\nbestämmelser baserade på den inställningen\r\nbegränsar våra möjligheter att ge konsumenten ett\r\nriktigt skydd. Vi har absolut inte föreslagit\r\nimportförbud, men vi ställer krav på dem som vill\r\nexportera hit. Vi bör ställa åtminstone samma krav\r\nsom man i utlandet ställer när vi skall exportera.</pre><pre>Jag har några exempel beträffande köttexporten.\r\nVi lever inte alls upp till kraven. Det görs\r\nkontroller, som Grethe Lundblad sade i ett tidigare\r\ninlägg, men det sker mycket sporadiskt. Enligt de\r\nuppgifter som jag har fått är livsmedelsverket ute\r\noch kontrollerar vart femte eller sjunde år, medan\r\nEG gör kontroller varje år.</pre><pre>Det var ledsamt att höra Grethe Lundblad säga att\r\nvi kanske inte lever upp till vad som krävs när det\r\ngäller bestrålning. Riksdagen har ändå beslutat om\r\ndetta, eftersom konsumenten av etiska och andra\r\nskäl inte vill ha bestrålning av livsmedel. Det står\r\nklart i livsmedelskontrollagen, som Grethe\r\nLundblad tidigare har hänvisat till, att bestrålning\r\ninte är tillåten av just dessa skäl.</pre><pre>Det finns också andra etiska frågor som är aktuella i\r\ndetta sammanhang. Snart är det, Grethe Lundblad,\r\nförbjudet att hålla höns i bur. Detta har vi också\r\nbeslutat i riksdagen. Detta har inte skett därför att\r\nburhönsäggen är farliga att äta,utan därför att\r\nmänniskorna i vårt land inte vill att hönsen skall stå\r\ni burar. Detta var utgångspunkten för det beslutet.\r\nÄr det rimligt, Grethe Lundblad, att äta ägg som\r\nhar värpts av höns i burar i Danmark, Tyskland\r\neller någon annanstans? Vad är det för logik? Är\r\ndetta ett sjyst uppträdande mot konsumenten? Han\r\nmåste ju reagera.</pre><pre>U-länderna kan vi hjälpa på många olika sätt, men\r\ninte genom att låta bli att ställa krav.</pre><pre>Anf. 110 MARIANNE SAMUELSSON (mp)\r\nreplik:</pre><pre>Herr talman! Grethe Lundblad talade om vad som\r\när bäst för den svenska konsumenten. Man skulle\r\ninte behöva ställa några större krav på utlandet. Jag\r\ntror att det bästa för den svenska konsumenten är\r\natt man har en livskraftig miljö, som gör att vi kan\r\nandas frisk luft och dricka friskt vatten varhelst vi\r\nbefinner oss i världen. Vi måste också kunna äta\r\nmaten utan att känna oro för att den kan innehålla\r\nsubstanser som vi av olika anledningar inte tål. Jag\r\nvet att astmatiker i dag har problem, därför att det\r\ninte finns en ordentlig varudeklaration. Det finns\r\nen uppsjö av olika restsubstanser. Oavsett om det\r\när fråga om någonting tillåtet eller ej, finns det\r\nkanske ämnen som människor trots allt reagerar\r\npå. Jag vill återigen fråga om socialdemokraterna\r\när villiga att ändra livsmedelslagens tillämpning till\r\natt omfatta även miljöhänsyn och formerna för\r\ndjurhållning.</pre><pre>Anf. 111 ANNIKA ÅHNBERG (v) replik:</pre><pre>Herr talman! Bovint tillväxthormon innebär man\r\nmed avancerad genteknik kan man plocka ut en gen\r\nför ökad mjölkproduktion. kan mångfaldiga och\r\nsedan föra in generna i kon. På så sätt kan man\r\nkanske öka mjölkavkastningen med 20--25 %.\r\nGrethe Lundblad hoppas att det inte skall bli några\r\nkonflikter. Monsanto AB, som är det företag som\r\narbetar mest med den här processen, fattar inte sina\r\nbeslut på basis av fromma förhoppningar. Det är\r\ntvå saker som avgör. Dels gäller det\r\nopinionstrycket, dels den faktiska lagstiftningen i\r\nolika länder när det gäller användningen av\r\nmetoder, tillsatser eller vad man skall kalla det.\r\nDärför är det vår uppgift att beträffande både de\r\ninhemska och de importerade livsmedlen\r\nbestämma hur vi skall förhålla oss till den här typen\r\nav utveckling. Accepterar vi den eller accepterar vi\r\nden inte?</pre><pre>Sedan reducerade Grethe Lundblad diskussionen i\r\növrigt till att handla om importförbud eller inte.\r\nDet går naturligtvis inte. Om den principiella\r\nutgångspunkten är den att vi har rätt att ställa\r\nsamma krav på importerade livsmedel som på\r\ninhemska livsmedel leder detta till en process, där\r\nman i sista hand tillgriper importförbud. Men detta\r\när inte det som man självklart börjar med. Det\r\npositiva i processen kan ju vara att de ökade kraven\r\nleder till förändringar hos dem som man vill\r\nimportera från. Det är ju det som är poängen med\r\nen sådan här process.</pre><pre>Naturligtvis är det svårt att hitta de allra bästa\r\nsätten att ställa krav. Det är alltid svårt att i\r\ninternationella relationer jämföra företeelser i de\r\nolika länderna. Se bara vilka problem man har\r\ninom ramen för GATT när det gäller att jämföra\r\nt.ex. stödet till jordbruket i olika länder.</pre><pre>Men man tar sig ändå sakta framåt. Man\r\nsammanväger olika typer av stöd, och sedan hittar\r\nman något slags totalmått som inbegriper många\r\nolika enskildheter. Precis på samma sätt kan man\r\ngå till väga när det gäller de här processerna. Man\r\nkan väga samman olika faktorer och ge dem tyngd.\r\nJag förstår faktiskt inte denna ovilja från\r\nsocialdemokratins sida att ta itu med dessa\r\nproblem. Det är ju bråttom. Ambitionen är ju att\r\nvi skall få en ökning av frihandeln som också så\r\nsmåningom skall omfatta jordbruksprodukter. Det\r\nmåste ju vara ett självklart konsumentkrav att vi\r\nslår vakt om konsumenternas rätt att ställa krav, att\r\nvi ser till att vi har samma krav på importerade\r\nlivsmedel som på inhemska livsmedel. I dag är det\r\nfaktiskt så, att livsmedelsverket\r\nstickprovsanalyserar framför allt en del av de\r\n890 000 ton frukt och grönsaker som vi årligen\r\nimporterar. Men man undersöker så gott som aldrig\r\nandra typer av importerade livsmedel. Vi har helt\r\nenkelt ingen beredskap för en god kontroll av\r\nimporterade livsmedel.</pre><pre></pre><pre>Anf. 112 GRETHE LUNDBLAD (s) replik:</pre><pre>Herr talman! Jag vill först gärna säga till Marianne\r\nSamuelsson att de farliga substanserna i livsmedel\r\nsom hon talade om analyserar vi verkligen när\r\nlivsmedlen förs in i Sverige. Det finns alltså en\r\nlivsmedelskontroll i detta sammanhang som\r\nfungerar.</pre><pre>Beträffande det som Lennart Brunander sade om\r\nhönsen, vill jag säga att jag inte tycker att det är\r\nrimligt att vi skall bestämma över afrikanska höns i\r\nSveriges riksdag. Det tycker jag att de afrikanska\r\nparlamenten skall göra. Jag tycker att vi skall ta upp\r\nfrågan i internationella församlingar. Men detta är\r\ninte en fråga för Sveriges riksdag. Vi får bestämma\r\nom det som gäller inom vårt eget lands gränser.\r\nÖvriga frågor får vi ta upp i internationella\r\nförhandlingar.</pre><pre>Jag är absolut emot att vi skall införa bestrålade\r\nlivsmedel i Sverige. Men det måste ändå vara en\r\nfaktauppgift, Annika Åhnberg, att detta inte går att\r\nkontrollera. Det går rent faktiskt inte att\r\nkontrollera detta vid gränsen. Den enda\r\nmöjligheten är att man får ett intyg från dem som\r\nimporterar varorna. Det skaffar vi också i dag. Men\r\nvi kan inte vara säkra på detta.</pre><pre>Avslutningsvis vill jag gärna säga att vi arbetar för\r\natt kunna kontrollera alla rester som finns i\r\nlivsmedel. Och vi skall försöka klara även\r\ntillväxthormonerna. Vi i utskottsmajoriteten vill\r\nockså förbättra livsmedlens kvalitet, och vi gör det\r\ngenom livsmedelskontroll och genom\r\ninternationella förhandlingar, där vi ständigt\r\nförsöker föra fram krav på livsmedlen. Jag tror att\r\ndet är bästa sättet att arbeta på. Om vi skulle gå\r\nfram med importförbud vid olika\r\nkonsumtionstillfällen, kan det resultera i\r\nrestriktioner som vi får mycket svårt att motivera\r\näven för konsumenterna. Det kan faktiskt också\r\nresultera i att det inte händer något i de andra\r\nländerna, att de bara låter bli att exportera till\r\nSverige. Då har vi inte uppnått något. Jag tror\r\nmycket mer på internationella förhandlingar. Det\r\när det sätt på vilket Sverige brukar arbeta, och det\r\nskall vi fortsätta med. Men vi skall även fortsätta att\r\nutveckla våra möjligheter att kontrollera alla\r\nlivsmedel vid gränsen, så att vi kan komma åt\r\nsådana rester av bekämpningsmedel som vi inte vill\r\nacceptera. Men andra länders interna problem med\r\nproduktionen får vi låta dessa länders\r\nparlamentariker sköta.</pre><pre>Tredje vice talmannen anmälde att Lennart\r\nBrunander, Marianne Samuelsson och Annika\r\nÅhnberg anhållit att till protokollet få antecknat att\r\nde inte ägde rätt till ytterligare repliker.</pre><pre>Anf. 113 ANDERS CASTBERGER (fp):</pre><pre>Herr talman! Vi kan konstatera att rätten kring\r\nfrågan om import av livsmedel och de krav som\r\nskall ställas fått en mycket inträngande belysning\r\nvid behandlingen av detta ärende. Frågorna visade\r\nsig vara kanske svårare än vad en del hade trott.\r\nMen här har också en saklig plattform skapats för\r\nfortsatt arbete på detta område.</pre><pre>Arbetssituationen i jordbruksutskottet har medfört\r\natt vi som bekant nödgats acceptera en förenklad\r\nhantering av vissa ärenden. Det innebär att\r\nfristående motioner i princip sakbehandlas högst en\r\ngång under varje valperiod. Men det innebär\r\nsamtidigt att varje ämnesområde skall kunna bli\r\nföremål för en fördjupad hantering inom en\r\ntreårsperiod.</pre><pre>För folkpartiets del har vi varit med om att besluta\r\nom en sådan förenklad hantering, även för\r\nmotionen av Lars Ernestam m.fl. om dricksvattnet.\r\nMotionen handlar om de viktiga frågorna om skydd\r\nför råvattentäkter, översyn av lagstiftning,\r\nmyndighetsorganisation och beredskap beträffande\r\nfarliga transporter och elavbrott som kan drabba\r\ndricksvattenförsörjningen, statsbidrag för att höja\r\nvattenkvaliteten i enskilda brunnar för dricksvatten\r\noch om kontrollen av de kommunala\r\nvattenledningarna. Vi utgår från, vilket också\r\nmarkerats i betänkandet, att också övriga anser att\r\ndetta är viktiga frågor, även om vi genom den\r\nförenklade hanteringen inte har kunnat pröva\r\nhuruvida det finns ett stöd bland övriga partier för\r\njust de förslag till konkreta åtgärder som folkpartiet\r\nfört fram, bl.a. om en nationell strategi för god\r\nvattenkvalitet, något som nu flera ämbetsverk,\r\nbl.a. naturvårdsverket, nyligen redovisat ett\r\nunderlag för, och vi har också markerat i\r\nbetänkandet att det är på gång.</pre><pre>Principen om förenklad hantering gör att vi därför\r\nutgår från att frågan om dricksvattnet kommer att\r\nbehandlas mer ingående under våren, och så måste\r\nockså den skrivning som vi alla är överens om\r\ntolkas. Jag vill därför redan nu förutskicka att\r\nfolkpartiet avser att återkomma med förnyade och\r\nfördjupade förslag om dricksvattenfrågan ur såväl\r\nett folkhälso- och miljöperspektiv som ett\r\nlivsmedelsperspektiv.</pre><pre>Överläggningen var härmed avslutad.</pre><pre>(Beslut skulle fattas den 7 november.)</pre><pre>19 § Vatten- och luftvård</pre><pre>Föredrogs</pre><pre>jordbruksutskottets betänkande</pre><pre>1990/91:JoU6 Vatten- och luftvård.</pre><pre>Anf. 114 LENNART BRUNANDER (c):</pre><pre>Herr talman! Detta betänkande om vatten- och\r\nluftvård är ett betänkande som har varit föremål för\r\nförenklad behandling. För att utskottet skall kunna\r\nklara den ökade arbetsbelastningen i riksdagen har\r\nvi infört ett system med denna förenklade\r\nbehandling, som innebär att fristående motioner i\r\nprincip skall kunna få en mer djupgående\r\nbehandling en gång per mandatperiod.</pre><pre>När det gäller den här frågan vet vi att den kommer\r\nupp till behandling under våren 1991. Då räknar\r\nutskottet med att återkomma med en mer\r\nfördjupad behandling. På det sättet kommer de\r\nmotioner som tas upp i detta utskottsbetänkande\r\natt få denna fördjupade behandling.</pre><pre>Därmed, herr talman, yrkar jag bifall till utskottets\r\nförslag.</pre><pre>Anf. 115 JAN SANDBERG (m):</pre><pre>Herr talman! Jag vill säga att jag tycker att det är\r\nolyckligt att utskottets arbetsförhållanden är\r\nsådana att man har valt att behandla motioner inom\r\ndessa två mycket viktiga områden på detta\r\nförenklade sätt. Det är många och viktiga krav som\r\nförs fram i dessa olika motioner. Många av dessa\r\nskulle, om de genomfördes, ge betydande\r\nförbättringar för den svenska miljön. Det är väldigt\r\nmånga områden som direkt berör väldigt många\r\nmänniskor. Jag tänkte bara nämna ett område som\r\njag vet att många intresserar sig för. Det finns även\r\nnämnt i det moderata särskilda yttrandet som har\r\nfogats till detta betänkande, och det gäller\r\nregeringens beslut att i praktiken förbjuda import\r\nav motorfordon från 1976 års modeller.</pre><pre>Vi inom moderata samlingspartiet är främmande\r\nför att införa direkta förbud på områden där\r\nstimulanser principiellt är att föredra. Ett exempel\r\npå förbud som vi motsätter oss är just regeringens\r\nbeslut att i praktiken förbjuda import av fordon\r\nfr.o.m. 1976 års modell som inte uppfyller 1989 års\r\navgasreningskrav. Vi har därför i en motion som\r\nnämns i detta betänkande, JoU862, krävt att\r\nbeslutet skall omprövas. Det har vi gjort därför att\r\nbeslutet ger knappt påvisbara miljöeffekter. Det\r\nslår endast undan benen för alla de människor i\r\nSverige som är motorintresserade. Vi vet att\r\nmotorintresset ger meningsfull fritid för\r\nhundratusentals människor och samtidigt\r\nsysselsättning åt hundratals småföretag.</pre><pre>Detta importförbud för teknikhistoriskt intressanta\r\nbilar av årsmodellerna 1976--1988 står också i\r\nmotsatsförhållande till det arbete och de beslut som\r\nman de facto har fattat inom EG.</pre><pre>Regeringen har mandat att upphäva beslutet om\r\nimportrestriktionerna, och vi förutsätter att så sker.\r\nOm så inte sker kommer vi under vårriksdagen att\r\nåterkomma med kravet på ett upphävande av\r\nbeslutet.</pre><pre>Jag vill ändå ta tillfället i akt, herr talman, att ställa\r\nen fråga till socialdemokraternas representant. Är\r\nni beredda att verka för att regeringen upphäver\r\ndetta beslut om importrestriktioner?</pre><pre>Anf. 116 GRETHE LUNDBLAD (s):</pre><pre>Herr talman! Eftersom vi inte har tagit upp denna\r\nmotion till behandling är det litet svårt att svara på\r\ndetta. Meningen med denna behandling är ju att vi\r\nvid kommande tillfälle skall ta upp dessa frågor till\r\nen mer ingående behandling. Vi har flera gånger\r\nbehandlat bl.a. frågorna om trafik och miljö. Jag\r\nhar därför förhoppningen att vi kanske nästa år\r\nskall kunna ta upp en del av dessa frågor. Men\r\nlösningen på dem kan vi inte ge någon antydan om\r\nnu. Det är säkert inte så enkelt som det kan låta.</pre><pre>Anf. 117 JAN SANDBERG (m):</pre><pre>Herr talman! Ett förslag från min sida för att\r\nminska arbetsbelastningen på jordbruksutskottet\r\när att man via kontakter med det egna\r\nregeringspartiet ser till att man upphäver detta\r\nbeslut. Då behöver vi inte återkomma i ärendet,\r\noch då kan vi också se till att arbetsbelastningen för\r\nutskottet minskar.</pre><pre>Överläggningen var härmed avslutad.</pre><pre>(Beslut skulle fattas den 7 november.)</pre><pre>20 § Beslut om uppskjuten votering</pre><pre>Med anledning av det tekniska felet på\r\nvoteringsanläggningen medgav kammaren, på\r\nförslag av tredje vice talmannen, att de ärenden\r\nsom nu var färdigdebatterade (bostadsutskottets\r\nbetänkanden BoU1 och BoU2,\r\nkonstitutionsutskottets betänkande KU2, KU5 och\r\nKU6 samt jordbruksutskottets betänkanden JoU4,\r\nJoU5 och JoU6) samt de ärenden som hann\r\ndebatteras färdigt under återstoden av dagens\r\nsammanträde skulle företas till avgörande i ett\r\nsammanhang i början av kammarens arbetsplenum\r\nonsdagen den 7 november.</pre><pre>21 § Tullskyddet för trädgårdsprodukter</pre><pre>Föredrogs</pre><pre>skatteutskottets betänkande</pre><pre>1990/91:SkU1 Tullskyddet för trädgårdsprodukter.</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 7 november.)</pre><pre>22 § Krigsmaterielexport</pre><pre>Föredrogs</pre><pre>utrikesutskottets betänkande</pre><pre>1990/91:UUI Krigsmaterielexport (skr.\r\n1989/90:124).</pre><pre>Anf. 118 JAN-OLOF RAGNARSSON (v):</pre><pre>Herr talman! De senaste årens internationella\r\nutveckling har varit omvälvande. Det är nog ingen\r\növerdrift att påstå att det vi nu bevittnar är\r\nbegynnelsen av en av de största politiska\r\nförändringarna i vår tid.</pre><pre>Den 10 november 1989 inleddes ett nytt kapitel i\r\nEuropas historia: Berlinmuren öppnades och\r\nbörjade rivas. Hundratusentals människor kunde\r\nfritt strömma över den mur som så länge varit\r\nsymbolen för det kalla krigets delade Europa. Det\r\nblev äntligen möjligt att tro på en avveckling av det\r\nkalla kriget.</pre><pre>Den process som nu har startat kommer att fortgå.\r\nStormakterna har både politiska och ekonomiska\r\nskäl att driva nedrustnings- och\r\navspänningsprocessen vidare. Förändringarna sker\r\ninte bara i de internationella relationerna.\r\nIntrycket av djupgående förändringar förstärks\r\nockså av åtföljande demokratiseringsreformer\r\ninom olika länder i framför allt Östeuropa.</pre><pre>Det finns i dag ingenting som talar för att\r\navspänningen plötsligt skulle avbrytas och övergå i\r\nen ny fas av kallt krig och militär konfrontation\r\nmellan stormakterna. De politiska, ekonomiska,\r\nsociala, kulturella, nationella och etniska konflikter\r\nsom nu får ökat utrymme i takt med att\r\ndemokratiseringsprocessen i Östeuropa utvecklas\r\nkan i en övergångsperiod leda till militära\r\nkonfrontationer inom t.ex. Sovjetunionen. Men att\r\ndetta skulle vändas i militära hot mot t.ex. Sverige\r\nfår betraktas som orealistiskt.</pre><pre>Medvetenheten om att forskning, teknik,\r\nkunnande och pengar nu måste satsas på lösningar\r\nav de globala överlevnadsproblemen är i dag stark\r\ninom alla nationer. Den ömsesidiga avskräckningen\r\nförbyts med nödvändighet i ömsesidigt beroende\r\noch samarbete, vilket i sin tur leder till en\r\ngemensam säkerhet.</pre><pre>Målsättningen för den svenska säkerhetspolitiken,\r\näven dess militära del, måste vara att på alla sätt\r\nbidra till en fördjupning och en vidareutveckling av\r\nden internationella avspänningsprocessen. Detta\r\nför att undvika att vårt eget land blir indraget i\r\nmilitära konflikter för att permanenta stabiliteten i\r\nEuropa, men också utifrån situationen för länderna\r\ni tredje världen som i dag ofta får se sin framtid\r\nintecknad i ständigt ökande militärutgifter.</pre><pre>Samtidigt som vår målsättning är internationell\r\navspänning, att genom stegvis nedrustning nå\r\nslutmålet allmän och total avrustning, måste vi\r\nkonstatera att arbetet för att nå dit är svårt att lägga\r\nfast inom några tidsbestämda ramar.</pre><pre>Den internationella utvecklingen är en snabbt\r\nföränderlig och samverkande process, vilket inte\r\nminst den senaste tidens händelser visat. För\r\nSveriges del gäller det att medverka i denna process\r\npå ett så aktivt och konstruktivt sätt som möjligt.</pre><pre>Sveriges status som neutralt land ger oss särskilda\r\nmöjligheter att verka på den internationella\r\narenan. Svensk militär nedrustning, en successiv\r\nkrympning och avveckling av den svenska\r\nvapenindustrin och ett förbud mot all svensk\r\nvapenexport är de första och självklara stegen.</pre><pre>Herr talman! Det finns fyra goda skäl för att\r\navveckla den svenska vapenexporten: moraliska\r\nskäl, nedrustningspolitiska skäl, neutralitetsskäl\r\noch arbetsmarknadsskäl.</pre><pre>När det gäller de moraliska skälen kan Sverige inte\r\nfortsätta att säga att vi vill ha nedrustning och\r\navspänning i världen och samtidigt bidra till samma\r\nvärlds militarisering genom vapenexport. Vapen\r\nsom säljs kommer till användning på det ena eller\r\ndet andra sättet. Den internationella vapenhandeln\r\nkan inte kontrolleras genom den svenska\r\nlagstiftningen. Att påstå det är otillåtligt blåögt\r\neller medvetet lögnaktigt.</pre><pre>Nedrustningspolitiskt skulle ett stopp för den\r\nsvenska vapenexporten öka Sveriges trovärdighet i\r\narbetet för internationell nedrustning i FN och i\r\nandra internationella organ. En ordentlig satsning\r\npå omställning från militär till civil produktion, som\r\nmed nödvändighet måste bli följden, skulle\r\ndessutom kunna bli ett inspirerande exempel när\r\ndet gäller nedrustningssträvandena i hela världen.</pre><pre>Beträffande neutralitetsskäl: I dag går den svenska\r\nvapenexporten i huvudsak till u-länder och till\r\nNATO-länder. Ingen export går till Östeuropa.\r\nVarje vapenaffär föregås av ett omfattande\r\nsamarbete. Det gäller utvecklingen av\r\nvapensystem, kontakter med utländska företag som\r\nskall leverera delar, utbildningspaket m.m. Den\r\nsvenska vapenindustrin blir på det här sättet alltmer\r\nindragen i västvärldens militärindustriella\r\nkomplex. Beroendet ökar ju mer avancerade\r\nvapensystemen blir. Ytterligare ett problem är att\r\nde svenska vapen som innehåller amerikanska\r\nkomponenter, vilket en hel del gör, bara får\r\nexporteras till stater som USA godkänner. Allt\r\ndetta rimmar illa, för att inte säga strider mot den\r\nsvenska neutralitetspolitiken.</pre><pre>Slutligen arbetsmarknadsskäl: När en särskild ort\r\när beroende av en enda industri som producerar en\r\nenda vara för en enda marknad, blir den orten\r\nväldigt sårbar. Konkurrensen på den\r\ninternationella vapenmarknaden är hård, och en\r\nförlorad order kan leda till arbetslöshet för många.\r\nEn övergång till ökad civil produktion skulle\r\nminska sårbarheten och trygga jobben på de orter\r\nsom i dag är särskilt beroende av vapenexporten.</pre><pre>Med detta, fru talman, yrkar jag bifall till\r\nreservation 1 till detta betänkande.</pre><pre>Anf. 119 INGER SCHÖRLING (mp):</pre><pre>Fru talman! Vi behandlar nu utrikesutskottets\r\nbetänkande om krigsmaterielexport. Jag skulle tro\r\natt miljöpartiets grundsyn på vapenexporten är\r\nvälkänd för de allra flesta. Det är att all\r\nvapenexport bör avvecklas och helt upphöra. Vi\r\nanser att svensk vapenexport inte går att förena\r\nmed en aktiv freds- och neutralitetspolitik. Vi har i\r\nflera motioner framfört att riksdagen skall begära\r\natt regeringen lägger fram ett lagförslag om\r\ntotalförbud mot export av krigsmateriel och att en\r\nplan för avveckling av svensk krigsmaterielexport\r\npå fem år skall beslutas. Vi har t.o.m. i motion\r\n1989/90:U426 yrkat att medel skall beviljas för en\r\nkunskapsbank för försvarsindustriell omställning.</pre><pre>I det här betänkandet hänvisar man till att\r\nkrigsmaterielexportutredningen -- förutom att\r\nanalysera sambandet mellan svensk\r\nförsvarsindustris framtid och exporten av\r\nkrigsmateriel -- också hade till uppgift att göra en\r\nbedömning av om den svenska\r\nkrigsmaterielexporten skall ytterligare begränsas\r\neller avbrytas. Remissbehandlingen av utredningen\r\npågår nu, enligt utskottet. Det skulle vara\r\nintressant att få höra från socialdemokraternas\r\ntalesman när förslaget beräknas komma.</pre><pre>Hittills har utrednings- och lagstiftningsarbetet inte\r\nlett till något annat än att den legala och tyvärr\r\nockså illegala krigsmaterielexporten har ökat. Men\r\nlåt oss hoppas att det blir annorlunda denna gång.\r\nLåt oss vara optimistiska.</pre><pre>Beträffande utredningsarbetet vill jag också nämna\r\nvikten av att samtliga riksdagspartier är\r\nrepresenterade i utredningar om\r\nkrigsmaterielexporten. Fredsrörelsen bör också\r\nvara företrädd i den rådgivande nämnden för\r\nkrigsmaterielfrågor. Detta har vi också yrkat.</pre><pre>Vi vet alla att vapenskandalerna och\r\nvapenaffärerna har skadat tilltron till Sverige som\r\nfreds- och nedrustningsivrare och också skadat\r\ntilltron till svensk neutralitetspolitik.\r\nVapenexportbyken, som Sten Andersson sade\r\nskulle tvättas, har tyvärr blivit allt smutsigare ju\r\nmer den har tvättats. Tvätten har kanske inte varit\r\nså aktiv.</pre><pre>Vapenexporten har visat sig vara oerhört\r\nsvårkontrollerad. Gränsdragningen mellan vad\r\nsom är legalt och illegalt är oklar och ibland\r\ngodtycklig. När ett brott misstänks eller t.o.m. när\r\nman helt uppenbart kan säga att ett brott har\r\nbegåtts har det varit svårt, för att inte säga omöjligt,\r\natt kräva någons ansvar för detta.</pre><pre>Så länge vi har vapenexport kommer vi också att få\r\nnya vapenexportbykar, som blir lika svåra att tvätta\r\nsom den vi har nu. Därför anser vi att all\r\nkrigsmaterielexport skall avvecklas och upphöra.</pre><pre>Fru talman! Jag yrkar bifall till reservation 1.</pre><pre>Innan vi förhoppningsvis får en avveckling av och\r\nett stopp för svensk vapenexport måste gällande\r\nregler ses över och den av regeringen utlovade\r\nrestriktiviteten börja synas i antalet\r\nutförseltillstånd och värdet av utförseltillstånden i\r\nkronor och ören. Vi kräver att länder som har\r\nmissbrukat svenska vapenexportregler skall\r\nuteslutas från svensk vapenexport och att företag\r\nsom har brutit mot gällande regler inte skall kunna\r\nfå några nya exporttillstånd.</pre><pre>I detta betänkande behandlas också kemiska\r\nvapen. Vi vet alla hur fruktansvärda dessa vapen\r\nkan vara. Vi såg i den lilla byn Halabja i norra Irak\r\nhur fruktansvärda konsekvenserna kan bli.</pre><pre>Sverige står utanför den s.k. Australiengruppen,\r\nsom är en sammanslutning av tolv länder som har\r\nenats om att kemiska vapen inte skall spridas till\r\ntredje världens länder. Sverige exporterar årligen\r\nca 20 ton av de kemiska ämnen som faktiskt kan\r\nanvändas vid framställning av kemiska vapen. Vi\r\nvet också att 13 av de 30 länder som export sker till\r\nhar eller har haft använt kemiska vapen under 80-\r\ntalet.</pre><pre>I motion 1989/90:U423 har vi krävt att Sverige skall\r\nlagstifta om exportrestriktioner för produkter som\r\nkan användas vid framställning av kemiska vapen.\r\nI betänkandet utlovades också ett förslag från\r\nregeringen till sådana restriktioner. Det tycker vi är\r\nmycket bra. Vi undrar bara när förslaget kommer.\r\nDetta kanske vi kan få svar på i dag.</pre><pre>Vi väntar också på\r\nkrigsmaterielbegreppsutredningens förslag, som\r\ntydligen finns i regeringskansliet även den. När\r\nkommer det förslaget till riksdagen?</pre><pre>Jag vill yrka bifall till reservation 2, där dessa frågor\r\ntas upp.</pre><pre>Reservation 3 avser krigsmaterielexport till\r\nIndonesien. Det har vi skrivit en särskild motion\r\nom. Beträffande Indonesiens brott mot folkrätten\r\npå Östtimor och Väst-Papua har regeringen\r\nmedgett att dödsstraff används, att människor\r\nförsvinner, att fångar misshandlas samt att\r\nrättssäkerheten är dålig och att domstolarna t.o.m.\r\när korrumperade. Ändå fortsätter Sverige att bistå\r\nIndonesien med vapen eller, som det heter,\r\nföljdleveranser och reservdelar. Det är mycket\r\noprecist och grumligt. Dessa leveranser måste\r\nupphöra omedelbart.</pre><pre>Jag yrkar därför bifall till reservation nr 3.</pre><pre>Anf. 120 STURE ERICSON (s):</pre><pre>Fru talman! I fråga om krigsmaterielexporten har\r\nriksdagens fyra största partier traditionellt varit\r\ntämligen eniga. De har för något halvår sedan\r\nlevererat en enig utredning om den framtida\r\nkrigsmaterielexporten. De fyra partierna sitter i\r\nden rådgivande nämnden för krigsmaterielexport,\r\noch de sitter också i utrikesnämnden, där de deltar\r\ni beredningen av regeringens beslut i de här\r\nfrågorna. Däremot har vänsterpartiet och\r\nmiljöpartiet ställt sig vid sidan om och driver kraven\r\npå minskning av eller stopp för Sveriges export av\r\nkrigsmateriel.</pre><pre>Den exporten är en del av vår säkerhetspolitik. Det\r\nanses att en inhemsk försvarsindustri innebär stora\r\nfördelar ur beredskaps- och underhållssynpunkt.\r\nDet är värdefullt att vi kan tillverka vapensystem\r\noch avancerad militärteknologi som är anpassad till\r\nsvenska förhållanden. Bakom detta har det\r\ntraditionellt funnits en bred enighet. Det svenska\r\nförsvaret är ingen stor kund beträffande sådant\r\nmateriel, och därför har det ansetts att det är\r\nnödvändigt med viss export om vi skall kunna ha en\r\nsvensk försvarsindustri. Det är alltså den\r\ntraditionella motiveringen till att vi har fört den\r\npolitik som vi har fört.</pre><pre>Till följd av den dramatiska utveckling som ägt rum\r\ni relationerna mellan öst och väst, speciellt i\r\nEuropa, har man i många länder gjort ganska\r\nkraftiga neddragningar av sina försvarsbudgetar.\r\nDet har lett till att försvarsindustrin i dag i nästan\r\nhela världen är en krisbransch, med krympande\r\nomsättning. Det gäller både öst och väst, och det\r\ngäller naturligtvis också de neutrala länderna.</pre><pre>En tendens i den krympningsprocessen är\r\nemellertid att man försöker bevara\r\nförsvarsindustrins teknologiska kompetens, dvs.\r\nman behåller anslagen för utveckling av nya\r\nsystem, medan man i ganska stor omfattning\r\nstryker redan framtagna projekt samt minskar och\r\nsenarelägger projekt.</pre><pre>Den svenska försvarsindustrins marknad krymper\r\nockså drastiskt -- både hemmamarknaden, genom\r\natt de svenska försvarsanslagen inte räcker särskilt\r\nlångt för beställningar, och exportmarknaden,\r\nfrämst genom att andra länder minskar sina\r\nförsvarsbudgetar.</pre><pre>Om man tittar på de utförseltillstånd som har\r\nbeviljats under de nio första månaderna under\r\n1990 -- fr.o.m. januari t.o.m. september -- finner\r\nman att summan uppgår till bara en tredjedel av de\r\nexporttillstånd som beviljades i fjol. Två\r\ntredjedelar av exportmarknaden har alltså\r\nförsvunnit av marknadsskäl. Om man sedan\r\nbeaktar den tredjedel som man fått, och där är mer\r\nän hälften export till de nordiska länderna, förstår\r\nman att den internationella marknaden kapitalt har\r\nförsvunnit.</pre><pre>Eftersom våra försvarsanslag inte ökar -- snarare\r\nminskar ju dessa -- befinner sig vår egen\r\nförsvarsindustri just nu i en mycket svår situation.\r\nVi vet, för det kan vi ju läsa om i tidningarna, att\r\ndet pågår mycket drastiska strukturförändringar\r\nhär. Man försöker slå ihop företag. Man är klart\r\nmedveten om att flera av våra krigsmaterielföretag\r\nsannolikt kommer att få upphöra med sin\r\nverksamhet. Detta berör tusentals anställda runt\r\nom i landet. Det är ungefär 10 % av vår\r\nverkstadsindustri som det här handlar om. Och\r\ndenna industri har en mycket större andel av\r\nhögteknologisk kompetens än industrin i övrigt.</pre><pre>En annan internationell trend är att industrierna\r\nockså inom den här branschen utökar samarbetet\r\növer gränserna för att på det sättet försöka bredda\r\nsin hemmamarknad och för att minska sina\r\nkostnader. Med en mindre svensk försvarsindustri\r\nkommer vårt land för sin säkerhetspolitik att bli\r\nmera beroende av import. Det gäller då import från\r\nhögteknologiländer. Det säger sig självt att vi inte\r\nfår köpa vapen och annan krigsmateriel av länder\r\nsom vi själva inte är villiga att sälja till -- det lilla vi\r\nnu kommer att ha att sälja i framtiden.</pre><pre>Det finns alltså starkare argument nu än det fanns\r\ntidigare när det gäller att hantera sådana här\r\nexportfrågor från rent säkerhetspolitiska\r\nutgångspunkter. Det är precis det som\r\nkrigsmaterielindustriutredningen lade fram ett\r\nenhälligt förslag om tidigare i år. Inger Schörling\r\nfrågade vad som kommer att hända med det\r\nförslaget.</pre><pre>Förslaget har varit ute på remiss och bearbetas nu\r\ni departementet. Till departementets material kan\r\nfogas ett beslut som den socialdemokratiska\r\npartikongressen fattade i september.\r\nPartikongressen gav partistyrelsen i uppdrag att\r\nverka för mera restriktiva regler för exporten i fråga\r\nom ländervalet. Man pekar ut stater som befinner\r\nsig i konflikt. Vidare pekar man ut stater som\r\nundertrycker mänskliga rättigheter och stater som,\r\nutan FN-uppdrag, har trupper på andra staters\r\nterritorium, i strid eller för ockupation. De här\r\nsakerna finns med i redan gällande riktlinjer. Men\r\ndet är klart att partikongressen önskade en\r\nskärpning, i varje fall beträffande tillämpningen.</pre><pre>Det här är det aktuella läget i denna fråga. Vad jag\r\nhar velat framhålla som viktigast här är att det\r\nförefaller som om denna industri går en ganska\r\ndyster framtid till mötes till följd av den glädjande\r\nutveckling som vi kan notera. Det handlar då om\r\natt olika länder runt om i världen skär ned sina\r\nförsvarsanslag. Och det kan gälla länder där\r\nmilitära lösningar på konflikter förefaller mindre\r\nsannolika än de var för några år sedan. Detta skall\r\nvi vara glada över. Tyvärr innebär det här även en\r\noro inför framtiden för många svenska hushåll.\r\nMen den saken skall vi naturligtvis ta tag i, och vi\r\nskall även vara generösa.\r\nKrigsmaterielexportutredningen hänvisar till att\r\ndet finns skäl att ta i litet extra när det gäller\r\narbetsmarknadspolitiska och regionalpolitiska\r\ninsatser för att lösa dessa problem.</pre><pre>Jag yrkar bifall till utskottets hemställan i\r\nbetänkandet.</pre><pre></pre><pre>Anf. 121 JAN-OLOF RAGNARSSON (v):</pre><pre>Fru talman! Jag sade i mitt anförande att vi i\r\nvänsterpartiet hade fyra goda skäl att anföra för en\r\navveckling av den svenska vapenexporten. Sture\r\nEricson talade i sitt anförande mycket om\r\narbetsmarknadsskäl. Han sade att det rör sig om en\r\nkrisbransch. Vi säger i den reservation som vi har\r\nframställt tillsammans med miljöpartiet att\r\nregeringen bör återkomma till riksdagen med\r\nförslag om en femårig avvecklingsplan för den\r\nsvenska vapenexporten. Det är alltså inte fråga om\r\natt från den ena dagen till den andra övergå till civil\r\nproduktion.</pre><pre>Jag upprepar vad jag tidigare sagt om just detta\r\nmed arbetsmarknadsskäl. En ort som är beroende\r\nav en industri, en vara eller en marknad är oerhört\r\nsårbar. Men en övergång till ökad civil produktion\r\nskulle minska sårbarheten och trygga jobben på de\r\norter som i dag är särskilt beroende av\r\nvapenexporten.</pre><pre>Så till en annan sak som har med det\r\nsocialdemokratiska partiet att göra. Det\r\nsocialdemokratiska kvinnoförbundet,\r\nungdomsförbundet SSU och broderskapsrörelsen\r\nhar ju nästan samma syn som vi i vänsterpartiet på\r\nvapenexporten. Den socialdemokratiska\r\nkongressens beslut innebär också, såvitt jag förstår,\r\nen skärpning av reglerna för vapenexport. Det\r\ntycker jag är positivt. Därför tror jag att vi kommer\r\natt kunna se på 90-talet som avspänningens och\r\nnedrustningens årtionde. Jag tycker, som sagt, att\r\ndetta är oerhört positivt. Det är bara att hoppas att\r\nkongressens beslut inte förblir enbart\r\nkongressbeslut utan att det också blir praktisk\r\npolitik.</pre><pre>Anf. 122 INGER SCHÖRLING (mp):</pre><pre>Fru talman! Först vill jag säga till Sture Ericson att\r\ndet inte alls är så, att vi har ställt oss utanför\r\nutrikesnämnden eller den rådgivande nämnden. I\r\nstället är det helt enkelt så, att vi inte får vara med --\r\nvarken miljöpartiet eller vänsterpartiet får alltså\r\nvara med, trots att vi har sagt att vi vill det. Vi har\r\nframfört detta önskemål, och vid en rad tillfällen\r\nhar vi dessutom krävt att få vara med. Men det går\r\nändå inte. Vi skall hålla oss till sanningen, och vad\r\nsom då gäller är alltså att vi inte har ställt oss\r\nutanför här.</pre><pre>Ja, visst handlar det om en krympande marknad,\r\ntack och lov! Avspänningen i världen kommer att\r\nleda till nedskärningar i ländernas\r\nförsvarsbudgetar. Människor kommer att kräva att\r\nresurser satsas på helt andra saker. Det gäller t.ex.\r\nvår tids verkliga hotbild -- miljöförstöring och\r\nsammanbrott beträffande ekologiska system. Att\r\nsvensk vapenindustri står inför stora bekymmer när\r\nkonkurrensen på den inre marknaden hårdnar är\r\nockså helt klart. Det är bara att inse att\r\nnedskärningar måste till inom den svenska\r\nkrigsmaterielindustrin.</pre><pre>Sedan är det orimligt att staten av\r\nsysselsättningsskäl skall hålla en vapenindustri i\r\ngång genom olika stödåtgärder. Däremot har vi\r\nsagt att man naturligtvis måste ta ansvar för orter,\r\nföretag och anställda som drabbas av\r\nnedläggningar. En omställning till civil produktion\r\nmåste ske så smärtfritt som möjligt.</pre><pre>Vi har i andra motioner framställt en rad förslag om\r\nvapenindustins framtid och, som jag tidigare\r\nnämnde, vi har yrkat på medel för en kunskapsbank\r\nför försvarsindustrins omställning. Detta är något\r\nsom vi faktiskt har väntat och även sett fram emot.</pre><pre>Internationaliseringen ökar och kontrollen\r\nförsvåras. När Sture Ericson säger att värdet av vår\r\nexport har minskat betydligt, kan man misstänka\r\natt en del av det som Sverige medverkar i faktiskt\r\ninte syns. Utlandsengagemanget har ökat. Svenska\r\nföretag som tillverkar militärutrustning och\r\nteknologi -- Kockums och Ericsson är bra\r\nexempel -- har under en längre tid etablerat sig i\r\nAustralien och Sydostasien. Ofta bildar man nya\r\nbolag och dotterbolag tillsammans inhemska\r\nföretag. Svensk kontroll av och insyn i svensk\r\ndeltagande i den här typen av vapenhandel är\r\nnästan omöjlig.</pre><pre>Anf. 123 STURE ERICSON (s):</pre><pre>Fru talman! Jag vänder mig till att börja med till\r\nJan-Olof Ragnarsson. Att ni helt vill avveckla\r\nvapenexporten under en 5-årsperiod bygger\r\nnaturligtvis på att ni har en annan syn på svensk\r\nsäkerhetspolitik. Det har ni alltid haft. Det betyder\r\natt ni inte tycker att det finns något skäl att ha den\r\ngardering som en inhemsk\r\nkringsmaterieltillverkning innebär för ett neutralt\r\nland. En konsekvens av den politik som\r\nvänsterpartiet och miljöpartiet förespråkar i detta\r\navseende är att man blir mer beroende av import.\r\nAlla vet var vi måste köpa. Vi måste köpa av ett\r\nlitet fåtal högteknologiska länder. Det innebär en\r\nförändring av beroendeförhållandena som vi helst\r\nvill undvika.</pre><pre>Inger Schörling, miljöpartiet och vänsterpartiet kör\r\nsin egen linje i de här frågorna. Det var det jag\r\nmenade med att ni har ställt er utanför. Ni kommer\r\nsjälvfallet med i både utrikesnämnd och rådgivande\r\nnämnd när ni blir tillräckligt stora. Det är bara\r\nvanliga proportionalitetsnycklar som tillämpas av\r\nriksdagen.</pre><pre>När det gäller att ställa sig utanför har miljöpartiet\r\ngått ytterligare ett steg och ställt sig utanför den\r\nsittande försvarskommittén. Vänsterpartiet är\r\nfortfarande kvar, så länge kommitten arbetar. Att\r\nni ställt er utanför försvarskommitten är ett tecken\r\npå att det förmodligen blev litet för jobbigt att\r\nbehöva precisera sig och ta ställning i det många\r\nfrågor som en försvarskommitté måste ta ställning i.\r\nMiljöpartiet har på det sättet också ställt sig vid\r\nsidan av den konkreta säkerhetspolitiska debatten.</pre><pre>Sedan säger Inger Schörling att måste skära ned\r\nkringsmaterielindustrin. Det jag försökte illustrera\r\nmed mitt första inlägg var att det kanske inte\r\nbehövs; det sköter marknaden om just nu. Det vi\r\ndäremot måste göra är att se till att de människor\r\nsom drabbas -- det rör sig om tusentals hushåll i vårt\r\nland under det närmaste åren -- får samhällets stöd\r\npå olika sätt med litet extra doser av aktiv\r\nregionalpolitik och litet extra insatser av\r\narbetsmarknadspolitik. Den glädje som vi andra\r\nkan känna över att freden har säkrats skall inte\r\ndrabba just de hushållen som svåra personliga\r\nproblem, utan där bör samhället vara generöst.</pre><pre>Anf. 124 INGER SCHÖRLING (mp):</pre><pre>Fru talman! Nej, Sture Ericson, det var inte alls\r\njobbigt att ställning. Sture Ericson vet mycket väl\r\natt vi har tagit ställning. Vi har klart och tydligt tagit\r\nställning till säkerhetspolitiken.</pre><pre>Vi har en helt annan uppfattning än de sk. stora\r\npartierna har. Vi vill ha en helt annan debatt. Om\r\ningen vill lyssna på de argument som framförs i\r\nutredningen och ingen har minsta ambition att ta till\r\nsig andra argument, kommer man till en punkt när\r\nman kanske tycker att det finns andra saker som är\r\nvettigare att göra. Man tycker att det är bortkastad\r\ntid. Då tar man konsekvenserna av det.</pre><pre>Anf. 125 STURE ERICSON (s):</pre><pre>Fru talman! Jag har haft tillfälle att följa\r\nmiljöpartiets insatser i försvarskommittén under de\r\nmånader som de satt med. Vi lyssnade mycket\r\nuppmärksamt, mycket länge dessutom, på\r\nsynpunkter som framfördes. Vi förväntade oss\r\nnaturligtvis att miljöpartiet, liksom andra partier,\r\nskulle precisera sig när de hade andra\r\nuppfattningar, sätta dem på papper och redovisa\r\ndem i offentlig debatt. Men det blev för jobbigt.\r\nMan lämnade kommittén helt sonika och sysslade\r\nmed annat.</pre><pre>Miljöpartiet har fortfarande enfrågekaraktären.\r\nJag kan förstå att det är svårt för ett nytt parti att\r\nutforma en politik i alla frågor. Ni har inte\r\nprioriterat säkerhetspolitiken.</pre><pre>Anf. 126 INGER SCHÖRLING (mp):</pre><pre>Fru talman! Man kan lyssna med stängda öron. Det\r\nkanske är det som har hänt den här gången. Man\r\nlyssnar, men man tar inte till sig argumenten. Man\r\när inte beredd att diskutera dem och man vill inte ta\r\nemot de nya argument som ett nytt parti har. Att\r\nkalla oss för enfrågeparti visar bara att det inte\r\nhjälper hur många program eller hur långa\r\npromemorier vi skriver. En del ledamöter i andra\r\npartier, även i denna riksdag, orkar inte läsa dem\r\neller ta dem till sig. Så måste jag tolka detta.</pre><pre>Anf. 127 PAUL CISZUK (mp):</pre><pre>Fru talman! Sture Ericson säger att det blev för\r\njobbigt för oss att sitta i försvarskommittén. Jag vet\r\ninte var han har fått det ifrån. Vi försökte verkligen\r\natt få till konkreta diskussioner. Vi utformade t.ex.\r\nen mycket konkret reservation i försvarskommittén\r\nom arméns organisation. Jag kunde inte märka att\r\nvi fick någon som helst respons på det, att\r\nsocialdemokraterna ville diskutera detta.</pre><pre>Vi föreslog att försvarskommittén skulle få ett år till\r\npå sig för att komma i ett ordentligt utredningsläge\r\nbeträffande säkerhetspolitiken. Vi fick inget svar\r\npå vårt brev till regeringen och vi fick ingen respons\r\ni kommittén.</pre><pre>Regeringen beslutade att hänskjuta JAS-projektet\r\ntill kommittén. Vad gjorde kommittén? Man sade att\r\nman skulle ta upp detta i sitt slutbetänkande. Sedan\r\nkom det upp i riksdagen för beslut i juni. Det är en\r\ntypiskt förhalningstaktik, medan över två miljarder\r\nper år rullar ut på detta föråldrade projekt.</pre><pre>Vi krävde att man skulle tillsätta två konkurrerande\r\nsäkerhetspolitiska utredningar. Vi fick inget svar på\r\ndet heller, annat än att man inte ville göra det. Man\r\nordnade ett säkerhetspolitiskt seminarium där\r\nkända ståndpunkter framfördes.</pre><pre>Vi har verkligen försökt att inom kommittén sätta\r\nliv i detta arbete, men vi möttes endast av en vilja\r\natt krampaktigt hålla fast vid den föråldrade\r\nhotbilden om två stormaktsblock, som vi har haft i\r\n40 år. Det handlar om en fruktansvärd oförmåga att\r\nse att omvärlden har ändrat sig. Jag är mycket\r\nspänd inför att se kommitténs slutbetänkande, för\r\natt se om det så småningom kommer till stånd något\r\nnytänkande. Det har kommit vissa signaler på DNs\r\ndebattsida, åtminstone från ett parti, ett mindre\r\nparti. Hur står det till i det stora partiet? Börjar\r\nman vakna?</pre><pre>Anf. 128 FÖRSTE VICE TALMANNEN:</pre><pre>Innan jag lämnar ordet till Sture Ericson vill jag\r\nerinra om att vi diskuterar utrikesutskottets\r\nbetänkande nummer 1, som gäller\r\nkrigsmaterielexport.</pre><pre>Anf. 129 STURE ERICSON (s):</pre><pre>Fru talman! Krigsmaterielexporten är intimt\r\nsammankopplad med säkerhetspolitiken och är en\r\ndel av vår säkerhetspolitik. Jag finner det fullt\r\nrimligt att vi här för en liten diskussion om det\r\noppositionella partiet, miljöpartiet, som har en\r\negen linje. Den linjen är naturligtvis direkt kopplad\r\ntill partiets agerande i övrigt i den\r\nsäkerhetspolitiska debatten.</pre><pre>Paul Ciszuk var ledamot av försvarskommittén\r\nunder några månader. Men han tyckte sig inte få\r\ngehör. Majoriteten i försvarskommittén anslöt sig\r\ninte till hans uppfattningar och då drog han sig ur\r\nleken. De synpunkter som han framförde här är\r\nmer än ett halvår gamla.</pre><pre>Paul Ciszuks förslag om att man skulle ta ytterligare\r\nett år på sig för att titta noggrant på detta har i dag\r\nvunnit bifall från kommitténs majoritet. Kommittén\r\nkommer inte att lägga fram ett färdigt förslag i\r\ndecember i år utan det kommer att bli åtminstone\r\nett års fördröjning innan vi får ett beslut. Det finns\r\nflera orsaker till det: Beslutsunderlaget är dåligt.\r\nDen säkerhetspolitiska utvecklingen motiverar det.</pre><pre>I övrigt är det en självklarhet att vi inte tar ställning\r\ni JAS-frågan förrän vi har ett fullödigt\r\nbeslutsunderlag. Jag tycker bara att miljöpartiet\r\ninte har lyckats hantera sitt nya medlemskap i\r\nförsvarskommittén. Det var ju första gången\r\nmiljöpartiet fick vara med i ett allvarligt\r\nsammanhang som gällde vår säkerhetspolitik. Men\r\ndet klarade man inte av. Det blev för jobbigt och\r\nman ville syssla med andra frågor.</pre><pre>Anf. 130 ARNE ANDERSSON i Ljung (m):</pre><pre>Fru talman! Jag tar mig orådet före att förlänga den\r\nhär debatten med ett par minuter. Jag gör det\r\neftersom jag inte kan förneka den enorma\r\nbesvikelse jag kände när jag lyssnade till Jan-Olof\r\nRagnarsson och Inger Schörling. Om man inte vet\r\nvarför vi har en materielindustri i Sverige, kan man\r\nalldeles uppenbart föra den diskussionen utifrån de\r\nutgångspunkter ni gjorde. Det är helt enkelt av det\r\nskälet att den svenska neutralitetspolitiken vilar på\r\nett fåtal steg. Ett av de betydelsefulla steg som den\r\nsvenska neutralitetspolitiken vilar på är den\r\ninhemska materielindustrin. Om man inte vet eller\r\nförstår det kan man ju tycka att det är en\r\ntillverkning som vilken halmhattstillverkning som\r\nhelst. Men det är det inte. Ni talar så lättsamt om\r\nnedläggning av materielindustrin. Men det handlar\r\ninte om att Bofors kanske lägger ned sin\r\nverksamhet, utan det handlar om att stänga\r\nKarlskoga. Där finns en offentlig sektor, men den\r\nhar svårigheter och är inte självgenererande utan\r\nfår de här bekymren. Jag är glad att Sture Ericson,\r\nom än med filttofflorna på, faktiskt nämnde detta.\r\nHärom är vi överens.</pre><pre>Eftersom det nu kom på tal, vill jag nämna att jag\r\nblev litet bekymrad över hur den\r\nsocialdemokratiska partikongressen hanterade\r\nförsvarsfrågorna över huvud taget och speciellt\r\nfrågan om materielexporten. Där gav man\r\npartistyrelsen i uppdrag att verka för en ytterligare\r\nrestriktiv inställning. Det var väl ändå ett alldeles\r\nonödigt beslut. När materielindustrin dör i tvinsot\r\npå grund av att vi inte kommer till skott i\r\nförsvarskommittén och lämnar de beställningar som\r\nsvenskt försvar behöver, behöver vi inte ha några\r\nkongresspekpinnar om att vara restriktiva. Det\r\nlöser sig självt, Sture Ericson. Jag tycker att det blir\r\nlitet onödigt patetiskt när man åberopar att\r\nkongressen varit rådig. Det är nog en överdrift om\r\nkongressen i allmänhet, men på denna punkt var\r\ndet en rådighet utan någon som helst mening.</pre><pre>Sedan kan jag naturligtvis inte heller riktigt frita\r\nmig från det resonemang som förstärktes av Paul\r\nCiszuk, som menar att två parallella\r\nsäkerhetspolitiska kommittéer ändå skulle vara bra.\r\nJag säger som Sture Ericson: Det vore väl idé att\r\npröva sin förmåga på den kommitté som har varit.\r\nDen kanske inte är med så länge till. Men det hade\r\nvarit idé att vara verksam där. Man hade inte så eget\r\nkoncept att detta inte rymts där. Men det var nog\r\nandra skäl som styrde, och Sture Ericson har berört\r\ndem. Jag tror att han har funnit poängen.</pre><pre>Anf. 131 PAUL CISZUK (mp):</pre><pre>Fru talman! En sakupplysning till Sture Ericson:\r\nJag satt med exakt ett år i försvarskommittén. Det\r\nvar inte fråga om ett par månader.</pre><pre>Jag tackar naturligtvis för det glädjande beskedet\r\natt en del av våra förslag nu börjar vinna gehör. Till\r\nArne Andersson i Ljung måste jag säga att det\r\nförvånar mig att inte moderaterna förstår finessen\r\nmed att ha två konkurrerande utredningar. Ni\r\nbrukar ju förstå finessen med fri konkurrens och\r\nmarknadsanpassning annars. Såvitt jag förstår\r\nkommer vi gärna med i ett seriöst\r\nförsvarsutredande, men inte i en kommitté där man\r\nbara sitter och skall jämka samman partiers\r\nståndpunkter.</pre><pre>Anf. 132 JAN-OLOF RAGNARSSON (v):</pre><pre>Fru talman! Arne Andersson i Ljung säger att han\r\nblir bekymrad när han hör mig och Inger Schörling\r\nfrån miljöpartiet tala om en avveckling av den\r\nsvenska vapenexporten. Men i inledningen sade jag\r\natt det finns fyra skäl till detta: ett var\r\nneutralitetsskälet. I dag går den svenska\r\nvapenexporten i huvudsak till u-länder och NATO-\r\nländer. Den svenska vapenindustrin blir på det\r\nsättet mer indraget i västvärldens militärindustriella\r\nkomplex och vi blir då också beroende av andra\r\nländer. Det kanske strider mot den svenska\r\nneutralitetspolitiken.</pre><pre>När det gäller arbetsmarknadskäl har vi sagt, och\r\ndet sade jag också till Sture Ericson, att det ju inte\r\när en avveckling från den ena månaden till den\r\nandra utan handlar om en 5-årsplan. Det är helt\r\nklart att det blir problem i Karlskoga. Det förstår\r\njag också. Vi tror att 5-årsplanen skall vara\r\ntillräcklig för en övergång till civilproduktion så att\r\nman kan rädda och bevara sysselsättningen i\r\nKarlskoga.</pre><pre>Anf. 133 INGER SCHÖRLING (mp):</pre><pre>Fru talman! Till Arne Andersson i Ljung skulle jag\r\nvilja säga att neutralitetspolitiken som han värnar\r\nså mycket om -- och det tycker jag är bra --\r\nverkligen är i farozonen med de vapenskandaler,\r\nvapenaffärer och vapenbykar som vi inte har tvättat\r\nän. Där kan man tala om att förtroendet för den\r\nsvenska neutralitetspolitiken är i farozonen. Det\r\nligger alltid i kölvattnet på vapenexport. Jag har\r\ntidigare redogjort för hur svårt det är att\r\nkontrollera.</pre><pre>Arne Andersson håller också fast vid de gamla\r\ntankegångarna trots att både Jan-Olof Ragnarsson\r\noch jag har pratat om civil produktion. Det är ju\r\ncivil produktion som skall ersätta produktion av\r\nkrigsmateriel. Vi har också talat om i motioner hur\r\ndet kan se ut, och vi har begärt medel för att göra\r\nen kunskapsbank så att vi inte står handfallna den\r\ndag vi måste lägga om till civil produktion. Detta\r\nhar vi förutsett.</pre><pre>Anf. 134 STURE ERICSON (s):</pre><pre>Fru talman! Till Jan-Olof Ragnarsson vill jag säga\r\natt vi inte har vår krigsmaterielindustri av\r\nsysselsättningsskäl. Vi har den försvarsindustri vi\r\nhar därför att det är bra för ett neutralt lands\r\nsäkerhetspolitik att ha en viss egen produktion på\r\ndet här området. Det ökar våra möjligheter att\r\nupprätthålla den utrikes- och säkerhetspolitik som\r\nvi vill föra.</pre><pre>Slutligen vänder jag mig till Paul Ciszuk. Han vill\r\ninte sitta med i en försvarskommittté för att jämka\r\nsamman partiståndpunkter. Men det är ju just detta\r\ndet handlar om! Miljöpartiet har inte förstått vad\r\nsäkerhetspolitik handlar om. Säkerhetspolitik är en\r\nfråga om att jämka samman och försöka uppnå\r\nbredast möjliga nationella samling bakom vår\r\nsäkerhetspolitik. Hela den process som en\r\nförsvarkommitté innebär handlar ju om vår yttre\r\ntrygghet. Att ha suttit i en försvarkommitté ett år\r\nhelt utan att begripa det är ganska betänkligt.</pre><pre>Anf. 135 ARNE ANDERSSON i Ljung (m):</pre><pre>Fru talman! Bara ytterligare två ord till Inger\r\nSchörling och i någon mån till Jan-Olof\r\nRagnarsson. En övergång till civil produktion\r\nförutsätter vissa grundläggande saker. En av dem är\r\natt riskvilligt kapital är berett att arbeta i Sverige.\r\nNu är situationen sådan att det kapital som finns\r\ndras utomlands och etableras i marknader utanför\r\nlandets gränser. Det hamnar då inte i Karlskoga och\r\ni de krisorter som vi själva är med och skapar. Hur\r\nhar ni i era partier skapat förutsättningar för svensk\r\nkapital att etableras hemma? Icke ett strå till\r\nstacken! Ni har icke varit positiva till Europa, där\r\nvi får del av en stor marknad. Vi är en förlorande\r\npart med den politik som ni bedriver -- om man nu\r\nskall skylla miljöpartiet för att över huvud taget\r\ndriva ekonomiskt politik. Men vänsterpartiet gör\r\ndet, och får faktiskt vara med och ta ansvar för det.</pre><pre></pre><pre>Anf. 136 JAN-OLOF RAGNARSSON (v):</pre><pre>Fru talman! Låt mig helt kort säga följande till\r\nArne Andersson i Ljung vad gäller synen på\r\nEuropa. Vi är positivt inställda till Europa, men\r\nkritiskt inställda till EG. Det är alltså inte sant det\r\nArne Andersson säger. Samtidigt som vi alltså är\r\npositiva i vår syn på Europa är vi oerhört kritiska\r\ntill den EG-anpassning som pågår dag för dag i\r\nSverige. Vi är också positiva i vår syn på tredje\r\nvärlden.</pre><pre>Anf. 137 INGER SCHÖRLING (mp):</pre><pre>Fru talman! Mina kommentarer är ungefär\r\ndesamma som Jan-Olof Ragnarssons. Arne\r\nAndersson i Ljung har inte förstått att Europa inte\r\nbara består av EG. Vi förde en omfattande debatt\r\nom det för någon vecka sedan.</pre><pre>Om man inte tror på Sverige och inte tror att någon\r\nvill investera i Sverige, då tror man väl inte heller\r\natt vi över huvud taget behöver en försvarsmakt. Vi\r\ntror att det finns de som är villiga att investera\r\nkapital i civil produktion. Industrin vet mycket väl\r\natt krigsmateriel inte har någon framtid. Andra hot\r\nsom vi har talat om, miljöhot och ekologiska hot,\r\nstår i förgrunden.</pre><pre>Överläggningen var härmed avslutad.</pre><pre>(Beslut skulle fattas den 7 november.)</pre><pre>23 § Internationella miljöfrågor</pre><pre>Föredrogs</pre><pre>utrikesutskottets betänkande</pre><pre>1990/91:UU2 Internationella miljöfrågor.</pre><pre>Anf. 138 PÄR GRANSTEDT (c):</pre><pre>Fru talman! I detta utrikesutskottets betänkande 2\r\nbehandlas frågor som naturligtvis hör till\r\nmänsklighetens verkliga ödesfrågor. Ingenting\r\nannat är nog så avgörande för vår framtid som våra\r\nmöjligheter att bemästra de internationella\r\nmiljöproblemen. De är naturligtvis av olika slag. I\r\nvår egen del av världen kan vi se överflödets\r\nmiljöproblem, dvs. miljöproblem som hänger\r\nsamman med vår höga konsumtionsnivå. I andra\r\ndelar av världen ser vi fattigdomens miljöproblem,\r\ndvs. de miljöproblem som beror på att utarmade\r\nmänniskor tvingas överutnyttja naturresurserna.</pre><pre>Våra egna miljöproblem, i den rika delen av\r\nvärlden, har vi ekonomi och teknologi för att\r\nbemästra. Här är det den politiska viljan som krävs\r\nmen som i alltför stor utsträckning saknas. I de\r\nfattiga länderna är situationen annorlunda. De\r\nbefinner sig ofta i en ond cirkel, där fattigdomen\r\nleder till naturförstörelse. Denna leder i sin tur till\r\nen ytterligare fördjupad fattigdom. I förlängningen\r\nav den utvecklingen undergrävs själva\r\nförutsättningarna för mänsklig existens i stora\r\nområden.</pre><pre>Vi ser hur öknarna breder ut sig, vi ser\r\nskogsskövlingen i bergstrakter som leder till\r\nständigt växande jordförstörelse, och vi ser hur\r\nregnskogarna inom några årtionden hotar att helt\r\nförsvinna från jordens yta.</pre><pre>Det är viktigt att vi i de ekonomiskt lyckligare\r\nlottade länderna tar ansvar också för tredje\r\nvärldens miljöproblem. Det handlar verkligen om\r\natt säkerställa grunden för mänsklig existens.\r\nCentern har därför föreslagit att Sverige skall ta\r\ninitiativ till en global miljöfond där alla länder\r\nbidrar i förhållande till sin bruttonationalinkomst.\r\nInsatser skall göras där behoven är störst. Vi räknar\r\nmed att det i första hand rör sig om insatser för att\r\nsäkra naturens överlevnadsmöjligheter och därmed\r\nmänniskornas i tredje världen\r\növerlevnadsmöjligheter.</pre><pre>I Europa har vi också miljöproblem som är\r\nförknippade med fattigdom. Framför allt gäller det\r\ni Central- och Östeuropa. Även här behövs\r\nspeciella och solidariska insatser, inte minst på\r\nluftvårdens område. Luftföroreningar respekterar\r\nsom bekant inga nationsgränser. Därför har vi\r\nföreslagit en särskild europeisk luftvårdsfond med i\r\nprincip samma uppläggning. Alla länder skall bidra\r\nefter ekonomiska förutsättningar, och insatserna\r\ngörs behoven är störst. I det fallet kan man tala om\r\nett rent egenintresse. Vi vet ju att en stor del av av\r\nvåra egna försurningsproblem kommer från länder\r\nsom själva har små möjligheter att på egen hand\r\nbemästra sina luftföroreningsproblem inom\r\növerskådlig tid. Vill vi lösa våra egna\r\nförsurningsproblem, måste vi alltså vara beredda\r\natt medverka till insatser i andra länder.</pre><pre>Ett särskilt ödesdigert miljöproblem är hotet mot\r\nregnskogarna. Det är ödesdigert därför att en\r\nutplåning av regnskogarna innebär att en viktig bas\r\nför den biologiska mångfalden hotas.\r\nExistensmöjligheterna hotas för de människor som\r\nlever i områdena och hela kulturer kan försvinna.\r\nDessutom har regnskogarna stor betydelse för hela\r\njordens mat. En allt för stor skövling av\r\nregnskogarna i exempelvis Amazonas skulle kunna\r\nfå konsekvenser för vindsystemet på den\r\namerikanska kontintenten och därmed för\r\ngolfströmmen. Indirekt skulle det också starkt\r\npåverka klimatet i vårt eget område. Detta är bara\r\nen illustration på hur intimt sammanvävda de\r\nglobala miljösambanden är med varandra. Därför\r\när det viktigt också ur vår egen synpunkt att göra\r\nbiståndsinsatser för att rädda regnskogarna. En av\r\nde metoder som kan användas för att göra det och\r\nför att få till stånd andra miljöinsatser är s.k.\r\nskuldbyten. Vi löser av en del av u-ländernas\r\nskuldbörda mot att de investerar i miljöinsatser i\r\nsina resp. länder.</pre><pre>Detta är några av de frågor som centern har\r\naktualiserat och som behandlas i betänkandet.\r\nDess värre har vi tvingats reservera oss på en rad\r\npunkter. Jag skall inte nu yrka bifall till alla\r\nreservationer för att inte i onödan belasta\r\nkammarens arbete. Vi står självfallet bakom allt\r\ndet som sägs i de reservationer som vi har\r\nundertecknat. Jag nöjer mig med att yrka bifall till\r\nreservation 1. Beträffande den reservationen\r\nkommer vi i sinom tid att begära votering, när nu\r\nden kan tänkas infalla.</pre><pre>Anf. 139 INGER SCHÖRLING (mp):</pre><pre>Fru talman! Miljöproblemen är i hög grad\r\ngemensamma och världsomspännande. Det gäller\r\nhoten mot ozonskiktet, drivhuseffekten,\r\nförsurningen och förgiftningen av världshaven. Vi\r\nvet att nationella insatser inte är tillräckliga för att\r\nlösa de globala miljöproblemen. De måste lösas\r\ngenom internationellt samarbete. Miljöpartiet de\r\ngröna har skrivit en omfattande motion med ett\r\ntjugofemtal yrkanden. Några av dessa finns med i\r\ndetta betänkande om internationella miljöfrågor.</pre><pre>När det gäller miljölagstiftningen har Sverige\r\nundertecknat en rad konventioner som vi tycker\r\nskall omsättas i svensk lagstiftning. Utskottet\r\nhänvisar i sin skrivning till att\r\nmiljöskyddskommittén har fått i uppdrag att se över\r\nbl.a. det här. Jag vill gärna vara optimistisk och\r\nhoppas på att så kommer man att göra också.</pre><pre>I yrkande 13 i vår motion U637 om miljölagstiftning\r\nsäger vi att de strängaste miljökraven i något\r\nnordiskt land skall vara riktlinje för andra nordiska\r\nländer. Utskottet hänvisar också i det fallet till\r\nmiljöskyddskommittén, och det trots att\r\nutredningen inte alls har med detta i sina direktiv.\r\nVad jag förstår har den heller inga planer på att ta\r\nupp de här frågorna. Så vi tycker faktiskt inte att\r\nmotiveringen för utskottets avslagsyrkande är\r\ngodtagbar.</pre><pre>Vår motivering är att miljöskyddsarbetet måste\r\nskärpas med hänsyn till den mycket omfattande\r\nmiljöförstöring som vi dess värre har i Norden. För\r\nnärvarande finns det en tendens, bl.a. inom\r\nNordiska rådet, att i stället tillämpa en\r\nminimiprincip, dvs. att det lägsta förekommande\r\nmiljökravet är det som blir normgivande i det\r\nnordiska miljöarbetet. En sådan princip motverkar\r\nju eller rent av förhindrar allt aktivt\r\nmiljöskyddsarbete. Därför anser vi att den måste\r\nmed kraft förkastas.</pre><pre>Fru talman! Jag måste yrka bifall till yrkande 13 i\r\nmotion U637.</pre><pre>Frågan om global miljöfond tas upp i reservation 1,\r\nsom innehåller två moment. Det är dels kravet på\r\nen internationell miljöfond, dels krav på\r\ninternationella miljöavgifter som vi har föreslagit i\r\nvår motion, yrkande 15.</pre><pre>Dess värre saknas i reservationen text som\r\nmotiverar införande av internationella\r\nmiljöavgifter. De skäl som vi har framfört är för det\r\nförsta att man genom att införa sådana avgifter\r\nskulle i handeln mellan länder undvika\r\nsnedvridande effekter som missgynnar miljövänlig\r\nproduktion och gynnar miljöstörande produktion,\r\nför det andra att man härigenom skulle undvika\r\nexport av miljöstörande verksamhet till länder där\r\ninga miljöavgifter finns, för det tredje att man får\r\nett internationellt ekonomiskt system som\r\nlångsiktigt ger incitament till att utveckla\r\nproduktionsmetoder och försörjning som är bättre\r\nför miljön, och för det fjärde att man får ett\r\neffektivt sätt att minska -- på sikt kanske också\r\neliminera -- globala och gränsöverskridande\r\nmiljöproblem, t.ex. växthuseffekten och\r\nförsurningen.</pre><pre>Jag vill också yrka bifall till reservation 1.</pre><pre>Mom. 5 tar upp den internationella\r\nmiljödomstolen. Utskottets motivering för att avslå\r\nvår motion, som går ut på att regeringen skall\r\narbeta för att en internationell miljödomstol\r\ninrättas, mynnar ut i att man bör förvänta sig att\r\nfördragsslutande stater respekterar sina\r\nförpliktelser och att en internationell miljödomstol\r\ndärför inte behövs. Det tycker jag är att betrakta\r\nsom ett avstyrkande och inte som ett svar på\r\nmotionen, som det står i betänkandet.</pre><pre>Vi anser att en internationell miljödomstol bör\r\ninrättas och att regeringen skall aktivt verka för den\r\nsaken. Ett visst förberedelsearbete med sådan\r\ninriktning har redan gjorts av en grupp\r\nmiljöintresserade jurister som har sitt säte i\r\nLondon. Det bör kunna vara en utgångspunkt för\r\ndet fortsatta arbetet. Skälet till att inrätta en\r\ninternationell miljödomstol är naturligtvis att de\r\nmiljökonventioner som finns ofta inte efterlevs.</pre><pre>Jag vill yrka bifall till vår motion U637, yrkande 1.</pre><pre>Mom. 12 handlar om information och medverkan.\r\nDär har utskottet gjort en positiv skrivning vad\r\ngäller vårt krav på att FN skall verka för att en\r\nkonvention upprättas om fri information rörande\r\nuppgifter om miljön, dvs. det skall vara lätt att få\r\nuppgifter om miljöns tillstånd i andra länder.\r\nUtskottet utgår ifrån att regeringen skall driva den\r\nfrågan. Ja, vi får verkligen hoppas att det blir så.</pre><pre>När det gäller vårt krav att FN skall verka för att\r\netablerade miljöorganisationer får\r\nobservatörsstatus i de internationella\r\nkonventionernas kommissioner utmynnar\r\nutskottets skrivning i ingenting, egentligen. Efter\r\natt ha konstaterat att det är ett ganska vettigt krav\r\noch att vissa tendenser finns internationellt i den\r\nriktning som vi föreslår, anser utskottet rätt och\r\nslätt att det är bra så. Men det räcker inte.\r\nRegeringen skall naturligtvis aktivt arbeta för att de\r\netablerade miljöorganisationerna verkligen får\r\nobservatörsstatus. Det är detta vi är ute efter.</pre><pre>Fru talman! Jag måste därför yrka bifall till vår\r\nmotion U637, yrkande 4.</pre><pre>Så den marina miljön, mom. 14 i betänkandet. Vi\r\nhar i vår partimotion krävt att Sverige skall arbeta\r\nför en världsomfattande konvention till skydd för\r\nvärldshaven. Utskottet instämmer inledningsvis i\r\ndet, men när man kommer till slutklämmen anser\r\nman att den havsrättskommission som kom till 1982\r\nskulle räcka. Sverige har skrivit på den men inte\r\nratificerat den.</pre><pre>Något uttalande om att regeringen skall verka för\r\nen världsomfattande havsmiljökonvention gör inte\r\nutskottet. Vi anser att det är väldigt angeläget att få\r\ntill stånd en konvention som skyddar världshaven\r\nur miljösynpunkt, och konventionen bör vara\r\nglobal till sin karaktär. Jag kan tyvärr inte anser att\r\ndet svar som utskottet har gett här är godtagbart.</pre><pre>Jag yrkar därför bifall till yrkande 5 i motion U637.</pre><pre>Så kommer vi till Antarktis. Vi anser med\r\nbestämdhet att Sverige skall verka för att Antarktis\r\nblir en s.k. världspark, med hänsyn till natur och\r\nmiljö. Vi anser inte att mineralkonventionen, som\r\nju i grunden är en exploateringsinriktad\r\nkonvention, kan ersätta kraven på att naturskydda\r\nAntarktis.</pre><pre>Så länge som mineralkonventionen inte har\r\nratificerats av tillräckligt många länder kan det\r\nnaturligtvis hejda ytterligare exploatering av\r\nAntarktis. Av taktiska skäl kan det vara motiverat\r\natt hålla kvar vid den tills vidare, och det är vad\r\nutskottet anför i sin skrivning.</pre><pre>Utskottet säger också att Sveriges avsikt inte är att\r\nratificera mineralkonventionen. Det bör i så fall\r\ninnebära bifall till yrkande 7 i vår motion U637.</pre><pre>Däremot är inte utskottets skrivning godtagbar när\r\ndet gäller vårt krav på att regeringen skall verka för\r\nen skyddskonvention för Antarktis som världspark.\r\nUtskottet borde faktiskt kräva att regeringen skall\r\narbeta för det målet. Då räcker det inte att\r\nkonstatera, som det står i skrivningen, att det i och\r\nför sig vore naturligt.</pre><pre>Jag yrkar bifall till yrkande 6 i motion U637.</pre><pre>Slutligen har vi i vår partimotion krävt att Sverige\r\nskall verka för att en konvention upprättas också\r\nför Arktis. Utskottet instämmer i stort sett i vår\r\nbeskrivning både vad gäller behovet av en sådan\r\nkonvention och för övrigt. Ändå nöjer sig utskottet\r\nmed att konstatera att ett visst samarbete i\r\nmiljöfrågor förekommer mellan länder runt Arktis.</pre><pre>Det är naturligtvis inte alls tillfredsställande, utan\r\nutskottet borde kräva att regeringen skall verka för\r\natt en internationell konvention till miljö- och\r\nnaturskydd för Arktis skall upprättas. Jag vill\r\ndärför yrka bifall till yrkande 8 i motion U637.</pre><pre>Dessutom vill jag yrka bifall till de reservationer\r\nsom vi har stött och står bakom, nämligen\r\nreservationerna 2, 5 och 6.</pre><pre>Anf. 140 SÖREN NORRBY (fp):</pre><pre>Fru talman! En viktig, en nödvändig dimension av\r\nvår miljöpolitik är naturligtvis den internationella.\r\nVi lever inte i någon isolerad del av världen, vilket\r\nman ibland skulle kunna tro när man lyssnar till den\r\nsvenska miljödebatten.</pre><pre>I detta betänkande behandlas delar av en\r\nfolkpartimotion, 1989/90:U657. Motionen\r\nbehandlas välvilligt men till intet förpliktande.\r\nMånga av de förslag vi för fram har tidigare\r\nbehandlats av utrikesutskottet, men just ingenting\r\nhar hänt i de frågor som vi här lyfter fram. Det som\r\när angeläget är att vi nu går över från en passiv\r\ninriktning på detta område till en aktiv.</pre><pre>Det är frestande att här citera på ett sätt som man\r\ninte skall citera. Det står i ett citat från förra året i\r\nbetänkandet att utskottet utgår från att regeringen\r\naktivt kommer att följa utvecklingen på detta\r\nområde. Sedan säger utskottet som sin kommentar\r\ni år: Sedan utskottet senast behandlade frågan har\r\ningenting skett som föranleder en ändring av\r\nutskottets bedömning. Tillägget ''som föranleder\r\nen ändring av utskottets bedömning'' är väldigt\r\ndåligt underbyggt, och det gäller alla tre delar av\r\nvår motion som här behandlas.</pre><pre>Den del av motionen som inte anses besvarad\r\nhandlar om skuldbyte, den i debatten nu allmänt\r\naccepterade metoden att skuld skall kunna bytas\r\nmot miljösatsningar. Om vi använder bilden av en\r\nskuld, skulle vi kunna säga att priset för vår\r\nmateriella standard i i-länderna är en skuld i form\r\nav miljöförstöring. Den skulden, miljöskulden,\r\nmåste vi nu börja betala av, och det med hög ränta.\r\nJust ordparallellen skuldbyte--miljöskuld skulle här\r\nkunna tjäna som en bra modell för oss.</pre><pre>Det vi föreslår i motionen är att man skall arbeta\r\naktivt med exportkreditnämnden, och självfallet\r\nskall det ske inom ramen för Parisklubbens arbete.\r\nDet får inte vara så att den internationella\r\nbyråkratin hindrar oss från att göra de insatser som\r\nvi anser vara nödvändiga.</pre><pre>Som framgår av reservation nr 2 till utskottets\r\nbetänkande står vi fast vid vårt krav på aktivare\r\ninsatser. Jag skall av praktiska skäl avstå från att\r\nyrka bifall till den reservationen.</pre><pre>Vi står också bakom reservationerna 1 och 5 till\r\nbetänkandet.</pre><pre>Två delar av vår motion har blivit vänligt\r\nbehandlade av utskottet. Det är dels frågan om den\r\nicke konventionsbundna folkrätten, den som ger\r\nnationer möjlighet att agera på basis av\r\ngrundläggande internationella sedvanor och\r\nprinciper. På det området har det heller inte hänt\r\njust någonting sedan föregående\r\nutskottsbehandling, även om utskottet har den\r\nförhoppningen. Så länge det inte händer någonting\r\naktivt, måste vi hävda denna princip som\r\nfolkrättslig sedvana. Det är först genom att aktivt\r\nutöva den icke konventionsbundna folkrätten som\r\nman stärker den.</pre><pre>Den tredje frågan handlar om miljöbistånd.\r\nUtskottet diskuterar i huvudsak den form av\r\ninsatser vid miljökatastrofer som avser i-länder. I\r\nvår motion har vi tagit upp frågan om\r\nutvecklingsländerna.</pre><pre>I samarbetet i världen skall vi naturligtvis ställa upp\r\nmed insatser för utvecklingsländerna på de\r\nområden där vi är särskilt bra internationellt sett.\r\nDet torde vi vara just när det gäller snabba insatser\r\nvid miljökatastrofer. Dessutom borde vi, som\r\nframhålls i motionen, ställa upp med utveckling av\r\nmarina vetenskaper, miljöåtgärder vid\r\nkustutvecklingsprojekt och stimulans när det gäller\r\natt förhandla fram regionala konventioner till\r\nskydd för kusthaven. Vi har i Sverige på detta\r\nområde ett internationellt respekterat kunnande,\r\nsom vi borde ställa upp med som en del av den\r\nsvenska u-hjälpen. Det tror jag är ganska\r\nokontroversiellt, och jag tycker att det hade varit\r\nbra om utskottet hade ansett den punkten i vår\r\nmotion besvarad med ett konstaterande av den typ\r\njag just har redovisat.</pre><pre></pre><pre>\r\nAnf. 141 KRISTINA SVENSSON (s):</pre><pre>Fru talman! Detta betänkande behandlar motioner\r\nfrån allmänna motionstiden. Till betänkandet har\r\nfogats sex reservationer. Bakom majoritetstexten\r\nstår socialdemokraterna och moderaterna.</pre><pre>Jag vill först poängtera att utskottet konstaterar att\r\ndet föreligger en bred politisk enighet om behovet\r\nav fortsatta aktiva svenska insatser för att skydda\r\nmiljön och för att skapa en globalt hållbar\r\nutveckling.</pre><pre>Den svenska regeringen är och har under lång tid\r\nvarit mycket aktiv internationellt i syfte att väcka\r\noch ena världssamfundet inför de miljöhot som nu\r\nblir alltmer överhängande.</pre><pre>De motioner som utskottet har behandlat i\r\nsamband med det här betänkandet tar upp frågor\r\nsom man redan arbetar med i en rad internationella\r\nfora. De här frågorna har också ganska nyligen\r\nbehandlats i betänkanden från både\r\nutrikesutskottet och jordbruksutskottet. Det gäller\r\nt.ex. internationella åtgärder mot försurning och\r\nklimatförändring, det gäller den marina miljön och\r\ndet gäller finansiering av miljövårdande insatser i\r\nenskilda länder, t.ex. i form av skuldbyten, som\r\nfolkpartiets representant alldeles nyss tog upp.</pre><pre>Jag tänker därför inte uppehålla mig vid de\r\nförslagen, utan jag tänker i stället koncentrera mig\r\npå två frågor, nämligen dels kravet på en\r\ninternationell miljöfond, dels skyddet av\r\nregnskogarna.</pre><pre>Möjligheten att inrätta en särskild miljöfond, där i-\r\nländerna bistår u-länderna för att finansiera globala\r\nmiljöinsatser, kommer bl.a. att diskuteras på\r\nmiljökonferensen i Brasilien 1992.</pre><pre>Dessutom förekommer den här diskussionen i\r\nandra internationella fora, och det är inom UNEP,\r\nUNDP och Världsbanken. Jag syftar på det som\r\nkallas Global Environment Facility.</pre><pre>Där fortskrider planerna på att inrätta en\r\nmiljöfacilitet för att åtgärda miljöförstörelse och\r\nför att förebygga miljöskador i u-länderna. I slutet\r\nav november skall medlemsländerna ta upp\r\nförhandlingar om påfyllnader, dvs. bidrag till\r\nfaciliteten. Det handlar om tre års inbetalningar till\r\nen sammanlagd summa av 7 miljarder svenska\r\nkronor. Faciliteten beräknas sedan komma i gång\r\nvid halvårsskiftet 1991.</pre><pre>Men det finns problem. USA vill inte bidra med sin\r\nandel, och dessutom ställer Japan mycket hårda\r\nvillkor. Frågan drivs å andra sidan mycket hårt av\r\nTyskland och Frankrike, och den här miljöfonden\r\nkommer troligen inte att spricka, även om USA\r\ninte finns med.</pre><pre>Vid Parismötet i mars i år identifierade man de fyra\r\nhuvudområden som miljöfonden skall arbeta med.\r\nDessa är klimatförändringar, biologisk mångfald,\r\nnedsmutsning av haven och förtunning av\r\nozonskiktet. Fonden bygger på en\r\ntrepartssamverkan mellan UNDP, UNEP och\r\nVärldsbanken, och man utgår från varje\r\norganisations erfarenheter och kunnande inom sitt\r\nverksamhetsfält. Fonden skall finansiera\r\ninvesteringar, tekniskt bistånd och institutionell\r\nutveckling. Det handlar om projekt som t.ex. att\r\neffektivisera kolkraftverk för att minska\r\nnedsmutsning och luftföroreningar. Man diskuterar\r\nvidare att finansiera sådana projekt som är\r\nekologiskt försvarbara, och man ser inte i första\r\nhand till projekt ur strikt ekonomiskt\r\nlönsamhetsperspektiv.</pre><pre>Denna fond skall bygga på additionalitet, dvs. den\r\nskall medverka i insatser som kompletterar det\r\nredan existerande biståndsflödet. Den skall också\r\nmedverka i miljöinsatser som inte ses ur ett snävt\r\nnationellt perspektiv utan i ett globalt perspektiv,\r\noch den skall stödja sådana insatser som inte annars\r\nkan utföras. Sverige har deltagit i de möten som har\r\nhållits och intar en mycket aktiv hållning för att\r\nrealisera denna miljöfacilitet.</pre><pre>Vid det möte som UNEP höll i juni i år i London\r\nom en global ozonfond inrättades en särskild fond\r\nför u-länderna som innebär att man skall fasa ut\r\nozonförtunningen till år 2008.</pre><pre>Jag nämner de här två exemplen för att belysa att\r\ndet pågår aktivitet för att skapa den miljöfond som\r\nefterlyses i reservationen som undertecknats av\r\ncentern, folkpartiet, vänsterpartiet och\r\nmiljöpartiet. Jag menar att reservanterna slår in\r\nöppna dörrar. Utskottsmajoriteten hänvisar också\r\ntill jordbruksutskottets betänkande 1989/90:JoU5,\r\ndär det sägs: ''Utskottet utgår från att regeringen\r\noch dess förhandlare driver frågan vidare. Något\r\nsärskilt riksdagsuttalande med anledning av -- -- --\r\nmotionen synes således icke påkallat.'' Det var\r\nalltså fråga om en centermotion.</pre><pre>Jag anser att det finns ett starkt stöd för\r\njordbruksutskottets uttalande under riksmötet\r\n1989/90. Det visar bl.a. arbetet på att skapa den\r\nmiljöfacilitet som jag tidigare har uppehållit mig\r\nvid.</pre><pre>Så till den andra frågan i betänkandet som jag\r\ntänkte ta upp, nämligen regnskogarna. Utskottet\r\ndelar den oro för de tropiska regnskogarna som har\r\nframförts här av bl.a. Pär Granstedt. Vi har tidigare\r\nuttalat att det behövs kraftfulla åtgärder på\r\ninternationell nivå. Utskottet menar att skyddet av\r\nregnskogarna måste ha högsta prioritet.</pre><pre>Det är möjligt att en konvention skulle kunna vara\r\nett sätt att skydda regnskogen. Men vi är väl\r\nmedvetna om att för att en sådan konvention skall\r\nbli effektiv måste den antas av ett mycket stort antal\r\nstater, och framför allt måste den antas av de stater\r\nsom själva har tropisk regnskog inom sina\r\nterritorier. Dessa länder måste engagera sig\r\nkonstruktivt i frågan. Tyvärr har vi ännu inte sett\r\ndet engagemanget.</pre><pre>Det är alldeles uppenbart så, att rovdriften av\r\ntropisk regnskog och de stora virkesuttagen får\r\nobotliga konsekvenser för både miljö och\r\nmänniskor. De stora avverkningarna leder till\r\nerosion, och många gånger tunnas det\r\nnäringsfattiga jordlagret ut, och det lakas ut genom\r\nläckage. Jorden flyter bort och ner i vattendrag som\r\nblir gyttjiga, vilket leder till att betingelser för fisk\r\noch växtlighet förändras. Återplantering av skog\r\nblir omöjlig, eftersom jorden spolats bort.</pre><pre>I Sarawak på norra Borneo har fiskbeståndet i\r\nfloderna minskat till en tiondel av vad som fanns för\r\ntio år sedan. Viltet i skogarna har minskat, hjort\r\noch vildsvin ger sig i väg, och den inhemska\r\nbefolkningen har svårt att få tillräckligt med mat.\r\nSom alltid är det barnen som drabbas hårdast, och\r\nbarnen i den här provinsen lider i dag av\r\nproteinbrist. I avverkningarnas spår följer\r\nmigration och omflyttningar. Skogsarbetarna följer\r\navverkningarna från plats till plats, eller också\r\nsöker man sig in till städerna när arbetet tagit slut.\r\nMan har blivit van vid en penningekonomi och tror\r\natt det går att få avlönade arbeten inne i städerna.\r\nMen det är fråga om outbildad arbetskraft, och ofta\r\nhamnar männiakoen i arbetslöshet och slum. Det\r\ngamla sociala mönstret bryts upp. I\r\navverkningarnas spår följer sociala problem och\r\ndärmed också social misär.</pre><pre>Virkesavverkningar är dessutom ett riskfyllt\r\narbete. Ett hårt arbetstempo och just ingen\r\nskyddsutrustning gör att olycksfallsstatistiken är\r\nmycket hög.</pre><pre>Den hänsynslösa avverkningen av tropisk regnskog\r\nför alltså inte enbart med sig ekologiska\r\nkonsekvenser som är förödande, utan även sociala\r\noch antropologiska konsekvenser som också är\r\nförödande. Det är inte bara ekosystem utan även\r\nsociala mönster som förstörs. Målet måste\r\nnaturligtvis vara ett hållbart skogsbruk och en\r\nhållbar skogsskötsel som tar hänsyn till återväxt.</pre><pre>Exporten av osågat timmer måste upphöra. I\r\nIndonesien och Malaysia har man nu lagstiftat mot\r\nen sådan export. Det är enbart sågat timmer som\r\nfår exporteras. Förädlingen inom landet måste\r\nutvecklas vidare, och uppbyggnad av industrier\r\nsom producerar färdiga produkter måste\r\nstimuleras.</pre><pre>Från svensk sida kan vi i vårt bistånd stimulera till\r\njust en sådan utveckling. Vi kan vidare genom\r\nforskningsinsatser, t.ex. genom Sarecs arbete,\r\nstödja och utveckla skogsforskning som leder fram\r\ntill ett hållbart skogsbruk. Vi kan både genom\r\nbilaterala och multilaterala insatser stödja skyddet\r\nav den tropiska regnskogen.</pre><pre>Fru talman! När det gäller Inger Schörlings\r\nkommentarer till betänkandet vill jag hänvisa till de\r\nskrivningar som finns i utskottets betänkande.\r\nFrågan om bl.a. en miljödomstol är klart och tydligt\r\nbesvarad. Inger Schörling hävdade ju någonting\r\nannat i sitt anförande. På samma sätt tas\r\nhavsmiljökonventionen upp, och det finns mycket\r\ntydliga skrivningar i betänkandet.</pre><pre>Sören Norrby tog upp skuldbytena och gav som\r\nexempel hur man kan byta en skuld mot ett inköp\r\nav ett naturvårdsområde. Det är alldeles riktigt.\r\nVisst kan man göra det. Men man måste se den här\r\nmetoden för vad den är. Den kan utnyttjas och\r\nanvändas på ett bra sätt i vissa fall. Jag har sett\r\nexempel på detta i Costa Rica där det fungerat\r\nalldeles utmärkt. Men det är ingen metod som man\r\nkan lösa de stora problemen med. Det tror jag\r\nsäkert vi är överens om.</pre><pre>Fru talman! Jag yrkar bifall till utskottet hemställan\r\noch avslag på samtliga reservationer.</pre><pre>Anf. 142 EVA BJÖRNE (m):</pre><pre>Fru talman! I det betänkandet vi nu diskuterar står\r\ndet, precis som Kristina Svensson sade, att\r\nregeringen är och under lång tid har varit mycket\r\naktiv internationellt i syfte att väcka och ena\r\nvärldssamfundet inför de miljöhot som nu blir allt\r\nmer överhängande.</pre><pre>Det största av miljöhoten är växthuseffekten. De\r\nklimatförändringar som framkallas av\r\nväxthusgaserna är något av en ödesfråga för hela\r\nmänskligheten. Av växthusgaserna utgör\r\nkoldioxiden drygt hälften.</pre><pre>För att minska koldioxidutsläppen har olika\r\nåtgärdspaket presenterats i skilda internationella\r\nsammanhang. Inom EG-kommissionen har\r\nföreslagits både en frysning och en\r\navgiftsbeläggning av dessa utsläpp.</pre><pre>Här i Sveriges riksdag beslöts i juni 1988 att\r\nkoldioxidutsläppen inte får öka. Genom det\r\nbeslutet om ett koldioxidtak är Sverige ett\r\nföregångsland när det gäller att förhindra\r\nväxthuseffekten.</pre><pre>Nordiska rådets ministerråd beslutade i mars i år\r\nom en handlingsplan mot luftföroreningar. Vad\r\ngäller klimatpåverkande gaser har man där slagit\r\nfast bl.a. att</pre><pre>*  de nordiska länderna så snart som möjligt skall\r\nreducera de samlade utsläppen av\r\nklimatpåverkande gaser och att</pre><pre>*  de nordiska länderna skall arbeta för utplaning\r\nav koldioxidutsläppen så snart som möjligt för att\r\ndärefter reducera dem efter år 2000.</pre><pre>Koldioxidutsläppen svarar för det största relativa\r\nbidraget till växthuseffekten och intar därför en\r\nsärställning. Utsläppen har ökat sedan mer än 100\r\når tillbaka och ökningen är särskilt kraftig efter\r\nandra världskrigets slut.</pre><pre>I Sverige kulminerade dock koldioxidutsläppen\r\nunder början av 1970-talet och de har sedan\r\nminskat med ca 35 %, trots att vägtrafiken\r\nsamtidigt har ökat. Det är till stor del kärnkraften\r\nsom har bidragit till denna gynnsamma utveckling.\r\nOljan har kunnat ersättas med elkraft och en rad\r\nmiljöskadliga utsläpp har minskat. Självfallet måste\r\nden politik som gjort denna utveckling möjlig få\r\nligga till grund för de åtgärder som krävs för att\r\nSverige skall kunna uppfylla egna och\r\ninternationella åtaganden och förväntningar.</pre><pre>Ett beslut om avveckling av kärnkraften, som den\r\nsocialdemokratiska regeringen förordar, skulle\r\nomintetgöra dessa reduceringar, spräcka\r\nkoldioxidtaket och öka, inte minska, utsläppen av\r\nmiljöfarliga gaser.</pre><pre>Vi har ett globalt ansvar. Vi måste värna också om\r\nden internationella miljön, och det är inte\r\noansvarigt bara mot Sverige och svenskarna utan\r\nmot jordens alla folk att avveckla kärnkraften och\r\ndärmed öka växthuseffektens verkningar. Vi måste\r\nockså se till andra länders, och då inte minst\r\nÖsteuropas och tredje världens, möjligheter och\r\nproblem när det gäller energikällor.</pre><pre>Den viktigaste klimatvårdande åtgärden i Sverie\r\nmed internationella återverkningar är att behålla\r\nkärnkraften så länge den är säker eller till dess att\r\nmiljömässigt bättre alternativ finns tillgängliga.</pre><pre>Anf. 143 INGER SCHÖRLING (mp):</pre><pre>Fru talman! Av bara farten yrkade jag bifall till\r\nreservationerna 2, 5 och 6. Min avsikt var att säga\r\natt vi naturligtvis stöder dessa reservationer, och\r\nhärmed tar jag tillbaka mitt yrkande om bifall.</pre><pre>Anf. 144 BIRGITTA HAMBRAEUS (c):</pre><pre>Fru talman! Många av oss riksdagsledamöter har\r\nfått oss tillsänt en utomordentlig bok som heter\r\nTillståndet i världen 90. Det är en svensk\r\növersättning av den internationellt kända\r\nmiljörapporten State of the world. Det är bl.a. AB\r\nFläkt som har bekostat översättningen och som\r\nockså har skickat ut boken till\r\nriksdagsledamöterna.</pre><pre>Rapporten visar klart att vi för att vi skall komma\r\nifrån koldioxidutsläppen och växthusgaserna måste\r\nhushålla, effektivisera och gå in för förnybara\r\nenergikällor. Man har räknat ut kostnaderna för att\r\nminska koldioxidutsläppen och funnit att\r\neffektivisering är ungefär sex gånger billigare än\r\nkärnkraft, och då tänker man alltså globalt. Jag\r\nskall inte förlänga debatten, för det är ju inte\r\nmeningen att vi skall ha en kärnkraftsdebatt. Men\r\njag rekommenderar alla riksdagsledamöter att läsa\r\nden här boken. Den ger oss oerhört intressanta\r\nmöjligheter att tänka globalt när det gäller en\r\nmiljöpolitik som också ger oss en välfärd i världen.</pre><pre>Anf. 145 EVA BJÖRNE (m):</pre><pre>Fru talman! Att behålla kärnkraften i Sverige\r\ninnebär inte att det som Birgitta Hambraeus säger\r\ninte är bra. Jag har läst boken och det finns mycket\r\nläsvärt i den.</pre><pre>Vi moderater anser naturligtvis att man skall\r\nhushålla med energi. Energianvändningen ökar dag\r\nför dag. Vi menar att man inte skall bygga nya\r\nkärnkraftverk och vi vet att det finns bara ett\r\nminimalt utrymme för att bygga ut vattenkraften.\r\nDäremot vill vi inte ha kol och olja, som kommer\r\natt ersätta kärnkraften om den avvecklas i dag.</pre><pre>Överläggningen var härmed avslutad.</pre><pre>(Beslut skulle fattas den 7 november.)</pre><pre>24 § Museifrågor</pre><pre>Föredrogs</pre><pre>kulturutskottets betänkande</pre><pre>1990/91:KrU1 Museifrågor.</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut skulle fattas den 7 november.)</pre><pre>25 § Tornedalsfrågor</pre><pre>Föredrogs</pre><pre>kulturutskottets betänkande</pre><pre>1990/91:KrU3 Tornedalsfrågor.</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut skulle fattas den 7 november.)</pre><pre>26 § Bordläggning</pre><pre>Anmäldes och bordlades</pre><pre>Skrivelse</pre><pre>1990/91:49 Återkallelse av förslag om treårsplan för\r\nVattenfallkoncernen, m.m.</pre><pre></pre><pre>27 § Anmälan om interpellationer</pre><pre>Anmäldes att följande interpellationer framställts</pre><pre>den 23 oktober</pre><pre>1990/91:60 av Hans Göran Franck (s) till\r\nutrikesministern om dödsdömda och torterade i\r\nTurkiet:</pre><pre>287 dödsdömda fångar i turkiska fängelser riskerar\r\nenligt uppgift från Amnesty International att\r\navrättas med kort varsel.</pre><pre>1984 genomfördes den senaste avrättningen i\r\nTurkiet. Därefter har ytterligare verkställighet av\r\ndödsdomar uppskjutits under trycket från den\r\ninternationella opinionen. Om Turkiet nu beslutar\r\natt verkställa dödsdomar, blir Turkiet inom\r\nEuroparådet det enda land som tillåter\r\navrättningar. Åtskilliga av de dödsdömda har fått\r\nsina domar av militärdomstolar, där den rättsliga\r\nprövningen varit godtycklig efter att tortyr\r\nförekommit.</pre><pre>Turkiet har anslutit sig till konventionen mot tortyr.\r\nMen Amnesty International liksom andra källor\r\nrapporterar att utbredd tortyr och andra brott mot\r\nde mänskliga rättigheterna fortsätter i stor\r\nomfattning.</pre><pre>1982 anmäldes Turkiet av bl.a. Sverige till\r\nEuropakommissionen för mänskliga rättigheter,\r\nvilket tre år senare ledde till en förlikning, som\r\ninnebar att Turkiet skulle upphöra med\r\nkränkningar mot Europakonventionen om\r\nmänskliga rättigheter.</pre><pre>Sverige liksom övriga medlemsländer har ett direkt\r\nansvar för att Turkiet, som medlem i Europarådet,\r\nuppfyller konventionen i praktiken.</pre><pre>På grund av det anförda får jag ställa följande\r\nfrågor till utrikesminister Sten Andersson.</pre><pre>1.  Vilka åtgärder avser regeringen vidta i\r\nanledning av rapporterna om tortyr och andra\r\nkränkningar av gällande konventioner?</pre><pre>2.  Hur bedömer regeringen situationen för de\r\ndödsdömda fångarna i Turkiet och vilka åtgärder\r\nkommer att vidtas för att stoppa nya avrättningar?</pre><pre>1990/91:61 av Annika Åhnberg (v) till\r\nindustriministern om effekterna av\r\nTjernobylolyckan:</pre><pre>Den 26 april 1986 inträffade en explosion i den\r\nfjärde reaktorn vid kärnkraftverket i Tjernobyl.\r\nExplosionen var så kraftig att ståltaket, 1 000 ton\r\ntungt, slets av reaktorbyggnaden och en häftig\r\nbrand uppstod. Stora mängder radioaktiva ämnen\r\nspreds i atmosfären, bl.a. jod 131, cesium 134 och\r\ncesium 137. Många länder drabbades av nedfallet,\r\nockså Sverige.</pre><pre>Fyra personer omkom omedelbart, och under de\r\nnärmaste veckorna dog ytterligare 30 av akuta\r\nstrålskador, många av dem var brandmän. Officiellt\r\nuppges sammanlagt 31 människor som arbetade på\r\nkärnkraftverket eller med saneringen ha dött.\r\nInofficiella siffror uppger dock antalet till 250.\r\n200 000 människor har evakuerats. Om vad som\r\nsedan hänt, om de mer långsiktiga skadorna på\r\nbarn och vuxna, på djur och på natur vet vi inte så\r\nmycket.</pre><pre>Från Tjernobyl kan vi lära oss mycket om\r\nkonsekvenserna av en kärnkraftsolycka. I dag när\r\nkärnkraftsavvecklingen i Sverige på nytt\r\nifrågasätts -- det räcker tydligen inte med ett Three\r\nMile Island och ett Tjernobyl; behövs det ett\r\nBarsebäck också? -- vore det rimligt att en\r\nnoggrann analys av effekterna av Tjernobyl blev en\r\ndel av underlaget i diskussionen.</pre><pre>Just därför är det så beklagligt att något försök till\r\nsamlad analys inte finns.</pre><pre>SSI (statens strålskyddsinstitut) har rapporterat om\r\nen beräkning som anger de totala sovjetiska\r\nkonstnaderna för perioden 1986--1996 till 40\r\nmiljarder rubel, vilket torde motsvara 200\r\nmiljarder kronor. Andra beräkningar redovisar helt\r\nandra belopp, från 9 miljarder rubel till 30\r\nmiljarder rubel.</pre><pre>Kostnaderna i Sverige för Tjernobylkatastrofen har\r\nberäknats till en halv miljard kronor t.o.m.\r\nutgången av budgetåret 1987/88. Beräkningen\r\navsåg kostnader via försvars-, jordbruks- och\r\nindustridepartementen.</pre><pre>Kostnaderna för Sverige, Norge och Finland\r\nuppges i en tidningsartikel vara ca 3 miljarder\r\nkronor.</pre><pre>Till dessa ekonomiska beräkningar av olika\r\nkvaliteter skall övriga förluster, som är de\r\nviktigaste, läggas. Förlorade liv, förlorad\r\nlivskvalitet och ångest för resten av livet hos många\r\nmånga människor -- hos dem som lever nära det\r\ndirekt drabbade området i Sovjetunionen, men\r\nockså hos dem som lever i områden drabbade av\r\nradioaktivt nedfall i Sverige och i andra länder.</pre><pre>Några kända fakta är:</pre><pre>*  Jordbruksareal av samma storlek som den totala\r\nsvenska jordbruksarealen är obrukbar, för hur\r\nlänge vet ingen.</pre><pre>* Antalet missbildade nyfödda barn har ökat.</pre><pre>*  Växter inom en 10 km radie från Tjernobyl\r\nstråldödades, men man har också observerat\r\ngenetiska förändringar, som deformerade eklöv\r\noch onormal barrtäthet.</pre><pre>Diskussionen om kärnkraftens konsekvenser kan\r\ninte reduceras till en diskussion om sannolikheten\r\nav en olycka, den måste också inbegripa\r\nkonsekvenserna av en olycka.</pre><pre>Det förefaller mig mycket besynnerligt att inte en\r\nseriös analys av Tjerobylolyckans effekter är en del\r\nav underlaget för vår energipolitiska diskussion.\r\nAnalysen behövs för att diskutera kärnkraftens roll\r\ni energisystemet men också som underlag för en\r\nkorrekt bedömning av kostnaderna för\r\nkärnkraftsproduktionen och för fastläggande av\r\nförsäkringspremier. Det är inte rimligt att samhället\r\nskall stå som garant. Försäkringskostnaderna måste\r\nbäras av producenterna.</pre><pre>Dessutom behövs en analys för att förbättra den\r\nsvenska beredskapen inför kärnkraftsolyckor här\r\neller utomlands.</pre><pre>Vid olyckan i Tjernobyl, liksom så ofta annars,\r\ndrabbades barnen särskilt hårt. Många rapporter\r\nnår oss om brist på obesmittade livsmedel, om\r\nförstörda marker som gör att barnen inte längre kan\r\nfå vara ute och om sjukdomar till följd av\r\nTjernobylkatastrofen. Ideella organisationer\r\nsamlar nu in pengar för att hjälpa barnen i det\r\ndrabbade området.</pre><pre>Nyligen hölls i FNs regi ett toppmöte om barnens\r\nsituation i världen. Det rådde stor enighet kring\r\nnödvändigheten av att vi försöker förbättra barnens\r\nsituation. Därför vill jag särskilt betona vikten av\r\natt vi från svensk sida gör vad vi kan för de\r\ndrabbade barnen runt Tjernobyl, eftersom vi har\r\nmedicinska och tekniska resurser, vilket saknas där.</pre><pre>Mot bakgrund av ovanstående vill jag fråga:</pre><pre>1.  Kommer regeringen att ta initiativ till en seriös\r\nanalys av effekterna av kärnkraftsolyckan i\r\nTjernobyl?</pre><pre>2.  Vad avser regeringen göra för att hjälpa de\r\ndrabbade barnen runt Tjernobyl?</pre><pre>den 24 oktober</pre><pre>1990/91:62 av Marianne Andersson i Vårgårda (c)\r\ntill arbetsmarknadsministern om arbetslösheten i\r\nÄlvsborgs län:</pre><pre>Det har förutsagts att Älvsborgs län kommer att bli\r\nnästa krisområde på grund av näringsstrukturen\r\nmed stor andel verkstadsföretag och\r\nunderleverantörer till dessa. Nu börjar vi se den\r\nsituationen.</pre><pre>Platstillströmningen har minskat i högre takt i P-län\r\nän i övriga landet. Antalet nyanmälda platser i P-\r\nlän har minskat med 23 % mot 10 % i riket.\r\nÄlvsborgs län är särskilt utsatt genom Saabs\r\nneddragningar i Trollhättan och den krympande\r\ntekobranschen.</pre><pre>Antalet arbetssökande är också högre än i landet i\r\növrigt. Förändringen är 19 % i P-län och 5 % i\r\nriket. Sammantaget räknar länsarbetsnämnden\r\nmed 1 100 fler människor utan arbete än för ett år\r\nsedan. Prognosen för det kommande året är\r\nalarmerande; i augusti 1991 räknar\r\nlänsarbetsnämnden med 3 200 fler arbetslösa än i\r\naugusti 1990. Detta skulle innebära en ökning från\r\n2,2 % till 3,4 % arbetslösa på ett år i P-län.</pre><pre>Dessa siffror visar att P-län är speciellt utsatt för\r\nden försämring som i dag sker på arbetsmarknaden.\r\nI arbetsmarknadsutsikterna för september pekar\r\nman på att det är äldre, kvinnor och flyktingar som\r\ndrabbas av den försämrade situationen. Kvinnor är\r\nspeciellt utsatta, delvis på grund av den försämrade\r\nsituationen inom tekobranschen, som\r\nhuvudsakligen drabbar kvinnor.</pre><pre>Skatteomläggningen, som leder till minskade\r\nmöjligheter att resa till och från sitt arbete på grund\r\nav minskade reseavdrag, förvärrar situationen.\r\nDetta gör att arbetsmarknaden nu är sämre\r\nfungerande, eftersom det i dag finns minskat\r\nincitament att arbeta och ökade marginalkostnader\r\nför att delta i arbetslivet. Människor drabbas av en\r\ndålig arbetsmarknad och dessutom har man\r\nekonomiskt svårt att klara av kostnaderna för att\r\narbeta.</pre><pre>De kraftigt ökade lönekostnaderna har bidragit till\r\nsvårigheterna på arbetsmarknaden.\r\nRehnbergkommissionen har varnat för ökningen av\r\npermitteringar och varsel. Kommissionen har\r\ndessutom varnat för att försämringarna på\r\narbetsmarknaden kommer att bli störst för dem\r\nsom bor utanför de expansiva områdena.</pre><pre>P-län har redan drabbats hårt av neddragningar\r\ninom teko och nu av svårigheterna för Saab i\r\nTrollhättan. Neddragningarna drabbar inte bara\r\ndess industrier, utan i stor omfattning även\r\nunderleverantörerna.</pre><pre>Med hänvisning till vad som ovan anförts vill jag\r\nfråga arbetsmarknadsministern:</pre><pre>Vilka åtgärder avser regeringen att vidta för att\r\nmotverka den ökade arbetslösheten i Älvsborgs\r\nlän?</pre><pre>28 § Anmälan om frågor</pre><pre>Anmäldes att följande frågor framställts</pre><pre>den 23 oktober</pre><pre>1990/91:127 av Karl-Gösta Svenson (m) till\r\nindustriministern om investeringar i Blekinge:</pre><pre>Blekinge har en i jämförelse med riket i övrigt\r\nhögre arbetslöshet. Den är särskilt påtaglig för\r\nungdomar och kvinnor. Som bekant kommer inte\r\nSaab att investera i en ny bilmotorfabrik i\r\nKarlskrona, vilken beräknades ge 500 nya\r\narbetstillfällen.</pre><pre>Varslen ökar i länet. Arbetslösheten kommer att\r\nöka och beräknas uppgå till 3,5 % under första\r\ndelen av år 1991.</pre><pre>Den socialistiska regeringen har under det här året\r\nvägrat små och medelstora företag i länet att nyttja\r\nsina investeringsfondsmedel för investeringar. Det\r\när ett märkligt agerande i tider av stigande\r\narbetslöshet och sjunkande investeringar. Det\r\ntyder också på en småföretagarfientlig politik.</pre><pre>Genom att släppa investeringsfondsmedel fria för\r\ninvesteringar i Blekinge stimuleras till ökade\r\ninvesteringar i länet, och därmed skapas\r\nförutsättningar för ytterligare arbetstillfällen.</pre><pre>Kommer industriministern att omgående släppa\r\nmedel i allmän investeringsfond och\r\ninvesteringsreserv fria för investeringar i Blekinge?</pre><pre>1990/91:128 av Pär Granstedt (c) till\r\njustitieministern om den sammanslagna\r\nförsäkrings- och kammarrätten i Stockholm:</pre><pre>Enligt riksdagsbeslut skall kammarrätterna och\r\nförsäkringsrätterna slås samman. Kammarrätten i\r\nStockholm ligger i centrala Stockholm och\r\nförsäkringsrätten för Mellansverige i Handen. Det\r\när en viktig strävan att motverka de stora\r\nkoncentrationer av arbetsplatser i centrala\r\nStockholm och stärka arbetsmarknaden främst i\r\nsödra Stockholms län. Staten har här som\r\ndominerande arbetsgivare i regionen ett stort\r\nansvar.</pre><pre>Kommer frågan om lokaliseringen av den nya\r\nsammanslagna försäkrings- och kammarrätten i\r\nStockholm lösas med hänsyn tagen till behovet av\r\nen bättre fördelning av arbetsplatserna i\r\nStockholmsregionen?</pre><pre>1990/91:129 av Rolf L Nilson (v) till\r\nindustriministern om det statliga villkorslånet till\r\nSaab:</pre><pre>Hösten 1989 fick Saab låna 1,2 miljarder kronor av\r\nstaten, ett s.k. villkorslån, som skulle återbetalas i\r\nform av royalty på försäljningen av flygplanet 2000.\r\nI samband med lånet förband sig Saab att bl.a.\r\nuppföra en sammansättningsfabrik för\r\nbensinmotorer eller annan industriell verksamhet i\r\nKarlskrona. Den skulle ge 500 arbetstillfällen.</pre><pre>Nu har Saab meddelat att man inte tänker uppfylla\r\ndet löftet. Orsaken är minskad\r\npersonbilsförsäljning.</pre><pre>En rimlig konsekvens av Saabs löftesbrott är att\r\nvillkorslånet omedelbart återbetalas till staten.</pre><pre>Jag frågar därför industriministern om regeringen\r\navser att kräva att Saab omedelbart återbetalar\r\nvillkorslånet.</pre><pre>1990/91:130 av Ylva Annerstedt (fp) till\r\nsocialministern om märkning av metallprodukter\r\nsom innehåller nickel:</pre><pre>Ungefär 10 % av svenska kvinnor lider av\r\nnickelallergi. Ofta har de drabbats efter håltagning\r\ni öronen. Som nickelallergiker kan man inte ta i\r\nmetallbestick, metallhandtag, bära kläder med\r\nblixtlås i metall eller smycken som avger nickel.</pre><pre>Socialstyrelsen har kommit med föreskrifter om\r\ngränsvärden för att få märka varor med\r\nbeteckningen LN -- ''låg nickelhalt''. Men detta är\r\nbara rekommendationer.</pre><pre>Vilka ytterligare åtgärder avser socialministern\r\nvidta för att introducera en obligatorisk märkning\r\nav metallprodukter som innehåller nickel?</pre><pre>1990/91:131 av Håkan Holmberg (fp) till\r\nutrikesministern om mordet på Daniel Chamon:</pre><pre>Den 21 oktober i år mördades den kände\r\nlibanesiske politikern Daniel Chamon och hans\r\nfamilj av okända gärningsmän. Chamon var\r\nkristen, men bland hans anhängare fanns också\r\ndruser och muslimer. Många bedömare sätter\r\nmordet i samband med de syriska truppernas försök\r\natt eliminera både politiska och militära hot mot\r\nfortsatt syrisk dominas i Libanon. Möjligheterna\r\natt uppnå en fredlig lösning av konflikterna i landet\r\nter sig nu mindre än någonsin.</pre><pre>Mot denna bakgrund vill jag fråga\r\nutrikesministern:</pre><pre>På vilket sätt har den svenska regeringen\r\nprotesterat mot mordet på Daniel Chamon?</pre><pre>den 24 oktober</pre><pre>1990/91:132 av Ingegerd Elm (s) till socialministern\r\nom socialstyrelsens regionala enheter för tillsyn\r\ninom hälso- och sjukvården:</pre><pre>Ämnar regeringen ompröva sitt eget beslut om\r\nlokalisering till Jönköping av en av socialstyrelsens\r\nregionala enheter för tillsyn inom hälso- och\r\nsjukvården?</pre><pre>1990/91:133 av Viola Claesson (v) till\r\nsocialministern om lasarettet i Skene:</pre><pre>Inom Älvsborgs landsting planeras nedskärningar\r\nmotsvarande med en halv miljard kronor av totalt\r\nsex miljarder kronor. I sjukvårdsnämndens\r\npanikartade förslag ingår en ny rollfördelning\r\nmellan de berörda sjukhusen. Främmande termer\r\nsom ''high-touch'' och ''high-tech'' används nu av\r\nnämndens företrädare för att klassa de olika\r\nlasaretten.</pre><pre>Lasarettet i Skene är ett av dem som kommer att\r\nutarmas på ett förödande sätt om planerna\r\ngenomförs. Befolkningen i Marks kommun\r\nrevolterar mot planerna på att lägga ner\r\nakutsjukvården eftersom det innebär att 90 % av\r\nverksamheten vid Skene lasarett är i farozonen.</pre><pre>Jag vill därför fråga Ingela Thalén:</pre><pre>Avser regeringen vidta några åtgärder för att\r\nförhindra nedskärningar av den typ som kan\r\nkomma att drabba verksamheten vid lasarettet i\r\nSkene?</pre><pre>1990/91:134 av Marianne Andersson i Vårgårda (c)\r\ntill industriministern om utvecklingsfondernas\r\nlånefond:</pre><pre>Riksdagen beslutade i våras i enlighet med\r\nregeringens näringspolitiska proposition att\r\nreducera utvecklingsfondernas lånefond med 1,6\r\nmiljarder kronor. Beslutet var olyckligt inte minst\r\nmed tanke på dagens försämrade\r\narbetsmarknadssituation. Indragningen fördelas\r\ndessutom mellan länen på ett administrativt sätt av\r\nSIND statens industriverk utan hänsyn till\r\nsituationen i de olika länen.</pre><pre>För Älvsborgs län får detta förödande\r\nkonsekvenser. Vår utvecklingsfond är en av de mest\r\neffektiva och hade vid beslutstillfället mycket\r\npengar ute. Nu kommer de friska pengarna att dras\r\nin till staten medan de med de största riskerna finns\r\nkvar. Samtidigt är Älvsborgs län ett av de mest\r\nutsatta för konjunkturväxlingar. Bilindustrin och\r\nalla dess underleverantörer samt tekoindustrin är\r\nkända exempel. Nu när behovet blir som störst är\r\nmöjligheterna att hjälpa små företag som minst.</pre><pre>Är industriministern beredd att ta initiativ till\r\nomprövning av beslutet om indragning av 1,6\r\nmiljarder kronor från utvecklingsfonden?</pre><pre>29 § Kammaren åtskildes kl. 18.25.</pre><pre>Förhandlingarna leddes</pre><pre>av talmannen från sammanträdets början t.o.m. 9 §\r\nanf. 22 (delvis),</pre><pre>av förste vice talmannen därefter t.o.m. 12 § anf. 51\r\n(delvis),</pre><pre>av andre vice talmannen därefter t.o.m. 16 §,</pre><pre>av tredje vice talmannen därefter t.o.m. 22 § anf.\r\n118 (delvis) och</pre><pre>av förste vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}