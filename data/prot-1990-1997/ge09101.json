{"dokumentstatus":{"dokument":{"hangar_id":"2438987","dok_id":"GE09101","rm":"1990/91","beteckning":"101","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"101","slutnummer":"0","datum":"1991-04-24 00:00:00","systemdatum":"2010-02-17 00:00:00","publicerad":"1991-04-24 00:00:00","titel":"Riksdagens snabbprotokoll 1990/91:101 Onsdagen den 24 april","subtitel":null,"status":null,"htmlformat":null,"relaterat_id":null,"source":"webbnav","sourceid":"{50078058-CBC5-4B18-9EE7-4BEBB4FF924A}","dokument_url_text":"http://data.riksdagen.se/dokument/GE09101/text","dokument_url_html":"http://data.riksdagen.se/dokument/GE09101","dokumentstatus_url_xml":"http://data.riksdagen.se/dokumentstatus/GE09101","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:101</div>\r\n<div class=\"sidhuvud_datum\">Onsdagen den 24 april</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 § Justering av protokoll</pre><pre>Justerades protokollet för den 18 april.</pre><pre>2 § Hänvisning av ärende till utskott</pre><pre>Föredrogs och hänvisades</pre><pre>Proposition</pre><pre>1990/91:175 till socialutskottet</pre><pre>3 § Förnyad bordläggning</pre><pre>Föredrogs men bordlades åter</pre><pre>ip &gt; Finansutskottets betänkande 1990/91:FiU24</pre><pre>Skatteutskottets betänkande 1990/91:SkU22</pre><pre>Socialförsäkringsutskottets betänkande 1990/91:</pre><pre>SfU12</pre><pre>Kulturutskottets betänkanden 1990/91:KrU20--\r\nKrU28</pre><pre>Jordbruksutskottets betänkande 1990/91:JoU21</pre><pre>Bostadsutskottets betänkanden 1990/91:BoU13\r\noch BoU14</pre><pre>4 § Beslut rörande utskottsbetänkanden som\r\nslutdebatterats den 18 april</pre><pre>Företogs till avgörande kulturutskottets\r\nbetänkanden 1990/91:KrU17 och KrU18\r\n(beträffande debatten i dessa ärenden, se prot. 97).</pre><pre>Kulturutskottets betänkande KrU17</pre><pre>Mom. 1 (idrottsrörelsens framtida inriktning)</pre><pre>Utskottets hemställan bifölls med 282 röster mot\r\n18 för reservation 1 av Alexander Chrisopoulos. 1\r\nledamot avstod från att rösta.</pre><pre>Mom. 2 (statens representation i\r\nRiksidrottsstyrelsen)</pre><pre>Utskottets hemställan bifölls med 212 röster mot\r\n89 för reservation 2 av Ingrid Sundberg m.fl. 1\r\nledamot avstod från att rösta.</pre><pre>Mom. 6 (handikappidrott)</pre><pre>Utskottets hemställan -- som ställdes mot\r\nreservation 3 av Ingrid Sundberg m.fl. -- bifölls med\r\nacklamation.</pre><pre>Mom. 7 (medelsanvisningen till Stöd till idrotten)</pre><pre>Utskottets hemställan bifölls med 249 röster mot\r\n55 för reservation 4 av Stina Gustavsson och Stina\r\nEliasson.</pre><pre>Mom. 11 (medelsanvisningen till Stöd till idrottens\r\nforskning och utveckling m.m.)</pre><pre>Utskottets hemställan bifölls med 266 röster mot\r\n39 för reservation 8 av Stina Gustavsson och Stina\r\nEliasson.</pre><pre>Övriga moment</pre><pre>Utskottets hemställan bifölls.</pre><pre>Kulturutskottets betänkande KrU18</pre><pre>Mom. 1 och 2 (den huvudsakliga inriktningen av\r\nstatens ungdomsråds verksamhet m.m.)</pre><pre>Utskottets hemställan bifölls med 214 röster mot\r\n91 för reservation 1 av Ingrid Sundberg m.fl.</pre><pre>Mom. 6 (beräknande av medel till Stiftelsen för\r\ninternationellt ungdomsutbyte, m.m.)</pre><pre>Utskottets hemställan bifölls med 248 röster mot\r\n55 för reservation 4 av Ingrid Sundberg m.fl.</pre><pre>Mom. 9 (ungdomsutbyte med programländerna)</pre><pre>Utskottets hemställan bifölls med 282 röster mot\r\n17 för reservation 8 av Alexander Chrisopoulos. 4\r\nledamöter avstod från att rösta.</pre><pre>Mom. 12 (ungdomsutbytescertifikat)</pre><pre>Utskottets hemställan bifölls med 287 röster mot 16\r\nför reservation 11 av Alexander Chrisopoulos.</pre><pre>Mom. 17 (medelsanvisningen till Bidrag till\r\nfolkrörelserna)</pre><pre>Utskottets hemställan bifölls med 264 röster mot 39\r\nför reservation 12 av Stina Gustavsson och Stina\r\nEliasson.</pre><pre>Mom. 26 (extra omgångar av Trisslotteriet för\r\nfolkrörelseändamål)</pre><pre>Utskottets hemställan bifölls med 228 röster mot 75\r\nför reservation 13 av Stina Gustavsson m.fl.</pre><pre>Övriga moment</pre><pre>Utskottets hemställan bifölls.</pre><pre>\r\nMeddelande om samlad votering  Förste vice\r\ntalmannen meddelade att justitieutskottets\r\nbetänkanden JuU23, JuU20 och JuU18 skulle\r\navgöras i ett sammanhang efter avslutad debatt.</pre><pre>5 § Anslag till polisväsendet</pre><pre>Föredrogs</pre><pre>justiteutskottets betänkande</pre><pre>1990/91:JuU23 Anslag till polisväsendet (prop.\r\n1990/91:100 delvis).</pre><pre>Anf. 1 JERRY MARTINGER (m):</pre><pre>Fru talman! Den socialdemokratiska politiken\r\nunder 1980-talet har tillfogat Sveriges polisväsende\r\nsvåra skador för lång tid framöver.\r\nNedskärningarna av polisutbildningen har fått\r\nåterverkningar inom i stort sett varje polisdistrikt i\r\nlandet. Från att ha legat på 600--800 aspiranter per\r\når under den borgerliga regeringsperioden 1976--\r\n1982, sjönk antalet aspiranter vid polishögskolan i\r\nmitten av 1980-talet så lågt att det under två år var\r\nnere i endast 150 per år.</pre><pre>Under den sex år långa borgerliga\r\nregeringsperioden antogs sammanlagt 4 124 nya\r\npolisaspiranter. Under de därefter följande sex\r\nsocialdemokratiska regeringsåren antogs endast\r\n1 360 aspiranter, alltså inte ens en tredjedel så\r\nmånga under lika lång tid.</pre><pre>De här kraftiga neddragningarna skedde i ett läge\r\ndå brottskurvan var stigande, vilket i sin tur fick till\r\nföljd att brottsligheten ökade ytterligare.</pre><pre>Om man räknar om polisväsendets totala\r\npersonalresurer till årsarbetskrafter efter avdrag\r\nför semester, tjänstledigheter, sjukdom och sociala\r\nledigheter, finner man att situationen för polisen\r\nförsämrats drastiskt under de senaste åren. En\r\njämförelse mellan resurstillgången 1986 och 1990\r\nger följande resultat.</pre><pre>År 1986 förfogade polisväsendet över 16 986\r\npoliser. Motsvarande siffra för 1990 var 15 871.\r\nEftersom det i siffrorna ingår 917 respektive 1 250\r\nårsarbetskrafter i betald övertid, har\r\npolisresurserna under de senaste fem åren alltså\r\nminskat med 1 448 årsarbetskrafter eller 8,5 %.\r\nÖvertidsuttaget har ökat med 333 årsarbetskrafter\r\neller 36 %.</pre><pre>Under den ifrågavarande femårsperioden har\r\nresursförbrukningen för brottsförebyggande\r\nverksamhet minskat med 7 % medan\r\növervakningsverksamheten minskat med 10 %.</pre><pre>Inom övervakningsverksamheten har\r\nstationstjänsten minskat med 9 %,\r\nkvarterspolisverksamheten med 22 %,\r\nfotpatrulleringen med 43 %, allmän övervakning\r\nmed 13 % och särskild övervakning med 11 %.\r\nUtryckningsverksamheten har däremot ökat med\r\n6 %.</pre><pre>Beträffande kriminalpolisverksamheten har\r\nresurserna minskat med 4 %, varav brottsspaning\r\ndrabbats av minus 18 %, teknisk undersökning\r\nminus 4 % och brottsutredning minus 2 %.</pre><pre>Att polisverksamheten över huvud taget kunnat\r\nupprätthållas på det sätt som skett beror på att\r\nregeringen, som ytterst ansvarig i sammanhanget,\r\nhar kalkylerat med en otroligt lojal yrkesår. Jag har\r\nhört talas om polismän som inte haft en enda ledig\r\ndag mellan augusti och december. Hur många\r\nandra yrkesgrupper skulle acceptera sådana\r\narbetsförhållanden? Jag skulle vilja påstå att\r\nregeringen under de senaste åren bedrivit rovdrift\r\npå Sveriges poliser.</pre><pre>Fru talman! Kombinationen av polisnedskärningar\r\noch socialdemokratisk kriminalpolitik i övrigt har\r\nvarit förödande för rättstryggheten.</pre><pre>Samtidigt som polisnedskärningarna ägt rum har vi\r\nhaft ett samhälle där brottslingen satts i centrum\r\noch brottsoffret kommit i andra hand. Detta har i\r\nsin tur lett till att brottslingarna känt vind i seglen\r\nsom aldrig tidigare. Plötsligt har det lönat sig att ta\r\nchansen och begå brott.</pre><pre>De flesta brottslingar har löpt en tämligen liten risk.\r\nI allmänhet har man kunnat utföra kriminella\r\nhandlingar i stark förvissning om att inte åka fast.\r\nDen som ändå har gripits har vetat att möjligheten\r\nhar varit stor att snabbt bli släppt. För den händelse\r\nbrottet inte blivit avskrivet, utan gått till\r\nrättegången, har det funnits goda chanser att få\r\nmilda påföljder.</pre><pre>I de fall då det gått så långt att fängelse utdömts,\r\nhar det funnits stora möjligheter att bli utsläppt\r\nefter halva tiden. De som inte tillhört den kategori\r\nav fångar som kunnat bli föremål för\r\nhalvtidsfrigivning har i många fall kunnat ta sig ut\r\nur fängelset på egen hand. Kriminalvården har\r\nt.o.m. anordnat kurser i bergsklättring, vilket\r\nnaturligtvis givit kunskaper som varit värdefulla för\r\ndem som tagit vägen över fängelsemuren. De som\r\ninte rymt från fängelserna har haft goda\r\nmöjligheter att avvika under permission.</pre><pre>Sådan har verkligheten varit under 1980-talet och\r\ndess värre tvingas jag konstatera att det mesta är\r\noförändrat i dag.</pre><pre>Under femårsperioden 1986--1990 har brotten mot\r\nbrottsbalken ökat med 116 121 till 1 076 289, dvs.\r\nen ökning med 12 %. De specialstraffrättsliga\r\nbrotten har ökat med 7 232 till 142 531. Det är 5 %.\r\nDet totala antalet polisanmälda brott har således\r\nökat med 123 353 till 1 218 820, dvs. 11 %.</pre><pre>Brott mot liv och hälsa har ökat med 8 171 till\r\n43 152, 23 % och sexualbrotten med 1 114 till\r\n5 246, dvs. 27 %. Stöld, rån och andra\r\ntillgreppsbrott har ökat med 75 141 till 740 376,\r\n11 %, varav rån och grovt rån ökat med 2 161 till\r\n5 967, inte mindre än 57 %.</pre><pre>När det gäller bedrägeri och annan oredlighet har\r\ndet skett en ökning med 2 841 brott till 106 669, dvs.\r\nen ökning med 3 %, och när det gäller\r\nskadegörelsebrotten med 16 859 brott till 96 963,\r\ndvs. med 21 %.</pre><pre>Den verkliga brottsnivån är dessutom betydligt\r\nhögre än den som framgår av den officiella\r\nstatistiken. Statistiska centralbyråns senaste\r\nofferundersökning, som presenterades i lördags,\r\nvisar bl.a. att vart fjärde hushåll, dvs. omkring\r\n840 000 hushåll, varje år drabbas av någon form av\r\nstöld eller skadegörelse. Det är inte konstigt att\r\nmänniskor är oroliga.</pre><pre>Beträffande den s.k. uppklaringsprocenten har det\r\nblivit ytterligare försämringar. Numera klaras i\r\ngenomsnitt endast 32 % av alla brott upp. När det\r\ngäller vissa typer av brott är uppklaringsprocenten\r\nännu lägre. För rån gäller 18 %, för skadegörelse\r\n16 %, för bostadsinbrott 8 %, för inbrott i källare\r\noch på vind 4 %, för stöld från motorfordon 4 %\r\noch för cykelstöld bara 2 %.</pre><pre>Ett tecken på att polisens resurser är alltför\r\nunderdimensionerade för att det skall gå att klara\r\nett modernt och utvecklat samhälles krav på\r\nordning och säkerhet är att såväl privata\r\norganisationer som företag och myndigheter har\r\nbörjat ägna sig åt egen polisverksamhet eller begär\r\natt få göra det.</pre><pre>Bevakningsföretagen får en allt större marknad,\r\noch sådana kriminalpolisuppgifter som polisen av\r\nresursskäl inte klarar av fullgörs i en växande\r\nomfattning av exempelvis de stora företagen själva\r\neller genom olika typer av privata\r\nutredningsföretag.</pre><pre>Många myndigheter -- exempelvis\r\ntrafiksäkerhetsverket, vägverket och\r\nluftfartsverket -- söker sig fram på egna vägar när\r\npolisen inte anser sig kunna fördela tillräckliga\r\nresurser till uppgifter på dessa myndigheters\r\nsakområden.</pre><pre>T.o.m. ute i kommunerna överväger man hur man\r\nskall kunna organisera och finansiera egna poliser.\r\nEnskilda medborgare, som har ekonomiska\r\nmöjligheter, ''köper'' egen säkerhet.</pre><pre>Fru talman! Det är absolut nödvändigt att polisen\r\nhar tillgång till tillräckliga resurser, för annars\r\nriskerar vi en utveckling som leder till att\r\nmedborgarna tar till oacceptabla medel för att\r\nskydda sig eller att medborgarna tar lagen i egna\r\nhänder för att beivra brottsligheten.</pre><pre>Redan i dag förekommer olika former av s.k.\r\nmedborgargarden på skilda håll i landet, och när\r\ndet gäller denna företeelse kan man vänta sig en\r\nökning om inte medborgarna kan känna sig trygga\r\nmed den poliskår som finns.</pre><pre>Nedrustningen av den svenska polisen har i många\r\nfall lett till att polishus har stått obemannade under\r\nvissa tider av dygnet. Och tomma polishus inger\r\nnaturligtvis inte medborgarna någon starkare\r\nkänsla av trygghet. Inbrottet hos Lidingöpolisen\r\nförra veckan förtjänar att uppmärksammas i detta\r\nsammanhang. I en artikel i Lidingö-Posten\r\nklassificerar Lidingö kommuns\r\nfullmäktigeordförande Allan Ekström inbrottet\r\nsom ett nederlag för rättssamhället. Allan Ekström\r\nställer följande fråga: ''Har den poliskår, som ej\r\nförmått att skydda sin egen polisstation nattetid\r\nfrån angrepp utifrån, tillgång till tillräckliga\r\nresurser för att fullgöra sin primära uppgift,\r\nnämligen att upprätthålla lag och ordning på\r\nLidingö?''</pre><pre>Fru talman! Den dag det bildas medborgargarden\r\nför att skydda våra polisstationer är kanske inte\r\nlångt borta.</pre><pre>I sin anslagsframställning för budgetåret 1991/92\r\nbegär rikspolisstyrelsen 800 nya polisaspiranter.\r\nSamtidigt har man sagt att det, även om\r\nantagningen skulle hållas på den nivån varje år\r\nframöver, kommer att dröja ända till 1996/97 innan\r\nden nuvarande bristen på poliser förbyts i ett\r\növerskott.</pre><pre>Regeringens behandling av detta äskande är\r\nemellertid mycket egendomligt</pre><pre>I budgetpropositionen konstaterar civilministern\r\nförst att personalsituationen inom polisen\r\nfortfarande är ''bekymmersam''. Därefter skriver\r\nhan följande: ''Av avgörande betydelse för att\r\nförbättra personalsituationen har emellertid varit\r\nde senaste årens satsningar på intagningen av\r\npolisaspiranter till polishögskolan. Dessa\r\nsatsningar börjar nu ge effekt i form av\r\nfärdigutbildade poliser. Även om situationen\r\nsåledes håller på att förbättras, gäller det att behålla\r\nen fortsatt hög antagning till polishögskolan också\r\nframdeles, så att utvecklingen inte på nytt vänder i\r\nnegativ riktning.''</pre><pre>Efter dessa ord föreslås helt överraskande\r\nbeträffande aspirantantagningen under budgetåret\r\n1991/92 en minskning från 800 till 600.\r\nUtskottsmajoriteten ställer sig bakom\r\ncivilministerns bedömning. Man blir inte litet\r\növerraskad.</pre><pre>Att socialdemokraterna återigen föreslår en\r\nminskning av antalet polisaspiranter kan bara\r\nbetyda att man från regeringspartiets sida inte är\r\nberedd att fullt ut rätta det misstag som man har\r\nbegått under 1980-talet, och det är obegripligt.</pre><pre>Vi moderater menar att 800 nya polisaspiranter bör\r\nantas även under det kommande budgetåret. Fler\r\nkan för övrigt inte inrymmas i polishögskolans\r\nlokaler. För att minska skadeverkningarna av 1980-\r\ntalets nedskärningar bör dessutom 600\r\nadministrativa befattningshavare nyanställas.\r\nDärigenom skulle polispersonal med\r\nadministrativa uppgifter kunna frigöras för rent\r\npolisiär tjänst. En sådan förstärkning skulle -- till\r\nskillnad från en utökad antagning av aspiranter --\r\nge omedelbar effekt.</pre><pre>Ett snabbt beslut i enlighet med detta förslag skulle\r\ninnebära att vi redan till sommaren kunde få ut fler\r\npoliser på gator och torg. Vi skulle då också kunna\r\nplacera ut de kvarterspoliser som har dragits in men\r\nsom så väl behövs i människors närhet.</pre><pre>Vi moderater kan för övrigt inte begripa varför\r\nsocialdemokraterna drev i genom de kraftiga\r\nnedskärningarna beträffande polisresurserna under\r\n1980-talet. Det skulle vara intressant att höra\r\nsocialdemokraternas debattrepresentant här i dag\r\nange ett enda vettigt skäl till att de här\r\nnedskärningarna ägde rum.</pre><pre>Fru talman! Följderna av polisbristen har fått\r\nytterligare uppmärksamhet under den senaste tiden\r\ngenom att det har visat sig att rikspolisstyrelsen inte\r\nhar klarat statsmakternas beslut om att den\r\nekonomiska brottsligheten skall prioriteras.</pre><pre>Å andra sidan tror jag inte att det finns någon enda\r\nmänniska som på allvar har trott att\r\nrikspolisstyrelsen verkligen skulle klara de\r\nprioriteringskrav som har ställts. För svensk polis\r\nhar ju situationen varit helt ohållbar under de\r\nsenaste åren.</pre><pre>Det står fullständigt klart att det är regeringen som\r\nbär ansvaret för den uppkomna situationen genom\r\natt den har drivit en politik som har lett till en sådan\r\nförsvagning av polisens resurser att polisen helt\r\nenkelt inte har haft en chans att klara\r\nprioriteringskraven.</pre><pre>Utskottet har varit medvetet om polisens svåra\r\nsituation, varför man såvitt gäller\r\nrikspolisstyrelsesn ansvar bara har påpekat vad som\r\nhar brustit. Genom att uttala att regeringen\r\nskyndsamt måste vidta åtgärder för att det skall gå\r\natt komma till rätta med problemet har utskottet\r\nunderstrukit att det är regeringen som har det\r\nyttersta ansvaret i sammanhanget.</pre><pre>I en förlängning innebär detta -- som de moderata\r\nledamöterna i utskottet har sett saken -- att\r\nregeringen måste lägga sig till med en betydligt mer\r\nverklighetsnära uppfattning om hur mycket\r\nresurser som behövs inom polisen.\r\nUtskottsskrivningen bör ge regeringen en\r\nfingervisning om att den i fortsättningen måste ta\r\nstörre hänsyn till rikspolisstyrelsens äskanden om\r\nexempelvis utbildning av nya polisaspiranter än\r\nsom har skett inför den här budgetbehandlingen.</pre><pre>Texten under rubriken ''Sammanfattning'' på s. 1 i\r\nbetänkandet är en aning drastiskt formulerad och\r\nkan ge ett intryck av att utskottet har velat\r\nframställa rikspolisstyrelsen som den stora\r\nsyndaren i sammanhanget. Jag vill påpeka att i vart\r\nfall de moderata ledamöterna i utskottet inte har\r\nhaft tillgång till denna text före tryckningen av\r\nbetänkandet.</pre><pre>När det gäller riktlinjer för resursanvändningen\r\ninom polisväsendet, där bl.a. frågan om\r\nprioriteringen av den ekonomiska brottsligheten\r\nhör hemma, framgår det av reservation 1 vad som\r\när moderata samlingspartiets uppfattning.</pre><pre>I några av årets motioner aktualiseras frågan om\r\nresursfördelningen inom polisen. I motionerna 202\r\noch 203 förespråkas fler poliser till\r\nglesbygdsdistrikten, medan det i motionerna 218\r\noch 227 begärs fler poliser till Stockholm och andra\r\nstorstadsområden. Jag vill i det sammanhanget\r\nanföra följande.</pre><pre>Riksdagen har godtagit förslagen i propositionen\r\nom en förnyelse inom polisen -- proposition\r\n1989/90:155. I denna proposition säger\r\ncivilministern bl.a. följande: ''I ett längre och mera\r\növergripande perspektiv står det enligt min mening\r\nemellertid klart att frågan om fördelningen av\r\npolispersonal och andra resurser mellan\r\npolismyndigheterna måste underkastas en mera\r\nnoggrann analys än hittills. I allt väsentligt bygger\r\nden nuvarande fördelningen av polistjänster och\r\növriga resurser på de beräkningsgrunder och\r\nprinciper som tillämpades vid förstatligandet av\r\npolisväsendet.''</pre><pre>Fru talman! Polisväsendet står nu inför stora\r\nförändringar när det gäller resursfrågorna. Det är\r\ntänkt att polisen från den 1 juli 1992 skall övergå till\r\nen ordning med treåriga budgetramar. I samband\r\nmed den nya ordningen skall ett nytt\r\nplaneringssystem tas i bruk inom polisen.</pre><pre>Rikspolisstyrelsen har i denna del tagit fram ett\r\nförslag till hur planeringen skall gå till. När det\r\ngäller fördelningen av medel mellan län har en\r\njämförelse gjorts mellan å ena sidan befolkningstal\r\noch anmälda brott samt å andra sidan faktisk\r\nförbrukning av polismanslöner, löner till\r\nadministrativ personal och övriga\r\nförvaltningskostnader. Den jämförelse som\r\nrikspolisstyrelsen gjort visar att den faktiska\r\nfördelningen av resurser stämmer nära överens\r\nmed befolkningstal och antalet brottsanmälningar.</pre><pre>Emellertid finns mycket resurssvaga\r\npolismyndigheter och län som under åren\r\nmissgynnats genom att gamla fördelningsprinciper\r\nanvänts. Den fördelning vi haft har emellertid inte\r\nvarit resultatet av politiska beslut. Orsaken har\r\nbl.a. stått att finna i att det i vissa delar av landet\r\nvarit svårt att locka ungdomar till polisyrket.</pre><pre>Oavsett orsak måste nu denna ojämna fördelning\r\nbli föremål för analys och medföra en annorlunda\r\noch mer rättvis fördelning än tidigare. Som\r\nexempel på resurssvaga områden kan nämnas vissa\r\nglesbygdsdistrikt ute i landet. Men samma sak\r\ngäller även storstadsområdena, dit exempelvis\r\nockså Uppsala län måste räknas. Anledningen till\r\natt jag här särskilt nämner Uppsala län är att\r\nbrottsligheten där blivit ett allt större problem.</pre><pre>Näringslivets starka expansion i Stockholm--\r\nUppsala-regionen under de senaste åren har\r\nmedfört att också brottsligheten i nämnda region\r\nexpanderat kraftigt. Brottsligheten i Stockholm har\r\nfått allt fler förgreningar till Uppsala. Med Arlanda\r\nflygplats i centrum kan brottsligheten i den här\r\nregionen komma att växa sig så stark att den blir ett\r\nhot mot hela Mellansverige.</pre><pre>Rikspolisstyrelsens egen uppföljning av den\r\nfaktiska tillgången på poliser i länen och\r\nförvaltningsmedlens fördelning visar att Uppsala\r\nlän är missgynnat i förhållande till andra län. Vissa\r\nförbättringar har visserligen skett under de senaste\r\nåren, framför allt som en konsekvens av idogt tjat\r\nfrån såväl polisledning som lokala och regionala\r\npolitiker. Men situationen är fortfarande\r\notillfredsställande.</pre><pre>Fru talman! Företrädare för rikspolisstyrelsen har\r\ndå och då påpekat att vi inte kommer att uppnå\r\nverklig balans i resursfördelningen, förrän\r\npolisväsendet går in i nyordningen med\r\ntreårsbudget. Det innebär att den nuvarande\r\nsituationen kommer att bestå under ytterligare ett\r\når, samtidigt som polisväsendet kommer att arbeta\r\nvidare enligt den gamla ordningen med slutet\r\nbudgetår. Under detta år krävs svar på en lång rad\r\nfrågor innan den nya ordningen kan börja gälla.\r\nCivildepartementet har den 4 mars 1991 beslutat\r\nom en översyn av organisationsstrukturen inom\r\npolisväsendet. Meningen är att resultatet av detta\r\narbete skall ligga till grund för ett nytt\r\norganisationsbeslut som så långt det är möjligt skall\r\ngenomföras i samband med övergången till ett nytt\r\nbudgetsystem inom polisen den 1 juli 1992.</pre><pre>Det är inte svårt att föreställa sig att svensk polis\r\nmot bakgrund av den nuvarande fördelningen av\r\nresurser och de förändringar som krävs står inför\r\nmycket svåra och i en del fall smärtsamma beslut.\r\nDet bör inte få förekomma att de olika länen\r\nautomatiskt får gå in med det antal poliser de nu har\r\nsom någon form av grundbemanning i den nya\r\norganisationen. I så fall skulle man permanenta en\r\nmindre rättvis fördelning, vilket vore förödande för\r\nvissa glesbygdsområden, men också för de fyra\r\nstorstadsområdena, Stockholm, Göteborg, Malmö\r\noch Uppsala.</pre><pre>Det kommer att behövas politisk kraft och politiskt\r\nmod att ta beslut som innebär att man måste göra\r\nvissa omfördelningar av polisens resurser. Många\r\nfrågar sig om rikspolisstyrelsen som\r\nförvaltningsmyndighet är tillräckligt stark för att\r\nklara denna uppgift. Enligt min uppfattning handar\r\ndet emellertid inte i första hand om en uppgift för\r\nrikspolisstyrelsen. Här, liksom när det gäller de\r\nprioriteringsfrågor jag tidigare berört i samband\r\nmed åtgärder mot den ekonomiska brottsligheten,\r\när det regeringen som måste ha det yttersta\r\nansvaret.</pre><pre>Regeringen måste på ett helt annat sätt än tidigare\r\nmedverka i fördelningsarbetet, dvs. med politiska\r\nbeslut om resursfördelningen, och inte skjuta ifrån\r\nsig denna mycket viktiga fråga till tjänstemän på\r\nrikspolisstyrelsen. Frågan kommer att bli alltmer\r\nviktig, eftersom det i fortsättningen är de enskilda\r\nlänen som skall lägga fram sina äskanden. Det är\r\ndärvid angeläget att regeringen på ett kraftfullt sätt\r\nmedverkar till att det blir balans i den polisiära\r\nresursfördelningen.</pre><pre>Behovet av vissa omfördelningar av polisens\r\nresurser förändrar dock inte det förhållandet att det\r\ni första hand erfordras en allmän förstärkning av\r\npolisresurserna i form av ökad intagning till\r\npolishögskolan.</pre><pre>Fru talman! Polisens uppgift i rättssamhället har\r\ntraditionellt varit att upprätthålla allmän ordning\r\noch säkerhet samt att förebygga, förhindra och\r\nklara upp brott. Från moderat sida anser vi att detta\r\nskall vara polisens huvuduppgift även i\r\nfortsättningen. Som framgår av reservation 2 har vi\r\nemellertid ansett att utskottet särskilt bort\r\nunderstryka polisens uppgift att skydda\r\nmedborgarna mot brott.</pre><pre>Vi hävdar att det i ett rättssamhälle måste vara en\r\nav statens viktigaste uppgifter att garantera\r\nrättssäkerhet och rättstrygghet. Medborgarna skall\r\nkunna känna trygghet till liv och egendom. Om inte\r\nden personliga säkerheten är tryggad rycks\r\ngrundvalen undan för hela samhällslivet. Det\r\nsamhälle som inte kan garantera medborgarna\r\npersonlig säkerhet kan inte utvecklas.</pre><pre>Om polisen skall klara sina uppgifter är det, som\r\njag tidigare sagt, nödvändigt att den har tillräckliga\r\nresurser till sitt förfogande. Dessutom måste\r\nlagöverträdare drabbas av påföljder som\r\növerensstämmer med den allmänna rättskänslan.</pre><pre>I det sammanhanget kan jag nämna att vi\r\nmoderater har framfört förslag om förändringar av\r\npåföljdssystemet, som utgår från grundprincipen\r\natt straffets främsta ändamål skall vara att avhålla\r\nmänniskor från att begå brott.</pre><pre>Vid behandlingen av det nu aktuella betänkandet\r\nhar de moderata utskottsledamöterna anfört\r\nreservation och särskilt yttrande på en rad punkter.\r\nDet gäller beträffande vålds- och sexualbrott mot\r\nkvinnor och barn, där vi understrukit vikten av att\r\nyrkesutövare inom rättsväsendet besitter och\r\nvidmakthåller goda kunskaper. Det gäller också\r\ntrafikövervakningen, där vi särskilt velat betona\r\nangelägenheten av att polisen i allt större\r\nutsträckning uppträder synligt. Vi har också\r\nförespråkat en förstärkt polisiär övervakning till\r\nsjöss.</pre><pre>Vidare har vi upprepat vårt tidigare krav på att det\r\nnu måste göras en utredning om samhällets totala\r\nkostnader för brott mot enskilda medborgare.\r\nKunskap om hur brott drabbar de enskilda\r\nmänniskorna, inte minst i ekonomiskt hänseende,\r\när en förutsättning för bl.a. ett effektivt utformat\r\nstöd till brottsoffren.</pre><pre>Vi har också framställt yrkande om att\r\ninformationen till brottsoffer skall förbättras.\r\nEnligt vår mening bör polisen få ett övergripande\r\nansvar för detta.</pre><pre>Ett annat förslag, som vi upprepar från tidigare år,\r\när vårt förslag om seniorpoliser. Det borde vara\r\nmöjligt att i större utsträckning än för närvarande\r\ndra nytt av pensionerade polismäns kapacitet och\r\nerfarenheter, inte minst i fråga om att stödja\r\nbrottsoffer.</pre><pre>För att polisen effektivt skall kunna fullgöra sina\r\nuppgifter erfordras att man har tillgång till en\r\neffektiv radioutrustning. Det innebär ett stort\r\nproblem för polisens operativa verksamhet att\r\npolisens radiotrafik i huvudsak fritt kan avlyssnas.\r\nVi anser därför att åtgärder snarast bör vidtas för\r\natt införa en godtagbar ordning i det här avseendet.\r\nDe tekniska möjligheterna finns redan.</pre><pre>När det slutligen gäller frågan om företagsbot kan\r\njag bara upprepa vad vi sagt tidigare, nämligen att\r\nlagen om företagsbot inte kan anses uppfylla\r\nelementära rättssäkerhetskrav och att den därför\r\nbör upphävas. Beträffande vår närmare\r\nargumentation på den här punkten vill jag hänvisa\r\ntill det av mina tidigare anföranden som refererats\r\ni riksdagens protokoll 1989/90:31 s. 67--68.</pre><pre>Av voteringspraktiska skäl yrkar jag inte bifall till\r\nalla moderata reservationer, utan endast till\r\nreservationerna 1, 4 och 9.</pre><pre>Anf. 2 KJELL-ARNE WELIN (fp):</pre><pre>Fru talman! Många av de förslag som framställts\r\nmed anledning av propositionen om anslag till\r\npolisen har framförts tidigare men är lika viktiga i\r\ndag. Jag kan konstatera att åtgärder för att\r\ntillgodose polisväsendets akuta behov av förnyelse\r\nfördröjs av regeringen. Det är beklagligt.\r\nAllmänhetens förtroende för polisen riskerar att\r\nallvarligt urholkas om verksamheten får rulla på i\r\nsamma hjulspår ytterligare ett antal år.</pre><pre>I januari 1990 väckte vi en motion, vilken till stora\r\ndelar upprepas nu, om rättsväsendets och\r\npolisväsendets förnyelse, där vi bl.a. framhöll\r\nbehovet av en snabb och genomgripande\r\nförändring av polisväsendet. De förslag som vi då\r\nförde fram är lika aktuella i dag. Vi föreslog att\r\nmålet för verksamheten skall vara människors\r\ntrygghet. Polisväsendet måste få en tydligare och\r\nbättre organisation. Polisen skall koncentrera\r\nresurserna på de mest brottsaktiva. Icke polisiära\r\nuppgifter skall skötas av en administrativ personal.\r\nEn omorganisation bör genomföras så att antalet\r\nchefer och administörer minskar.\r\nKvarterspolisverksamhet måste byggas ut. Delar av\r\nden nuvarande verksamheten kan överföra till\r\nandra myndigheter. Polisens yttre arbete får inte\r\nunderordnas det inre arbetet. Slutligen måste\r\npolisväsendet modernisera sin utbildning och\r\npersonalpolitik.</pre><pre>Jag vill därför upprepa några av dessa krav, som i\r\nnågot fall avviker från propositionens förslag.</pre><pre>En mycket allvarlig punkt i den kritik som under\r\nsenare år har riktats mot polisväsendet gäller\r\nsvagheterna beträffande de mål som har\r\nformulerats för verksamheten. Mycket skall\r\nprioriteras och inget skall eftersättas. Ansvaret för\r\ndetta är givetvis riksdagens -- det är ju riksdagen\r\nsom anger målen. Vi anser emellertid att\r\nregeringens förslag till målformulering inte innebär\r\nnågon förbättring jämfört med vad som gäller i dag.\r\nRegeringen föreslår att polisens arbete skall\r\ninriktas på att förebygga och förhindra brott.\r\nFortsatt prioritering skall ske när det gäller kampen\r\nmot våldsbrottslighet och narkotikabrottslighet.\r\nÄven ekonomisk brottslighet innefattande\r\nmiljöbrottslighet skall ges förtur. Det säger sig\r\nsjälvt att polisman som skall rangordna sina\r\narbetsuppgifter inte får någon större vägledning i\r\nen sådan målformuleringar.</pre><pre>Det övergripande målet för all polisverksamhet bör\r\nvara att människor skall känna sig trygga. Med\r\ndetta enda mål blir det lättare för den enskilde\r\npolismannen att välja mellan arbetsuppgifterna.\r\nAtt utföra den arbetsuppgift som leder till att\r\nallmänhetens krav på ett tryggt och laglydigt\r\nsamhälle uppfylls bör alltid prioriteras.</pre><pre>Vår uppfattning är att polisväsendet skall bygga på\r\nen långtgående självbestämmanderätt för de lokala\r\npolismyndigheterna. Detta hindrar dock inte att\r\ndet ibland är nödvändigt med en entydig\r\ncentralstyrning, men denna får inte hindra maximal\r\ndelegering av beslutsfunktionerna.</pre><pre>Jag delar moderaterns uppfattning om att\r\nlagstiftningen när det gäller företagsbot inte\r\nuppfyller elementära krav på rättssäkerhet. Därför\r\nbör den omgående upphävas.</pre><pre>En grundläggande förutsättning för att målet för\r\npolisverksamheten, trygghet för medborgarna,\r\nskall kunna uppnås är att polisen är synlig. Detta\r\ngäller inte bara gator och torg, utan också på vägar\r\noch andra platser där medborgarna vistas. Polisens\r\nsynlighet och närvaro i människornas vardag berörs\r\nknappast i propositionen, vilket vi anser utgöra en\r\nbrist. Enligt vår uppfattning borde synligheten vara\r\nen huvuduppgift i polisverksamheten.</pre><pre>De polismannatjänster som i framtiden frigörs\r\ngenom att administrativ personal tar över viss\r\nverksamhet skall självfallet användas för\r\nverksamhet i yttre, synlig tjänst.</pre><pre>Som vi framhåller i vår motion är det angeläget att\r\npolisväsendet tar personalflykten på allvar.\r\nPersonalen måste få uppskattning för det arbete\r\nsom utförs. Ett entusiasmerande ledarskap,\r\nbefordringsgångar, vidareutbildningar och\r\nlönesättning är viktiga inslag för varje arbetsgivare\r\nsom vill behålla sin personal. Denna syn på statlig\r\nverksamhet saknas i propositionen.</pre><pre>\r\nCivilministern har anfört att aspirantantagningen\r\nskall ske med hänsyn till den översyn av\r\npersonalutvecklingen som för närvarande pågår.\r\nDenna översyn är väsentlig för att man skall kunna\r\ngöra riktiga ställningstaganden när det gäller\r\naspirantintagningen. Det är av största vikt att\r\nriksdagen snarast möjligt får ta del av denna\r\növersyn.</pre><pre>Vi vill också upprepa vårt tidigare förslag om att\r\npolisutbildningen borde förläggas även till andra\r\norter än Stockholm. Härigenom skulle den övre\r\ngränsen för antalet utbildningsplatser ytterligare\r\nkunna höjas.</pre><pre>Medborgarinflytande är det gäller\r\npolisverksamheten är viktigt för att minska\r\navståndet mellan allmänheten och polisen, och för\r\natt skapa delaktighet för medborgarna i arbetet på\r\natt åstadkomma ett tryggt samhälle. Detta är en\r\nviktig ambition och det är angeläget att man\r\nfortsätter arbetet med att göra förbättringar.</pre><pre>Mot bakgrund av vad jag anfört bör följande\r\nriktlinjer gälla för polisväsendets målsättningar.</pre><pre>Det övergripande målet för all polisverksamhet\r\nskall vara allmänhetens krav på ett tryggt och\r\nlaglydigt samhälle. Polisväsendet skall bygga på\r\nlokalt självstyre med möjlighet att vid allvarliga\r\nhändelser centralstyra hela organisationen.</pre><pre>Allt arbete som inte behöver utföras av polisen bör\r\nsnarast överföras till administrativ personal.</pre><pre>Genom att omorganisera verksamheten i\r\nrationellare enheter bör behovet av chefer och\r\nadministratörer minska. Personal kan då i stället\r\nföras över till operativt arbete.</pre><pre>Polisens synlighet måste väga tungt vid\r\navvägningen av hur resurserna skall användas.</pre><pre>Alla uppgifter som inte nödvändigtvis måste\r\nutföras av poliser bör snarast föras över till andra\r\nmyndigheter.</pre><pre>Flexibiliteten i utbildningen bör öka och\r\npersonalpolitiken måste moderniseras.</pre><pre>Stödet för ocn informationen till brottsoffren bör få\r\nen mycket hög prioritet, eftersom detta är en\r\nsynnerligen angelägen del av polisens verksamhet.</pre><pre>Självfallet önskar jag stöd för samtliga\r\nreservationer som folkpartiet liberalerna står\r\nbakom, men jag nöjer mig med att yrka bifall till\r\nreservationerna 3 och 11.</pre><pre>Fru talman! Jag vill avslutningsvis säga några ord\r\nom den motion som Siw Persson och jag har avgivit\r\nmed anledning av polisens förutsättningar för att\r\nbedriva ett framgångsrikt arbete i Helsingborg,\r\nsom har en synnerligen svår polissituation. I\r\nHelsingborg är trafikgenomströmningen stark.\r\nNärheten till Danmark är stor. Vi som bor i denna\r\ndel av Sverige känner naturligtvis stor glädje av\r\ndenna närhet, men den skapar också problem och\r\nbehov av polisinsatser. Det är därför synnerligen\r\nviktigt att rikspolisstyrelsen tar större hänsyn och\r\ndärmed förstärker polisens resurser i just\r\nHelsingborgs polisdistrik.</pre><pre>Med det anförda yrkar jag ytterligare en gång bifall\r\ntill reservationerna 3 och 11.</pre><pre>Anf. 3 KJELL ERICSSON (c):</pre><pre>Fru talman! Polisen har en mycket viktig uppgift i\r\nvårt samhälle. Den skall värna om människors liv,\r\nhälsa, integritet, trygghet och egendom. För att\r\nklara denna viktiga uppgift måste polisen också ha\r\ntillgång till erforderliga resurser.</pre><pre>Under en lång tid har polisen i vårt land lidit av en\r\nkraftig underbemanning -- detta under en tid när\r\nbrottsligheten samtidigt har ökat kraftigt. Det är ju\r\nbara någon vecka sedan vi hade en debatt här i\r\nkammaren om ungdomskriminalitet och åtgärder\r\nmot denna. Jag, och flera med mig, slog då fast att\r\ndet är viktigt med en snabb reaktion från samhällets\r\nsida när någon har begått brott.</pre><pre>För att klara en snabb reaktion måste också polisen\r\nha resurser. Detta gäller såväl på ordningssidan\r\nsom på kriminalpolissidan. Vi har många exempel\r\npå att balanserna har växt sig mycket stora på en del\r\nhåll i vårt land, och det är defenitivt inte bra. Det\r\ngäller att kunna både uppdaga och utreda brotten\r\nså snabbt som möjligt för att de senare skall kunna\r\nlagföras.</pre><pre>Den socialdemokratiska regeringen har under\r\nmånga år försummat rekryteringen till polisen,\r\nsamtidigt som avgångarna har varit mycket stora.\r\nSammantaget har detta lett till ett stort underskott\r\nav poliser i hela vårt land, både i glesbygd och i\r\nstorstad. Jerry Martinger har här tidigare redovisat\r\ni siffror för vad detta har betytt, så jag behöver inte\r\nupprepa det. Denna försummelse har fått\r\nkonsekvenser när det gäller uppklarning av brott,\r\nsom gör att människor i allmänhet inte känner den\r\ntrygghet och säkerhet som de har rätt att kräva i ett\r\nland som vårt.</pre><pre>Under förra året ökades förvisso intagningen till\r\npolishögskolan. Detta var bra och ett steg i rätt\r\nriktning. Även den förbättrade lönebilden för\r\npolisen har verkat i rätt riktning och även minskat\r\nantalet avgångar. I år minskas dock återigen\r\nintagningen från 800 till 600 aspirantplatser, och\r\ndetta är högst otillfredsställande.</pre><pre>I det här betänkandet har vi från centerns sida\r\nfått stöd för några motioner när det gäller bl.a. den\r\nekonomiska brottsligheten. Det är bra att utskottet\r\ntagit fasta på våra åsikter. Jag vill i detta\r\nsammanhang instämma i det som Jerry Martinger\r\nsade. På första sidan i betänkandet står det att bl.a.\r\ncentern skulle ha fört fram kritik mot\r\nrikspolisstyrelsen för dess bristande efterlevnad av\r\nstatsmakternas intentioner. Det är fel. Vi har inte\r\nriktat kritik mot rikspolisstyrelsen, utan vi har\r\nkritiserat regeringen som är den som bär ansvaret.\r\nRikspolisstyrelsen har gjort vad den kunnat med de\r\nsmå resurser man har haft till sitt förfogande. Detta\r\när ett viktigt påpekande.</pre><pre>Vi har också en rad synpunkter som vi inte har fått\r\ngehör för. Därför har vi avgivit ett flertal\r\nreservationer som är fogade till detta betänkande.\r\nJag skall beröra några av dem.</pre><pre>I reservation 2 tar vi upp det brottsförebyggande\r\narbetet. Civilministern har ju uttalat sig för vikten\r\nav en satsning på den preventiva verksamheten. Jag\r\nställer mig bakom dessa uttalanden. Det bör också\r\nske en ökad satsning mot brottsförhindrande\r\nåtgärder. Vi från reservanternas sida vill betona\r\npolisens betydelsefulla roll att skydda medborgarna\r\nmot brott, där polisen har möjlighet att fullfölja\r\ndenna uppgift. Vi vill därför ha till stånd en översyn\r\nav polisens brottsförebyggande arbete.</pre><pre>I reservation 4, som jag tycker är mycket viktig i\r\ndetta sammanhang, tar vi från centerns och\r\nmoderaternas sida upp antalet polisaspiranter.\r\nUnder innevarande budgetår har 800 aspiranter\r\nantagits till polisen. Detta var en nödvändighet med\r\ntanke på den alltför låga rekrytering som tidigare\r\nhar skett under i princip hela den\r\nsocialdemokratiska regeringsperioden sedan 1982.\r\nDet har, som jag tidigare sade, varit en alltför låg\r\nrekrytering och en för stor avgång från polisen\r\nunder en följd av år. Detta har också lett till den\r\nsvåra polisbrist som vi haft och alltjämt har i vårt\r\nland.</pre><pre>Därför var det absolut nödvändigt med en\r\nrekrytering av 800 aspiranter under innevarande\r\nbudgetår. Nu skär regeringen emellertid ned\r\nantalet aspiranter igen till 600, och detta kan vi inte\r\nacceptera. Det är fortfarande ett bekymmersamt\r\npersonalläge inom polisväsendet. Därför menar vi\r\natt det även under innevarande år måste anställas\r\n800 aspiranter. Vi måste ha klart för oss att det tar\r\ntre år innan en polis är färdigutbildad och kan göra\r\nsjälvständig tjänst. Bristen kommer därför att bestå\r\nunder bra många år framöver, även om inte så\r\nmånga polisaspiranter som vi har föreslagit tas in.\r\nMan kan därför inte börja minska antalet\r\naspiranter som tas in igen och nedrusta polisen.\r\nDetta kan vi inte ställa oss bakom.</pre><pre>Centern tilllsammans med moderaterna föreslår\r\ndärför i reservation 6 att anslaget till\r\nrikspolisstyrelsen höjs med 40 milj.kr. för ett utökat\r\nantal aspiranter.</pre><pre>I reservation 8 tar vi i centern upp behovet av\r\npolistjänster ute i glesbygdsdistrikten. Detta är en\r\nfråga som väckts av rikspolisstyrelsen och som även\r\nstatsrådet har uttryckt sympati för. Jerry Martinger\r\ntog tidigare upp detta problem i storstäderna. Men\r\njust när det gäller glesbygden är det många poliser\r\nsom har nått en hög lder och som trots detta måste\r\nvara ute i yttre tjänst. Det beror naturligtvis på att\r\ndet inte finns några möjligheter för dem att bli\r\nbefordrade till högre tjänster, t.ex. på en\r\nkriminalavdelning, eller att få andra befattningar i\r\ninre tjänst.</pre><pre>Den höga medelåldern gör också att många har\r\ntagit delpension, vilket man inte har fått några\r\nvikarier för. Inte heller har man fått vakansmedel\r\nså att distriktet i fråga har kunnat anställa annan\r\npersonal.</pre><pre>Sammantaget gör detta att redan tidigare knappa\r\nresurser har blivit ännu knappare. Därför vore det\r\nriktigt att placera ut ett antal polistjänster ute i\r\nglesbygdsdistrikten för att på så sätt få en\r\nföryngring av poliskåren. Jag tror att detta är\r\nnödvändigt, och det är också bra för\r\npolisverksamheten att man får en annan\r\nåldersfördelning än vad som i dag är fallet.</pre><pre>I reservation 10 tas anslaget till den lokala\r\npolisorganisationen upp. Enligt denna reservation\r\nvill centern och moderaterna tillföra ytterligare\r\nmedel till bl.a. nya administrativa tjänster. Detta är\r\nockså nödvändigt, inte minst därför att den\r\nadministrativa personalen kan avlasta polisen vissa\r\nuppgifter, så att polisen kan vara mer synlig ute på\r\ngatorna, vilket vi önskar.</pre><pre>Jag vill i det här sammanhanget även påpeka att det\r\nför närvarande finns vissa distrikt som har fått\r\nvakansmedel för ej tillsatta polistjänster. Man har\r\nför dessa medel kunnat anställa administrativ\r\npersonal. För de ställen som har fått sådana medel\r\nhar det varit ett bra tillskott. Medlen har emellertid\r\nbara delats ut för ett år i taget, och det har gjort att\r\ndet har blivit ryckigt för den berörda personalen.\r\nDetta missförhållande kan förhoppningsvis rättas\r\ntill när polisen får en flerårsbudget.</pre><pre>I reservation 11 tar centern och folkpartiet upp\r\nutrustning till trygghetsskapande åtgärder.\r\nRegeringen har avsatt 5 milj.kr. till larm som ett\r\nakut skydd för utsatta kvinnor. Jag tycker att det är\r\nbra att regeringen har tagit initiativ för att hjälpa de\r\nkvinnor som ständigt riskerar att utsättas för\r\nvåldsbrott. Men vi anser att 5 milj.kr. inte räcker\r\nutan vi vill dubbla detta till 10 milj.kr.</pre><pre>När det gäller reservation 16 har det skett ett\r\nmisstag från centerns sida. Enligt betänkandet står\r\nvi inte bakom den. Jag vill därför nu i stället yrka\r\nbifall till denna reservation i vilken utbildning\r\nbeträffande vålds- och sexualbrott tas upp.</pre><pre>Jag vill instämma i vad som sägs i reservationen om\r\natt det är viktigt med kontinuerliga\r\nutbildningsinsatser för dem som har att handlägga\r\ndessa ärenden inom rättsväsendet.</pre><pre>I reservation 26 tar de borgerliga partierna upp\r\nbehovet av information till brottsoffren. Jag tror att\r\ndet är viktigt att vi kommer ihåg brottsoffren på\r\nolika sätt. Brottslingen har blivit uppmärksammad\r\noch omhändertagen på olika sätt, men däremot har\r\nbrottsoffren under lång tid blivit bortglömda, och\r\ndetta måste man ändra på. Under senare år har\r\nförvisso denna information förbättrats. Men vi\r\nanser inte att det är tillräckligt. Vi anser att polisen\r\nbör få det övergripande ansvaret att informera\r\nbrottsoffren. När det gäller yrkandet om\r\nmålsägandens rätt till information om\r\nförundersökning, beslut om åtal, tidpunkt för\r\nrättegång, osv. skall åklagare eller domstol i och för\r\nsig hålla målsäganden informerad om han eller hon\r\nbegär det. Men dessa regler tillämpas på litet olika\r\nsätt ute i landet. Vi menar därför att regeringen bör\r\nvidta åtgärder så att denna information sker på ett\r\ntillfredsställande sätt i hela landet.</pre><pre>När det sedan gäller sjukvårdssekretessen i\r\npolisarrest anser vi från centerns sida att\r\nuppgiftsskyldigheten för hälso- och\r\nsjukvårdspersonal vid polisarrest skall vara\r\ndensamma som vid häkten. Vi vill därför att\r\nregeringen snarast återkommer med ett förslag i\r\nenlighet med vårt krav.</pre><pre>Slutligen vill jag ta upp frågan om företagsbot. De\r\nborgerliga partiernas har tidigare velat avskaffa\r\ndetta. Det har funnits kritik mot denna lagstiftning\r\nför att den varit oklar och för att det har funnits\r\nalltför öppna formuleringar. Den har också\r\nkaraktären av en ramlagstiftning. Den uppfyller\r\ninte de elementära rättssäkerhetskrav som vi har\r\nrätt att kräva i ett rättssamhälle. Vi föreslår därför\r\natt den skall avskaffas.</pre><pre>Fru talman! Naturligtvis står jag bakom alla de\r\nreservationer som centern har fogat till\r\nbetänkandet, men jag nöjer mig med att yrka bifall\r\ntill reservationerna 4, 16 och 26.</pre><pre></pre><pre>Anf. 4 BERITH ERIKSSON (v):</pre><pre>Fru talman! Vänsterpartiets första reservation i\r\ndetta betänkande handlar om att en omfördelning\r\nav medel inom polisväsendet skall ske från kontot\r\nlokala polisorganisationer till kontot\r\nrikspolisstyrelsen med 8 milj.kr.</pre><pre>Vänsterpartiet reserverade sig i fjol mot beslutet att\r\ninrätta en central specialstyrka för bekämpning av\r\nterroristdåd. Den specialstyrkan skall inrättas nu\r\nunder våren, och lönekostnaderna beräknas till 13\r\nmilj.kr. i år. Vi säger i vår motion att vi inte anser\r\natt Sverige har varit utsatt för terroristdåd och att\r\ndet därför inte finns anledning att inrätta en sådan\r\nspecialstyrka.</pre><pre>Däremot har vi liksom utskottet uppmärksammat\r\nett verkligt problem med en stor och växande\r\nekonomisk brottslighet som hotar stora\r\nsamhällsvärden. I tider med knappa resurser tycker\r\nvi att det är viktigt att man använder pengarna där\r\nde bäst behövs.</pre><pre>Vår nästa reservation handlar om att vi anser att\r\nutbildningen på polishögskolan så långt som\r\nmöjligt skall samordnas med annan\r\nhögskoleutbildning. De samordningssträvanden\r\nsom civilministern gav uttryck för i propositionen\r\nmåste preciseras och även genomföras. Det är en\r\nbörjan.</pre><pre>Utskottsmajoriteten liksom civilministern säger\r\ndock att möjligheterna till integrering är\r\nbegränsade och anger som skäl att utbildningen är\r\nså speciell. All utbildning är väl speciell på sitt sätt,\r\noch det finns många högskolelinjer som är\r\nspeciella. I nuläget är det kanske enklast att ha\r\nnuvarande ordning. Men vi tycker att det finns så\r\nmånga vinster att göra. Därför kräver vi att målet\r\nuttalas och att arbetet påbörjas. Den främsta\r\nvinsten är nog att risken för att det utvecklas en\r\nisolerad kultur minskar. Men det finns även\r\nekonomiska vinster med möjligheterna att ha\r\nlärare som är gemensamma för olika\r\nhögskolelinjer. Dessutom ökar även möjligheten\r\natt föra in nya utbildningsmoment i\r\npolisutbildningen som inte finns i dag men som\r\nskulle göra polisen bättre rustad för sitt arbete,\r\neftersom polisen också får nya arbetsuppgifter bl.a.\r\nvid brottsbekämpningen.</pre><pre>Vi har även fogat reservationer till betänkandet om\r\nett ökat medborgarinflytande. Vi anser att brott\r\nbegångna av poliser skall utredas av en från polisen\r\nfristående organisation.</pre><pre>Förutsättningarna för ett utökat lokalt inflytande i\r\npolisens verksamhet saknas så länge det inte finns\r\nmöjlighet för någon annan politiskt vald\r\nförsamling, t.ex. kommunfullmäktige, att framföra\r\nlokala behov av polisverksamhet eller kräva\r\nredovisning av särskilt inträffade händelser.</pre><pre>Här skiljer sig polisstyrelsen markant från vad som\r\ngäller t.ex. för en skolstyrelse eller en\r\nbyggnadsnämnd, vars beslut kan ifrågasättas och\r\nt.o.m. ändras av en folkvald församling. Om något\r\nspeciellt har inträffat som diskuteras allmänt, finns\r\ndet i dag inget politiskt forum där frågan kan tas\r\nupp och diskuteras. I kommunerna avfärdas sådana\r\nfrågor, i exempelvis fullmäktige, med hänvisning\r\ntill att polisen är statlig. Och här i riksdagen är det\r\nsvårt att få en reell sakbehandling av samma fråga,\r\neftersom det oftast handlar om lokala\r\npolisangelägenheter. Kommunen borde ha ett\r\nsådant inflytande över sin egen polis att det vore\r\nmöjligt att utifrån lokala perspektiv göra vissa\r\nprioriteringar, t.ex. beslut angående\r\nkvarterspolisverksamheten, särskilda satsningar på\r\ntrafikövervakning under en viss tid och på en viss\r\nplats etc.</pre><pre>I strävandena efter att polisen skall ha ett stort\r\nförtroende hos allmänheten tycker vi att det är\r\nviktigt att allmänheten uppfattar att poliser som\r\nbegår övergrepp i sitt arbete eller begår andra brott\r\nblir rannsakade och dömda. Så länge som\r\nnuvarande ordning föreligger, att poliser utreder\r\nmisstänkta polisbrott, finns risken för misstankar\r\noch påståenden om att man inte är tillräckligt\r\nopartisk. Vänsterpartiet föreslår därför att\r\npolisbrott utreds av ett från polisen helt fristående\r\norgan.</pre><pre>Fru talman! I två särskilda yttranden tar\r\nvänsterpartiet upp frågorna om det\r\nbrottsförebyggande arbetet och om kvarterspoliser.\r\nBland de grundläggande prioriteringsfrågorna finns\r\nnu brottsförebyggande arbete med; det är\r\nhoppfullt. Vi tror att de resurser som används för\r\natt förebygga brott ger samhället en avsevärt större\r\nutdelning än de som används repressivt, dvs. när\r\nbrottsligheten redan är ett faktum. Redan i dag\r\nfinns det en stor erfarenhet bland poliser av\r\nbrottsförebyggande arbete; i skolor och barnstugor,\r\nsom kvarterspoliser osv. Det finns redan en bred\r\nkunskap och erfarenhet att bygga på. Problemet är\r\natt både brottsförebyggande arbete och\r\nkvarterspolistjänstgöring har låg status. Dessa\r\narbeten måste stödjas genom att man får adekvat\r\nfortbildning, att de blir meriterande, att arbetet\r\norganiseras och ges en klar struktur. För att ett\r\nsådant arbete skall komma i gång på ett bra sätt\r\nvore det vettigt att principer om målformulering,\r\nverksamhetsprogram och utvärdering utarbetades\r\noch genomfördes på samma sätt som man nu\r\nförordar när det gäller arbetet inom andra\r\nverksamheter ute i kommunerna.</pre><pre>Fru talman! Jag ställer mig bakom vänsterpartiets\r\nreservationer i det här betänkandet, men yrkar\r\nendast bifall till reservation 7, i övrigt till utskottets\r\nhemställan.</pre><pre>Anf. 5 INGER SCHÖRLING (mp):</pre><pre>Fru talman! När det gäller frågorna under\r\nrubrikerna Åtgärder mot den ekonomiska\r\nbrottsligheten, som finns under mom. 3, och\r\nAnslag till rikspolisstyrelsen, mom, 19, tycker jag\r\natt det är bra att utskottet nu kunnat enas om att\r\nregeringen snarast skall se till att rikspolisstyrelsen\r\nsatsar mer på att bekämpa den ekonomiska\r\nbrottsligheten. Sanningen att säga borde väl detta\r\nha gjorts för länge sedan. Vid utskottsutfrågningen\r\ni mars fick vi ta del av ganska upprörande siffror;\r\nbl.a. att endast 40 % av de ekonomiska brott som\r\nanmäls över huvud taget blir utredda. Vad jag\r\nkunde förstå av utfrågningen var att det fanns\r\nplaner på att ytterligare dra ner på arbetet med att\r\nutreda ekonomiska brott. Jag är helt övertygad om\r\natt de pengar som man satsar på utredning av\r\nekonomisk brottslighet kommer att betala tillbaka\r\nsig på en enda gång. Därför vill vi från miljöpartiet\r\nstödja den reservation som vänsterpartiet har lagt --\r\nnr 7. Vid en votering kommer vi att stödja den.</pre><pre>När det gäller trafikövervakningen, mom. 32, anser\r\njag, precis som Roy Ottosson i motion Ju808, att\r\nhastighetsövervakningen måste skärpas genom att\r\nautomatisk övervakning införs över hela landet så\r\nsnart den pågående försöksverksamheten är\r\nordentligt prövad, och när vi vet att den fungerar\r\nbetryggande ur rättssäkerhetssynpunkt. Jag vill\r\nstödja reservation 18 utan att yrka bifall till den.</pre><pre>När det gäller medborgarkommissionen, mom. 38,\r\nhar Hans Leghammar från miljöpartiet skrivit en\r\nmotion -- Ju224 -- om att det finns så många\r\nouppklarade frågor, så många spekulationer,\r\nteorier och påståenden kring mordet på förre\r\nstatsminister Olof Palme att man måste tillsätta en\r\nmedborgarkommission. Allmänhetens tilltro till\r\npolisen och polisens arbete har sjunkit på grund av\r\npåståenden om oegentligheter. Vi anser att det\r\nbehövs en genomgång av det utredningsmaterial\r\nsom finns om mordutredningen. Genomgången bör\r\ngöras av en medborgarkommission bestående av\r\nfristående och erkänt självständiga medborgare.\r\nUtredningsmaterialet måste vara obegränsat och\r\nkommissionen måste få full insyn även i det\r\nsekretessbelagda materialet. Utredningen skall\r\nbl.a. klarlägga om det finns anledning till berättigad\r\nkritik mot regeringen och polisen.</pre><pre>Fru talman! Jag yrkar därför bifall till reservation\r\n22.</pre><pre>Kyrkofrid tas upp under mom. 44. Liksom Elisabet\r\nFranzén och Lars Norberg i motion Ju722 tycker jag\r\natt det behövs mer än det vanliga straffrättsliga\r\nskydd för mötesfrid i kyrka och kyrkolokaler som i\r\ndag finns i brottsbalken. En särskild lagreglering\r\nom kyrkofrid och riksdagsfrid behövs. Vi tror att\r\ndet är en allmänt spridd uppfattning bland svenska\r\nmedborgare att det skall råda kyrkofrid och att\r\nkyrkorummet inte får kränkas. Den som är förföljd\r\nhar rätt att få skydd i kyrkan. Undantag finns\r\nnaturligtvis, men de bör endast kunna göras när det\r\nklart kan bevisas att den som sökt sin tillflykt till\r\nkyrkorummet nyligen har begått ett allvarligt brott\r\neller våldsbrott.</pre><pre>Fru talman! Jag stödjer reservation 25, men yrkar\r\ninte bifall till den.</pre><pre>Vi har i ett särskilt yttrande tillsammans med\r\nmoderaterna, folkpartiet och vänsterpartiet anfört\r\natt det behövs en intensivare verksamhet när det\r\ngäller kvarters- och områdespoliser. Vi räknar med\r\natt detta kommer att öka människors tilltro till\r\npolisen och polisens förmåga att hjälpa och skydda\r\nmänniskor. Det kommer också att öka tryggheten\r\npå gatorna och även motverka en hel del\r\nungdomsbrott och därmed minska riskerna för att\r\nungdomar råkar illa ut. Frågan om områdes- och\r\nkvarterspoliser är något som vi verkligen borde ta\r\npå allvar.</pre><pre>Anf. 6 ULLA-BRITT ÅBARK (s):</pre><pre>Fru talman! Som alltid när det gäller vårt\r\npolisbetänkande höjs rösterna. Jag tänker då\r\nnärmast på Jerry Martingers anförande. Det är\r\nbetecknande, tycker jag, för Jerry Martinger att\r\nhöja rösten när inte argumenten håller längre.</pre><pre>Jag vill ställa en direkt fråga till Jerry Martinger om\r\nutskottets skrivning när det gäller ekonomisk\r\nbrottslighet. Om jag uppfattade rätt, delar Jerry\r\nMartinger inte längre utskottets mening. Jag skulle\r\ngärna vilja ha ett svar -- om det är rätt uppfattat\r\neller inte.</pre><pre>Fru talman! Jag går nu in på mitt anförande.</pre><pre>Som jag sade tidigare är polisens resurser i dag\r\nföremål för behandling i kammaren. Det har väckts\r\nett stort antal motioner, och till betänkandet har\r\nfogats 31 reservationer. I ett liknande betänkande\r\nförra året hade vi, tror jag, 11 reservationer.</pre><pre>Jag yrkar avslag på samtliga motioner och\r\nreservationer.</pre><pre>Utskottet skriver att regeringen med skyndsamhet\r\nbör vidta åtgärder mot den ekonomiska\r\nbrottsligheten för att komma till rätta med\r\ndensamma. Vi menar att regeringen också bör ta\r\ninitiativ till en mera övergripande översyn av\r\nåtgärder mot den ekonomiska brottsligheten.\r\nÖversynen skall gälla både aktuell lagstiftning och\r\norganisatoriska frågor. Vi understyker även att\r\növersynen bör ske skyndsamt.</pre><pre>Mot bakgrund av den ekonomiska brottslighetens\r\nomfattning och skadeverkningar vill utskottet\r\nunderstryka att den ekonomiska brottsligheten\r\nutgör ett stort samhällsproblem. Medborgarnas\r\nlojalitet sätts på prov, främst när det gäller\r\nskatterätten och det ekonomiska livets områden i\r\növrigt.</pre><pre>Vi kan också konstatera att statens och\r\nkommunernas finanser påverkas negativt. Våra\r\nfördelningspolitiska strävanden motverkas, och\r\nsnedvridna konkurrenssituationer uppstår mellan\r\nolika företag, så att seriöst arbetande företag slås\r\nut.</pre><pre>Det har vidtagits en rad åtgärder för att motverka\r\nden ekonomiska brottsligheten, bl.a.\r\nuppbyggandet av ekorotlar, utbildning inom\r\npolisen samt åklagar- och domstolsväsendet.</pre><pre>Brottsförebyggande rådet, BRÅ, har bedrivit en\r\nomfattande forskning, och ett stort antal rapporter\r\nhar presenterats.</pre><pre>Trots dessa åtgärder har anmälningarna om påstådd\r\nekonomisk brottslighet blivit allt fler. I dag är det\r\nså, att i tre av fyra konkurser finns brottsmisstanke.\r\nSammanlagt var fordringarna i konkurser förra året\r\n12 miljarder kronor mot 2,5 miljarder 1985.</pre><pre>Vid utskottets utfrågning den 12 mars framkom att\r\nexempelvis endast 40 % av alla ekonomiska brott\r\nsom anmäls blir utredda. Läget är inte lika\r\nalarmerande i hela landet. Det verkar vara ett\r\nstorstadsproblem. Stockholm och Malmö är värst\r\ndrabbade. Den här situationen är klart\r\notillfredsställande.</pre><pre>Fru talman! Riksdagen har under ett antal år angett\r\nden ekonomiska brottsligheten som ett av de\r\nprioriterade områdena för polisens insatser när det\r\ngäller spaning och utredning. Riksdagens\r\nprioriteringsbeslut är avsedda att utgöra riktlinjer\r\nför den resursanvändning och resursfördelning som\r\nbeslutas av de regionala och lokala\r\npolismyndigheterna. Det åligger rikspolisstyrelsen\r\ndels att förmedla besluten om grundläggande\r\nprioriteringar ute i organisationen, dels att se till att\r\nfattade beslut följs.</pre><pre>Fru talman! Oavsett orsakerna till den nuvarande\r\nsitutationen -- jag har pekat på några, och i\r\nbetänkandet finns en mycket bra redogörelse för\r\nandra orsaker -- är vi i utskottet medvetna om att\r\ndet finns svårbemästrade omständigheter som kan\r\ninverka.</pre><pre>Men när det gäller efterlevnaden inom polisen av\r\nriksdagens intentioner i fråga om den ekonomiska\r\nbrottsligheten, bedömer vi att läget är så allvarligt\r\natt åtgärder för att komma till rätta med detta\r\nmåste vidtas skyndsamt, och det bör ankomma på\r\nregeringen att vidta dessa åtgärder.</pre><pre>Fru talman! Det kan synas vara en lång redogörelse\r\nför den ekonomiska brottsligheten, men jag anser\r\natt detta är en av våra viktigaste frågor. Vi måste\r\nkomma till rätta med problemet om vi som\r\npolitiker, och framför allt polisen, skall återfå\r\ntrovärdigheten när det gäller bekämpandet av den\r\nekonomiska brottsligheten.</pre><pre>Jag har skrivit så här, fru talman, men det kanske\r\ninte gäller längre: Jag vill uttala min glädje över att\r\nvi är överens i utskottet om att detta är allvarliga\r\nproblem och att de snarast måste lösas. Jag hoppas\r\natt det som står här i mitt manus är sant.</pre><pre>Fru talman! Som jag sade inledningsvis föreligger\r\nett stort antal motioner och 31 reservationer.\r\nFlertalet av reservationerna är ''gamla bekanta'', så\r\ntill vida att vi har behandlat dem tidigare med\r\nsamma resultat som i dag, nämligen avstyrkan.</pre><pre>En fråga som -- så länge jag kan minnas -- har\r\nföranlett en reservation är personalsituationen\r\ninom polisen, och då speciellt antagningen av\r\npolisaspiranter.</pre><pre>I årets betänkande är det moderaterna och centern\r\nsom har en gemensam reservation. Förra året hade\r\ncentern yrkat på 200 fler antagningar till\r\npolishögskolan, och i år yrkar centern också på 200\r\nfler. Jag vill fråga centerpartiet: Är det en magisk\r\nlösning att föreslå 200 fler än vad utskottet föreslår?</pre><pre>Utskottet tillstyrker civilministerns förslag att\r\nintagningen till polishögskolan skall vara 600\r\npolisaspiranter.</pre><pre>I budgetpropositionen, s. 60--62, redogör\r\ncivilministern för personalsituationen inom\r\npolisen. Utskottet ställer sig bakom den\r\nskrivningen, men vi understryker vikten av att den\r\nförutskickade avstämningen beträffande behovet\r\nav intagning till polishögskolan kommer till stånd.</pre><pre>Enligt utskottets mening är denna prövning mycket\r\nangelägen. Vi anser också att det sistnämnda\r\ntillgodoser kravet i reservation 5. I två\r\nreservationer, 8 och 9, krävs ytterligare tjänster.</pre><pre>Centern vill ha ytterligare polistjänster. Utskottet\r\ninstämmer dock i civilminsterns uppfattning, att de\r\nsatstningar som görs i dag i första hand bör inrikta\r\nsig på att fylla de vakanta polistjänster som finns i\r\ndag.</pre><pre>Moderaternas krav på ytterligare 600\r\nadministrativa tjänster kan besvaras med vad jag\r\nanfört om polistjänster, med det tillägget att\r\nlönemedel för vakanta polismannatjänster även\r\nunder nästa budgetår får tas i anspråk för att\r\nförstärka den administrativa kapaciteten.</pre><pre>Fru talman! Ibland blir jag en aning konfunderad\r\növer reservationer -- varför man reserverar sig.\r\nReservation 16, en moderat- och\r\nfolkpartireservation som även centerpartiet\r\nansluter sig till, är en sådan. Reservationen handlar\r\nom utbildning beträffande vålds- och sexualbrott.\r\nUtskottets skrivning och redogörelse för vad som\r\nhänt och vad som pågår inom detta område täcker\r\nin det som reservanterna kräver. Men jag har\r\nkanske missat någon väsentlig mening i\r\nreservationen, och då kan jag kanske få ett svar\r\nfrån reservanterna.</pre><pre>Två reservationer, 17 och 18, behandlar frågan om\r\ntrafikövervakning. Som vi påpekar i betänkandet\r\nkommer frågan om trafikövervakning att bli\r\nföremål för en särskild utredning. Det pågår arbete\r\npå departementet med att utarbeta direktiv för\r\nutredningen. Man kan med visst fog påstå att\r\nreservanterna -- moderater och miljöpartister -- har\r\nhelt motsatta åsikter om vad som är den bästa\r\nlösningen för bättre trafikövervakning.</pre><pre>Fru talman! Berith Eriksson tar upp frågan om\r\nmedborgarinflytande i reservation 23 -- om ett ökat\r\nlokalt inflytande över polisverksamheten.</pre><pre>Utskottet har behandlat motionen på ett sätt som\r\njag tycker är utmärkt och som jag ställer mig\r\nbakom, men jag vill ändå tillägga följande. Det är\r\nnärmast en uppmaning -- och framför allt min\r\npersonliga åsikt -- till de politiska partierna.</pre><pre>Jag har en känsla av -- efter att ha varit ledamot av\r\nen lokal polisstyrelse -- att polisstyrelserna ligger\r\nlångt ner på prioriteringslistan hos de olika\r\npartierna. Tillsammans måste vi höja statusen. I\r\nriksdagen har vi gett den lokala polisstyrelsen\r\nförutsättningar för förändringar genom olika\r\nbeslut.</pre><pre>Då kan jag komma tillbaka till det som Berith\r\nEriksson var inne på när det gäller kvarterspoliser\r\noch brottsförebyggande arbete. Det är riktigt att\r\nkvarterspoliserna har låg status, som Berith\r\nEriksson påpekade. Jag menar att det ankommer\r\npå det lokala polisstyrelserna att se till att de beslut\r\nsom vi fattar här i riksdagen också når ut på fältet,\r\nframför allt när det gäller kvarterspoliser. Vi har\r\ngett de lokala polisstyrelserna möjligheter att själva\r\nse till att det blir fler kvarterspoliser.</pre><pre>Fru talman! Jag nöjer mig med att kommentera de\r\nreservationer som jag nämnt. Men, som jag tidigare\r\nsagt, yrkar jag avslag på samtliga motioner och\r\nreservationer samt bifall till hemställan i\r\njustitieutskottets betänkande 1990/91:JuU23.</pre><pre>Sammanfattningsvis, fru talman, har det skett en\r\nomfattande reformering av polisväsendet, främst\r\nunder åren 1984 och 1985. Bl.a. gäller det nya\r\narbetsformer på lokal och regional nivå. Ett viktigt\r\ninslag i reformen var att detaljstyrningen från\r\ncentral nivå minskade.</pre><pre>Riksdagen har gjort vissa ändringar i polislagen.\r\nÄndringarna gör att bl.a. polismyndigheterna får\r\nmöjlighet att inrätta att lokalt organ,\r\npolisnämnden, för att under polisstyrelsen leda\r\nverksamheten inom de delar av polisdistriktet som\r\nstyrelsen bestämmer.</pre><pre>Reformarbetet har också inneburit att polisen har\r\ngått över till ett nytt budgetsystem med treåriga\r\nbudgetperioder och ramanslag inom resp.\r\nbudgetår.</pre><pre>I förnyelsearbetet inom polisen får vi inte glömma\r\nsamarbetet med andra länder i kampen mot den\r\ninternationella brottsligheten, exempelvis\r\nekonomisk brottslighet och narkotikabrottslighet.\r\nDet är särskilt angeläget att finna vägar för ett\r\nutvidgat och mer reglerat samarbete på\r\npolisområdet med länderna i EG.</pre><pre>Civilministern kommer inom kort att ta initiativ till\r\nen översyn av organisationsstrukturen inom\r\npolisväsendet. Jag är övertygad om att detta arbete\r\nkommer att leda till fortsatt decentralisering på alla\r\nnivåer, vilket kan leda till ett ökat\r\nmedborgarinflytande.</pre><pre>Ministern anser också att det är nödvändigt att\r\nfinna en ny modell för intagningen till\r\npolishögskolan. Ministern har förhoppningen att\r\nförändringarna bör kunna genomföras i samband\r\nmed övergången till ett nytt budgetsystem inom\r\npolisen.</pre><pre>Fru talman! Jag är övertygad om att kommande\r\ndebatter i kammaren kommer att visa på att\r\nförhoppningarna blir infriade.</pre><pre>Anf. 7 JERRY MARTINGER (m) replik:</pre><pre>Fru talman! Ulla-Britt Åbark frågade mig om jag\r\nstår bakom utskottets betänkande. Svaret är att\r\nmoderaterna givetvis står bakom betänkandet i de\r\ndelar de moderata utskottsledamöterna inte har\r\nanfört reservation. Jag sade i mitt\r\ninledningsanförande att formuleringarna i\r\nsammanfattningen på s. 1 i betänkandet angående\r\nrikspolisstyrelsens ansvar för att\r\nprioriteringskraven när det gäller den ekonomiska\r\nbrottsligheten inte har uppfyllts har blivit väl\r\ndrastiska. De moderata ledamötena såg inte den\r\ntexten innan den trycktes.</pre><pre>Ulla-Britt Åbark säger i praktiken i sin fråga till mig\r\natt hon vill understryka att hon riktar kritik mot\r\nrikspolisstyrelsen för att man där inte har uppfyllt\r\nprioriteringskraven när det gäller ekobrotten. Inte\r\nnog med att Ulla-Britt Åbark är med i utskottet och\r\nkritiserar sin egen socialdemokratiska regering i\r\ndess egenskap av ytterst ansvarig i sammanhanget.\r\nNu vill hon också understryka att hon även riktar\r\nkritik mot sig själv. Hon säger att det är\r\nrikspolisstyrelsens fel att den ekonomiska\r\nbrottsligheten inte har prioriterats på det sätt som\r\nvar tänkt. Ulla-Britt Åbark sitter själv i\r\nrikspolisstyrelsen.</pre><pre>Jag är fullt nöjd med att Ulla-Britt Åbark i sin\r\negenskap av socialdemokrat tagit på sig skulden en\r\ngång. Det är visserligen något för landet mycket\r\nskadligt som Ulla-Britt Åbark i sin egenskap av\r\nsocialdemokrat varit med att fatta beslut om. Men\r\njag begär ändå inte att hon skall ta på sig skulden\r\nen gång till. I sin egenskap av ledamot i\r\nrikspolisstyrelsen har hon inte haft så stort val. De\r\nresurser som regeringen har ställt till\r\nrikspolisstyrelsens förfogande har varit så dåliga att\r\nUlla-Britt Åbark inte har haft en chans att klara\r\nprioriteringskraven. Det har helt enkelt varit en\r\nomöjlig uppgift.</pre><pre>Jag vill än en gång understryka att det är den\r\nsocialdemokratiska regeringen och inte någon\r\nannan som bär huvudansvaret för att svensk polis i\r\ndag befinner sig i en svår kris. Det är den\r\nsocialdemokratiska regeringen som har drivit fram\r\nde beslut som har lett till försvagningen av den\r\nsvenska polisen under 80-talet och som givit djupa\r\nsår i det svenska rättssamhället. Dessa sår kommer\r\nkanske inte att läkas förrän långt in i nästa\r\nårhundrade.</pre><pre>Jag vill upprepa min uppmaning från mitt\r\nhuvudanförande till Ulla-Britt Åbark: Ge ett enda\r\nvettigt skäl till att socialdemokraterna drev igenom\r\nden kraftiga nedrustningen av polisens resurser\r\nunder 1980-talet!</pre><pre>Anf. 8 KJELL ERICSSON (c) replik:</pre><pre>Fru talman! Ulla-Britt Åbark tar upp många\r\nområden som hon vill prioritera. Det är bra\r\nområden. Hon vill ha fler kvarterspoliser. De gör\r\nett bra brottsförebyggande arbete. Poliserna\r\nkänner folket i kvarteren. Hon vill ha ut poliser för\r\natt patrullera på gatorna.</pre><pre>Ulla-Britt Åbark vill bekämpa\r\nnarkotikabrottsligheten, som är en farsot i vårt\r\nsamhälle. Det behövs fler poliser till det. Det vill vi\r\nandra också göra. Likadant är det med den\r\nekonomiska brottsligheten. Det behövs fler poliser.\r\nSedan har vi brottsoffren. Polisen skall kunna åka\r\nut och ta upp anmälningarna när någon fått inbrott\r\ni sin båt eller sommarstuga, osv.</pre><pre>Men, Ulla-Britt Åbark, det går inte att rita\r\npapppoliser och ställa ut dem på gatan. Vi måste ha\r\nriktiga poliser att ställa ut på gatan för att klara de\r\nolika uppgifterna. De finns ju inte. Detta är det\r\nfundamentala som glöms bort i sammanhanget. Jag\r\ntycker att underlåtenheten i rekryteringen av\r\ntillräckligt många poliser under denna tid är den\r\nstora boven i dramat. Om tillräckligt många poliser\r\nhade anställts under 80-talet hade inte dagens\r\nsituation uppstått. Det hade gått att prioritera på\r\ndet sätt olika uppgifter som vi önskar för att få ett\r\nbra, tryggt och säkert samhälle att leva i. Det klarar\r\nvi inte med nuvarande bemanning. Det är därför vi\r\nvill ha fler poliser.</pre><pre>Frågan är om 200 poliser är en magisk gräns. Nej,\r\nmen det är en nödvändig gräns. Det måste\r\nupprepas flera gånger. Det är kanske fler än 200.\r\nDet tar ju tre år att utbilda poliserna. Under en lång\r\ntid framöver kommer det att vara en svacka när det\r\ngäller antalet poliser i vårt land. Därför tycker jag\r\natt 800 poliser skall antas under året. Jag förstår\r\ninte konsekvensen av diskussionen när Ulla-Britt\r\nÅbark säger att vi skall satsa på det och det. Skall\r\nvi inte anställa poliser till dessa olika saker också? I\r\ndag måste prioriteringar göras till förmån för\r\nutryckningsverksamheten. I många distrikt finns\r\ndet bara en patrull att tillgå under stora delar av\r\ndygnet. Var skall de andra poliserna komma ifrån,\r\ndvs. de som skall fotpatrullera, kvarterspoliserna\r\nosv.? Hur gärna man än vill göra allt detta finns det\r\ninte poliser.</pre><pre>Vidare har vi frågan om glesbygdsdistrikten. Såvitt\r\njag kan utläsa av propositionen har\r\nrikspolisstyrelsen begärt att få placera ut poliser i\r\nglesbygdsdistrikten. Jag har inte hört ett ord från\r\nUlla-Britt Åbark om detta i debatten i dag. Det är\r\nockså en viktig fråga.</pre><pre>Varför kan vi inte gå med på att anställa fler\r\npoliser? Då skulle vi klara problemet med\r\nprioriteringar på olika områden. Då skulle vi få den\r\ntrygghet vi önskar.</pre><pre>Anf. 9 BERITH ERIKSSON (v) replik:</pre><pre>Fru talman! Ulla-Britt Åbark nämnde att\r\npolisstyrelsen har en låg status. Det kan bero på att\r\nman inte uppfattar uppdraget som tillräckligt\r\nmeningsfullt och att möjligheterna att påverka\r\nstyrelsen är små. Vi i vänsterpartiet föreslår därför\r\ni vår motion och reservation att samarbetet mellan\r\nolika kommunala styrelser och nämnder skall öka.\r\nPolischefen skall ha samma ställning i polisstyrelsen\r\nsom t.ex. socialchefen har i socialnämnden,\r\nnämligen som en sakkunnig men inte ordförande i\r\nstyrelsen.</pre><pre>Jag måste ta tillfället i akt att något nämna debatten\r\nsom förs angående tillräckligt med poliser. Vad är\r\ntillräckligt? Det är något som de borgerliga\r\npartierna borde kunna precisera på ett litet\r\nannorlunda sätt. Lyssnar man på vad Jerry\r\nMartinger säger. . .</pre><pre>Anf. 10 FÖRSTE VICE TALMANNEN:</pre><pre>Jag vill erinra om att den medgivna repliken gäller\r\nUlla-Britt Åbarks anförande.</pre><pre>(Berith Eriksson (v) inpass: Jag tog chansen.)</pre><pre>Anf. 11 KJELL-ARNE WELIN (fp) replik:</pre><pre>Fru talman! Jag vill ta upp det Ulla-Britt Åbark\r\nanförde med anledning av reservation 16. Hon\r\nmenade att utskottet går tillräckligt långt i\r\nskrivningen i betänkandet. Men jag anser att det\r\nfinns väsentliga gradskillnader mellan texten i\r\nbetänkandet och den i reservationen.</pre><pre>I betänkandet talar man om utbildningsinsatser för\r\ndem som skall utreda sexualbrott som begåtts mot\r\nbarn, medan vi i reservationen talar om både barn\r\noch kvinnor. Det är väsentligt att de som skall\r\nutreda dessa brott har en kunskap som är mycket\r\nstor. De brottsutsatta känner sig naturligtvis\r\nutomordentligt kränkta, och man måste använda\r\nall den kunskap som kan finnas på området för att\r\nbemöta dem i denna känsliga situation.</pre><pre>Jag vill också beröra det Ulla-Britt Åbark sade om\r\nhur man tillsätter ledamöter i polisstyrelserna. Jag\r\nanser att Ulla-Britt Åbark gör ett alldeles felaktigt\r\nkonstaterande när hon säger att polisstyrelserna\r\ninte har högsta prioritet när man skall nominera och\r\ntillsätta ledamöter.</pre><pre>Jag kan till Ulla-Britt Åbark säga att folkpartiet\r\nliberalerna i Helsingborg har Sten Sjöholm som en\r\nrepresentant, en före detta riksdagsledamot, och\r\nhan är såvitt jag kan bedöma en utomordentligt\r\nkompetent person. Hans ersättare i polisstyrelsen\r\när omudsman Annie Swedberg, som dessutom har\r\nvarit ordförande i social distriktsnämnd och för\r\nnärvarande är vice ordförande i dels\r\nkommundelsnämnden. Jag anser att vi har givit en\r\nutomordentligt hög prioritet när det gäller vilka\r\nmänniskor som placerats i denna styrelse.</pre><pre>Dessa styrelser är minst lika viktiga som någon\r\nannan politiskt tillsatt styrelse. De erfarenheter\r\nsom Ulla-Britt Åbark har måste i så fall avse hur\r\nsocialdemokraterna ser på dessa tillsättningar. Vi i\r\nfolkpartiet liberalerna har i varje fall inte den\r\ninställningen.</pre><pre>Anf. 12 ULLA-BRITT ÅBARK (s) replik:</pre><pre>Fru talman! Berith Eriksson sade att hon tog\r\nchansen, och då kan ju jag fullfölja den chansen\r\ngenom att fråga de borgerliga partierna vad de\r\nanser är tillräckligt antal poliser. Detta är en fråga\r\ntill alla tre partierna.</pre><pre>Jerry Martinger säger att utskottsmajoriteten\r\nuttryckt sig väl drastiskt. Vad är det som är så\r\ndrastiskt? Är det drastiskt att vi kritiserar\r\nrikspolisstyrelsen? Skall vi inte göra det om vi anser\r\natt den har gjort fel och att man inte följt\r\nintentionerna?</pre><pre>Det är riktigt att jag är ledamot av\r\nrikspolisstyrelsen. Det finns också tre borgerliga\r\nledamöter i rikspolisstyrelsen, bl.a. en moderat.\r\nOm rikspolisstyrelsens tjänstemän inte fullföljer\r\nriksdagens intentioner, har riksdagen enligt min\r\nmening, även om jag sitter i rikspolisstyrelsen, all\r\nanledning att kritisera detta.</pre><pre>Berith Eriksson talade om sambandet mellan olika\r\norgan osv. och polischefen som ordförande.\r\nPolischefen skall leda operativa verksamheten, och\r\ndet är inte absolut nödvändigt att polischefen är\r\nordförande i ett polisdistrikt.</pre><pre>När det gäller det som Kjell-Arne Welin sade om\r\npolisstyrelserna, påpekade jag att detta var min\r\npersonliga uppfattning och mina erfarenheter. Det\r\när bra att man i Helsingborg har lyckats lösa detta\r\npå ett tillfredsställande sätt. Men jag vidhåller\r\nfortfarande den uppfattning jag har tills jag blir\r\növertygad om att flertalet styrelser tillsätts på ett\r\nriktigt sätt.</pre><pre></pre><pre>Anf. 13 KJELL-ARNE WELIN (fp) replik:</pre><pre>Fru talman! Det är andra gången som här i\r\ndebatten hävdas att de borgerliga partierna på\r\nnågot lättvindigt sätt yrkar att det skall vara fler\r\npoliser. Nu är det Ulla-Britt Åbark som påstår\r\ndetta, men tidigare påstod även Berith Eriksson\r\nsamma sak.</pre><pre>Jag sade i mitt anförande, vilket jag vill upprepa\r\neftersom det tydligen inte har gått hem, att vi i\r\nfolkpartiet i dag inte har något sådant yrkande,\r\neftersom civilministern håller på att utreda vilka\r\nresurser som kan behöva tillföras med anledning av\r\nden personalutveckling som för närvarande pågår.</pre><pre>Jag efterlyste också att man efter hand som den\r\nutredning som pågår om personalutveckling inom\r\npolisen når så långt att man har någonting att\r\nredovisa, bör detta redovisas till riksdagen så att\r\nriksdagspartierna på ett riktigt sätt kan avgöra hur\r\nmånga polisaspiranter som bör antas i framtiden.\r\nDet är folkpartiet liberalernas uppfattning att vi\r\nskall ha ett så bra beslutsunderlag som möjligt. I\r\nsak anser jag att det behövs fler poliser, men vi vill\r\nha de rätta argumenten innan vi ställer de kraven.</pre><pre>Anf. 14 JERRY MARTINGER (m) replik:</pre><pre>Fru talman! Jag vill till Ulla-Britt Åbark säga\r\nföljande. Vi skall inte kritisera rikspolisstyrelsen.\r\nDen har inte haft en chans att uppfylla de krav som\r\nställts av statsmakterna när det gäller den\r\nekonomiska brottsligheten, eftersom\r\nsocialdemokraterna år efter år har drivit igenom\r\nbeslut om nedskärningar av polisresurserna.</pre><pre>Sedan frågar Ulla-Britt Åbark hur många poliser vi\r\nskall ha. Vi skall ha så många poliser att människor\r\ninte skall behöva känna oro för att bli utsatta för\r\nbrott. Den dolda brottsligheten ligger på en\r\nskrämmande hög nivå.</pre><pre>Socialdemokraterna har ofta hävdat att oron för\r\nbrottsligheten är överdriven. Men den senaste\r\nofferundersökningen från statistiska centralbyrån,\r\nsom jag refererade i mitt inledningsanförande,\r\nvisar att människor tyvärr har all anledning att\r\nkänna ängslan för att bli utsatta för brott.</pre><pre>Samtidigt som man har fört en kriminalpolitik som\r\nhar inneburit att straffen halverats, att det varit lätt\r\natt få permissioner osv., har polisresurserna\r\nurholkats, och det har spätt på brottsligheten\r\nytterligare. Eftersom polisen inte har tillräckliga\r\nresurser har upptäcktsrisken minskat. Med\r\nminskad upptäcktsrisk ökar benägenheten att begå\r\nbrott. Så har varit fallet under i stort sett hela 1980-\r\ntalet, och det gäller fortfarande.</pre><pre>Jag vill upprepa min uppmaning till Ulla-Britt\r\nÅbark i mitt inledningsanförande: Ge mig ett enda\r\nvettigt skäl till varför socialdemokraterna skar ner\r\npolisutbildningen så drastiskt under 1980-talet!</pre><pre>Anf. 15 KJELL ERICSSON (c) replik:</pre><pre>Fru talman! Ulla-Britt Åbark frågar här hur många\r\npoliser som är tillräckligt många poliser. Det är så\r\nmånga poliser som behövs för att de skall kunna\r\nfullgöra sin uppgift att förebygga, uppdaga och\r\nutreda brott. Det är det antal som behövs för att vi\r\nskall få de behov som föreligger täckta och\r\nvakanser fyllda, så att vi kan få de kvarterspoliser\r\nvi önskar och kan ha patrullerande poliser på gatan.\r\nDe skall kunna bekämpa ekonomisk brottslighet,\r\nutreda brott, bedriva narkotikabekämpning, ta sig\r\nan brottsoffren osv. Men i dag räcker de inte till. De\r\nräcker bara till det nödvändiga, dvs. utryckning och\r\natt klara av att utreda de viktigaste brotten. Det är\r\nockså därför som det blir balanser.</pre><pre>Den snabba reaktionen jag talade om hinner man\r\ninte med. Vi måste fylla de vakanser som finns, och\r\nsedan får vi se vad som ytterligare behövs göras.\r\nMen det är först och främst den delen som behöver\r\nåtgärdas, och det skall göras så snabbt som möjligt.\r\nDet har redan dragit ut på tiden alltför länge, och\r\nockså av den anledningen vill vi ha fler poliser. I det\r\nhär fallet känner jag ingen som helst tvekan. Vi\r\nmåste ha det ytterligare antal poliser som\r\nföreslagits.</pre><pre>Sedan vill jag slutligen till Ulla-Britt Åbark säga att\r\njag håller med henne när det gäller polisstyrelserna.\r\nVi skall göra vad vi kan för att höja\r\npolisstyrelseledamöternas status. Det är ett viktigt\r\narbete. Det lokala inflytandet är också viktigt och\r\nen möjlig väg att påverka. Men om man skall ha\r\nnågonting att påverka måste det också finnas litet\r\npoliser att styra och ställa med, och de räcker inte\r\ntill i dag.</pre><pre>Anf.16 ULLA-BRITT ÅBARK (s) replik:</pre><pre>Fru talman! Ge mig ett enda vettigt skäl för att dra\r\nned på antalet polisaspiranter, säger Jerry\r\nMartinger. Jag kan då börja med att nämna det\r\nstora budgetunderskottet staten hade när\r\nsocialdemokraterna återtog regeringsmakten. Vi\r\nlider fortfarande av det, och det gör alla\r\nverksamheter här i landet. Jag hoppas att Jerry\r\nMartinger godtar det som ett vettigt skäl.</pre><pre>Det är intressant att höra att någon siffra kan man\r\ninte ange när det gäller polisaspiranter. Så många\r\natt människor inte skall känna oro, säger Jerry\r\nMartinger. Då kan man ju göra som Jerry\r\nMartinger, hålla ett sådant anförande som det han\r\nhöll och framhålla hur man från moderat håll ser på\r\nsituationen. Det är inte underligt att människor\r\nkänner oro, om de lyssnar till Jerry Martinger.</pre><pre>Det finns en bok som heter Brottsutveckling 1989,\r\noch där står det om brottsuppklaringen: ''Under de\r\nsenaste tio åren har i genomsnitt 70 % av alla\r\nuppklarade brottsbalksbrott klarats upp under\r\nsamma kalenderår som de polisanmälts och 99 %\r\nsenast andra året efter anmälan.'' Om inte Jerry\r\nMartinger har boken, kan han få låna den av mig.</pre><pre>Förste vice talmannnen anmälde att Jerry\r\nMartinger anhållit att till protokollet få antecknat\r\natt han inte ägde rätt till ytterligare replik.</pre><pre>Anf.17 STIG BERTILSSON (m):</pre><pre>Fru talman! Med anledning av betänkandet om\r\nanslag till polisväsendet vill jag ge kammaren en\r\nliten rapport från verkligheten om polisens\r\narbetsvillkor.</pre><pre>I början av året skrev jag en motion om ett nytt\r\npolishus i Vänersborg. Jag är alldeles övertygad om\r\natt det som jag exemplifierar med här inte gäller\r\nbara polishuset i Vänersborg, men det kan ge en\r\nbild av hur det i dag står till på en del håll inom vår\r\npolisförvaltning.</pre><pre>Motionen avfärdas av utskottet, och jag måste säga\r\nmed tanke på hur situationen ser ut att detta är\r\notillfredsställande. Bakgrunden till motionen var ju\r\natt regeringen i budgetpropositionen intog en\r\nmycket passiv hållning, och jag tycker att även\r\nutskottet visar en mycket passiv och\r\notillfredsställande inställning i frågan om polisens\r\nlokaler.</pre><pre>När det gäller just Vänersborg har man trots en 20-\r\nårig diskussion inte lyckats komma någonstans.\r\nUtskottet uttalar visserligen att det finns ett stort\r\nbehov av nya polislokaler men hänvisar ändå till\r\nden löpande planeringen för polisens lokaler. Detta\r\ngör man i en situation när man vet att inga resurser\r\nfinns. Det är alltså i högsta grad ord utan något\r\negentligt innehåll, och det är mycket\r\notillfredsställande.</pre><pre>Behovet av ett nytt polishus i Vänersborg är mycket\r\nväldokumenterat. Frågan har diskuterats sedan\r\n1972, och flera gånger har den faktiskt också varit\r\npå väg att lösas. 1982 fanns ett förslag framme. 1987\r\nbeslutade regeringen om projektering av ett nytt\r\npolishus, men brist på resurser har gjort att någon\r\nkomplett projektering ännu inte har skett. Olika\r\nmöjligheter har dykt upp att åstadkomma en\r\nlösning genom förhyrning, men man har inte velat\r\ngå till beslut.</pre><pre>Nå, en rapport från verkligheten om hur det ser ut.\r\nHäromdagen gjorde yrkesinspektionen en tillsyn\r\nenligt arbetsmiljölagen. Den har resultaterat i ett\r\ninspektionsmeddelande som jag till vissa delar\r\ngärna vill delge kammaren. Jag skall inte trötta med\r\nhela meddelandet, men jag skall ge exempel på hur\r\ndet kan fungera för den svenska polisen i dag.</pre><pre>Av inspektionsmeddelandet framgår att det finns\r\nflera allvarliga brister hos polishuset i Vänersborg,\r\noch slutsatsen är: ''För den verksamhet som är\r\nfastställd för polismyndigheten inom länet och på\r\ndistriktet är nuvarande lokaler helt otillräckliga och\r\noacceptabla.'' Jag skall be att få ge några exempel.</pre><pre>Man talar om luftkvaliteten i hela polishuset som\r\nundermålig. Det finns ingen ventilationsanordning\r\nsom fungerar. Den är gammal och ineffektiv.</pre><pre>Det finns en redovisning av hur de manliga\r\narbetstagarna har det. Det är 80 personer på\r\nordnings- och kriminalavdelningen. De har sitt\r\nkläd-, tvätt- och duschutrymme med toalett inrymt\r\ni ett f.d. cykelförråd i källaren. I de här utrymmena\r\nfinns det ingen ventilation. Det finns självdrag till\r\nsmå ventiler i gatunivå, men eftersom det är stor\r\ntrafik utanför måste man täta till de här\r\nutrymmena.</pre><pre>En toalett finns att tillgå för 80 personer i huset.</pre><pre>Motionshall har man alldeles i anslutning till\r\npolishuset. Där finns det heller ingen ventilation\r\növer huvud taget. Jag är övertygad om att\r\nkammaren kan föreställa sig hur det ser ut och\r\nluktar i en sådan liten trång motionshall, när den\r\nhar använts ett tag.</pre><pre>Personalen har ingen möjlighet att torka sina\r\nkläder. Det finns inget utrymme för det, men man\r\nkan ibland använda sig av pannrummet, där det ju\r\nkan vara varmt och gott.</pre><pre>Receptionen och telefonväxeln i polishuset är ett\r\nganska intressant kapitel. Där är det oerhört trångt.\r\nDet är t.o.m. så trångt att man i\r\ninspektionsmeddelandet konstaterar att\r\narbetstagarna ideligen stöter i skrivbord och nästan\r\nständigt går omkring med blåmärken. Under\r\nsådana förhållanden jobbar den svenska polisen.</pre><pre>Om det är dåligt med ventilationen i andra\r\nutrymmen, är det desto bättre i receptionen.\r\nFönstren är så dragiga att man måste täta dem med\r\ntrasor.</pre><pre>Garaget har man inte vågat sig på att göra rent\r\nsedan 60-talet, därför att man är osäker på om\r\nlokalen tål en regelrätt rengöring.</pre><pre>Fru talman! På den här vägen fortsätter det i\r\nbeskrivningen av hur en svensk polismyndighet har\r\ndet i dag. Detta föranleder som sagt utskottet att\r\nhänvisa till den löpande planeringen för\r\nlokalförsörjning. Jag måste säga att det är\r\nfullständigt oacceptabelt, när man som sagt vet att\r\ndet där inte alls finns resurser.</pre><pre>Jag tycker också att det jag här har beskrivit är\r\novärdigt den svenska polisen. Det speglar ett förfall\r\nsom gör att polisen i hög grad måste arbeta i\r\nmotvind. Därför, fru talman, återkommer jag med\r\nen förnyad framställning ända tills den här frågan\r\nhar lösts. Det är min förhoppning att vi inom kort\r\nkan få majoritet i kammaren för en förändring.</pre><pre>Anf. 18 WIGGO KOMSTEDT (m):</pre><pre>Fru talman! Under allmänna motionstiden väckte\r\njag en motion som har fått nr 715 och som redovisas\r\ni det betänkande vi behandlar nu. I motionen har\r\njag fört fram tankar om att den som blir ertappad\r\nmed att syssla med brottslig verksamhet skall kunna\r\nvara anhållen upp till 24 timmar.</pre><pre>Anledningen till dessa tankar är att det inte alls är\r\novanligt att polisen griper personer som begår\r\nbrott, tar med dem till polisstationen, får uppgifter\r\nom namn och adress och efter ett kort förhör\r\nsläpper dem igen. Några timmar senare samma\r\nkväll eller natt kan det mycket väl hända att man\r\ngriper samma lagöverträdare igen. Man tar med\r\ndem på nytt, och efter en ny omgång med namn och\r\nadress samt kort förhör, som kanske inte kan bli\r\nordentligt på grund av personalbrist över helger,\r\nsläpper man i väg dem igen.</pre><pre>Jag tror att unga lagöverträdare får en dålig respekt\r\nför rättsväsendet när de kan gå ut och in ungefär\r\nsom de vill. De vet att det händer inte mer. Jag tror\r\natt det skulle vara bra för dessa människor om de\r\nfick stanna kvar. Man kanske t.o.m. skall meddela\r\nhem så att föräldrarna får komma och hämta dem.\r\nFöräldrarna får många gånger inte ens vetskap om\r\natt deras barn har varit på väg att stjäla bilar två\r\ngånger med några få timmars mellanrum samma\r\nnatt. Jag tycker att man skall fundera på de här\r\npreventiva åtgärderna. Utskottet har ingen\r\nförståelse för detta. Man hänvisar till att lagen är\r\nsådan att man inte kan hålla någon anhållen så\r\nlänge. Det argumentet är ganska svagt.</pre><pre>Denna kammare är vald av svenska folket för att\r\nändra på de lagar som vi inte tycker är bra. De\r\nlagarna kan bli bättre.</pre><pre>Fru talman! Jag vet att man inte rår på ett enigt\r\nutskott även om dess tankar har varit flummiga, och\r\ndärför har jag inget yrkande.</pre><pre>Anf. 19 ELISABETH FLEETWOOD (m):</pre><pre>Fru talman! Innan jag börjar argumentera skall jag\r\ntitta nogrant efter vilka som sitter här. Jag saknar\r\nnämligen socialdemokraternas företrädare Ulla-\r\nBritt Åbark. Jag står sist på listan och finns inte\r\nmed på föredragningslistan som har delats ut på\r\nbänkarna, men de två föregående talarna fanns\r\nmed på listan, och ändå är hon inte här. Jag hade\r\nfrågor att ställa till henne. Nu kommer hon in. Bra,\r\ndå kan jag börja, fru talman.</pre><pre>Jag har en motion som gäller kvarterspoliser. Den\r\nhar behandlats mycket väl av utskottet. Under\r\nårens lopp har förståelsen för kvarterspolisernas\r\nverksamhet blivit allt större. Men det är fortfarande\r\nså att när resurserna skall fördelas kommer de ofta\r\ninte kvarterspolisen till del. Det var detta jag ville\r\nställa frågor om till Ulla-Britt Åbark. Om man, som\r\nJerry Martinger har påpekat, under 80-talet har\r\nskurit ned polisens resurser, hur är det då möjligt\r\natt få fler kvarterspoliser? Varför skriver man så\r\npositivt i betänkandet om man är medveten om att\r\ndet blir mycket svårt att realisera detta?</pre><pre>Jag skrev min motion med utgångspunkt i\r\nNorrköpings kvarterspolis. Den har arbetat i\r\nmånga år. Den började redan 1974, och jag tror att\r\nden nu har verksamhet i 11 av 12 kommundelar.\r\nCitykärnan har de flesta. Där har man fyra tjänster.\r\nNågonting som är mycket viktigt är att man innehar\r\ndessa tjänster under mycket lång tid. Jag fick i en\r\ndebatt det påpekandet att kvarterspoliser väl var\r\nbra bara man flyttade på dem tillräckligt ofta. Det\r\när precis raka motsatsen som gäller. De skall\r\ntjänstgöra så länge att de blir kända i sitt område.\r\nFramför allt barnen måste få förståelse för dem. De\r\nmåste få en nära kontakt med dem. Man måste bli\r\ngod vän med polisen och inte tvärtom. Det\r\nframskymtar ju tyvärr ibland, inte minst i\r\nmassmedia, att poliser är någonting man skall akta\r\nsig för.</pre><pre>Vi som är föräldrar, eller kanske en generation\r\näldre, borde uppmana våra barn att söka kontakt\r\nmed poliserna. Det främjar vi bäst genom att\r\nförorda en kvarterspolisverksamhet.</pre><pre>Min fråga till Ulla-Britt Åbark är således: Tror\r\nUlla-Britt Åbark att vi kan, som det står i\r\nbetänkandet, utöka kvarterspolisverksamheterna\r\nom vi saknar poliser som kan inneha de här\r\ntjänsterna? Kontinuiteten i verksamheten är\r\noerhört väsentlig. Jag är övertygad om att en större\r\nsatsning på kvarterspoliser skulle ge tillbaka en\r\nmångfald av positiva effekter, t.ex. större förståelse\r\nför poliserna och framför allt lägre brottslighet. Det\r\när inte i första hand för samhället vi skall söka\r\ndetta, utan för de enskilda individer som på grund\r\nav olyckliga omständigheter hamnar i den här\r\nsituationen.</pre><pre>Anf. 20 JERRY MARTINGER (m):</pre><pre>Fru talman! Det ligger mycket i vad Wiggo\r\nKomstedt säger om att brottslingar släpps ut\r\nalldeles för tidigt från polisstationerna. Det beror i\r\nmånga fall på att polisväsendet befinner sig i en\r\nkris. Men läget kommer till stor del att rättas till när\r\npolisen får tillräckliga resurser. Sedan kan man\r\nnog, som Komstedt är inne på, behöva se över en\r\nhel del regler vidare. Det finns ett stort behov av att\r\nskärpa reglerna beträffande unga brottslingar så att\r\nde i högre grad än för närvarande blir föremål för\r\nreaktion från samhällets sida. Här måste det bli\r\nförändringar. Vi moderater har lagt fram ett\r\nallomfattande program för att minska\r\nungdomsbrottsligheten. Däri finns även förslag om\r\nen ny påföljd för unga människor.</pre><pre>I sin senaste replik till mig anförde Ulla-Britt Åbark\r\nsom ett skäl för nedrustningen av polisen under\r\n1980-talet att socialdemokraterna hade en svår\r\nekonomisk situation när man tillträdde 1982. Detta\r\nskulle vara skälet till att socialdemokraterna drog\r\nner polisutbildningen och på det sättet försämrade\r\nrättstryggheten.</pre><pre>Samtidigt har Ulla-Britt Åbark berättat om de\r\nförstärkningar av polisen som socialdemokraterna\r\nvarit med om att genomföra under de senaste åren.\r\nDet låter på Ulla-Britt Åbark som om vi alla borde\r\nkänna någon slags tacksamhet över att\r\nsocialdemokraterna trots allt elände ändå till slut\r\ngått med på en ökad intagning av aspiranter till\r\npolishögskolan. Jag har emellertid lika svårt att\r\nkänna tacksamhet mot socialdemokraterna för\r\ndetta som att känna tacksamhet mot den som slagit\r\nsönder fönstren på mitt hus och sedan, när regnet\r\nförstört innanmätet, mer eller mindre tvingats att\r\nlaga några av rutorna. Att socialdemokraterna är\r\nmed och reparerar de skador som man förorsakat\r\när ju inte mer än rätt. Det är definitivt ingenting\r\nsom de har anledning att skryta med. Man kan\r\nmöjligen säga att det är bra att syndaren till slut har\r\nvaknat.</pre><pre>Det som har hänt är ju att rättssamhället erhållit\r\nsvåra inre skador på grund av\r\npolisnedskärningarna. Allmänhetens förtroende\r\nför polisen har minskat. I många fall har ju polisen\r\npå grund av sina underdimensionerade resurser\r\ninte längre möjlighet att stå till tjänst när människor\r\nringer och ber om hjälp. Det är allvarligt. Det\r\nförhållandet att polisen inte har tid att åka till en\r\nbrottsplats upplevs av den som utsatts för brottet\r\nsom om han övergivits av rättssamhället.</pre><pre>Anf. 21 ULLA-BRITT ÅBARK (s):</pre><pre>Fru talman! Jag vet inte om Elisabeth Fleetwood\r\nhar lyssnat på vår diskussion här i kammaren i dag.\r\nSå är det inte längre. Vi har haft uppe frågan om\r\nkvarterspolisen, och jag har förklarat att det är de\r\nlokala polismyndigheterna som har ansvar för\r\nkvarterspolisen. Det ankommer alltså på dem. Vi\r\nhar talat om dess låga status osv. Jag nöjer mig med\r\ndet svaret.</pre><pre>Jag begär inte att Jerry Martinger skall vara\r\ntacksam. Jag är glad om han är förstående för det\r\nsom vi gör. Det tycker jag nämligen är viktigt. Vi\r\nhade en svår ekonomisk situation 1982, och det vet\r\nJerry Martinger. Vi drog inte ner på intagningen för\r\natt vi tyckte det var roligt. Vi drog kanske ner på\r\nintagningen därför att vi tyckte att även polisen\r\nmåste vara med och spara på sina resurser.</pre><pre>Jerry Martinger säger att en följd av att vi har för\r\nfå poliser blir svåra inre skador på rättssamhället.\r\nAnser Jerry Martinger att man måste ha en polis till\r\nvarje människa? Är det det som är målet? Eller är\r\nmålet att man skall upplysa människor om hur\r\nviktigt det är att frånhålla sig från brott? Vad är det\r\ndå som gör att man frånhåller sig från brott? Vad är\r\ndet som gör att man begår brott? Det är nog där vi\r\nskall börja, innan vi börjar tala om de andra\r\nfrågorna. Vi måste alltså även analysera orsakerna\r\ntill att brott begås.</pre><pre>Jag anser fortfarande att polisen skall vara med och\r\nspara in på sina resurser, precis som alla andra i\r\nsamhället. Men moderaterna är tydligen inte\r\növertygade om detta, utan de skall ha fler poliser\r\noavsett vad det kostar.</pre><pre>Anf. 22 WIGGO KOMSTEDT (m):</pre><pre>Herr talman! Jag vill bara tacka Jerry Martinger,\r\neftersom han instämmer i de goda tankegångar som\r\njag presenterade i min motion. Ännu gladare hade\r\njag naturligtvis blivit om partikollegerna hade\r\nskrivit ner dessa goda tankegångar på några rader i\r\nbetänkandet. Det hade varit ännu bättre. Men\r\nJerry Martingers inlägg inger hopp, och efter\r\nhöstens val står mitt hopp till justitieminister\r\nMartinger.</pre><pre>Anf. 23 ELISABETH FLEETWOOD (m):</pre><pre>Herr talman! Ulla-Britt Åbark frågade om jag\r\nhade suttit här i kammaren under debatten. Det\r\nkunde jag inte göra, eftersom jag var tvungen att\r\narbeta samtidigt, vilket Ulla-Britt Åbark mycket\r\nväl vet att vi måste göra. Men jag följde debatten\r\nvia min TV-apparat.</pre><pre>Jag förstår inte svaret på den fråga jag ställde. Min\r\nfråga var: Tror verkligen Ulla-Britt Åbark att man\r\nlokalt kan satsa på kvarterspoliser när det inte finns\r\ntillräckligt med poliser att få tag på, eftersom\r\nsocialdemokraterna under så lång tid har skurit ned\r\npå intagningen till polisskolan? Det är ju där\r\nproblemet ligger. Även om man lokalt är villig att\r\nsatsa och har resurser, finns det inga poliser att sätta\r\nin på tjänsterna. Det är det som också i längden,\r\nUlla-Britt Åbark, är så förödande. Vi får därmed\r\ninte den resurs som kvarterspolisen utgör och som\r\nbehövs för att minska brottsligheten framför allt i\r\nden grupp där detta är mest angeläget, nämligen\r\nbland de allra yngsta. Det är bland de unga som\r\nkvarterspolisen kan få den allra bästa effekten. Om\r\nUlla-Britt Åbark följer mitt råd uppfylls också det\r\nönskemål hon gav uttryck för i de ord hon riktade\r\ntill Jerry Martinger.</pre><pre>Anf. 24 JERRY MARTINGER (m):</pre><pre>Herr talman! Jag kan inte, Ulla-Britt Åbark, ha\r\nförståelse för en politik som bara leder till att\r\nbrottsligheten hela tiden ökar.</pre><pre>Anf. 25 ULLA-BRITT ÅBARK (s):</pre><pre>Herr talman! Vi försöker nu äntligen att enligt\r\nJerry Martingers synsätt stävja brottsligheten, och\r\nvi tar nu fram ett förslag för bekämpandet av den\r\nekonomiska brottsligheten. Men moderata\r\nsamlingspartiet tvekar då inför förslaget. De ställer\r\nupp på det, men de skall ändå kritisera det. De\r\nmenar att vi inte skall kritisera rikspolisstyrelsen,\r\noch de säger att det inte är där man har gjort fel\r\nutan att felen har begåtts av regeringen.</pre><pre>Jag vill fortfarande ha ett svar på mina frågor. Jag\r\när nämligen osäker på om moderata\r\nsamlingspartiet står bakom inte bara\r\nsammanfattningen -- som Jerry Martinger har\r\nkritiserat -- utan även det som står inne i\r\nbetänkandet.</pre><pre>Anf. 26 JERRY MARTINGER (m):</pre><pre>Herr talman! Nu förstår jag inte alls vad Ulla-Britt\r\nÅbark menar. Hon säger att vi moderater skulle\r\nhysa någon slags tvekan inför att sätta in åtgärder\r\nmot den ekonomiska brottsligheten. Jag vill då läsa\r\nupp vad som står i vår reservation, eftersom det\r\ntydligen är den enda chansen att göra Ulla-Britt\r\nÅbark uppmärksammad på vad som faktiskt gäller\r\ni det här avseendet. Hon har uppenbarligen inte\r\nsjälv läst vad som står där.</pre><pre>''Utskottet kan i stort ansluta sig till civilministerns\r\nuttalande beträffande prioriteringar inom\r\npolisväsendet. Emellertid anser utskottet -- i ett\r\nläge då polisens resurser är hårt pressade och då\r\nallmänheten upplever en klar brist på poliser -- att\r\ndet inte är godtagbart att i detta sammanhang\r\nprioritera utredningar om ekonomisk brottslighet\r\npå sätt som civilministern förordar. Enligt utskottet\r\ngår det nämligen inte att bortse från att sådan\r\nbrottslighet i första hand drabbar det allmänna,\r\nmedan stölder, rån och våldsbrott för det mesta\r\ndrabbar enskilda personer, och utskottet anser att\r\ndet är brott mot enskilda som skall prioriteras\r\nframför brott mot staten. Om inte annat så talar\r\nstarka humanitära skäl härför.'' -- Sedan följer en\r\nmarkering av att vi tycker att den ekonomiska\r\nbrottsligheten är allvarlig. -- ''En annan sak är att\r\nekonomisk brottslighet, inte minst i dess nyare\r\nformer, också äventyrar mycket viktiga intressen.\r\nPolisens åtgärder mot den måste därför också\r\nprioriteras, men inte på bekostnad av de intressen\r\nsom utskottet nyss satt främst.''</pre><pre>Vi vill alltså sätta in kraftfulla åtgärder mot den\r\nekonomiska brottsligheten, eftersom den i sina\r\nnyare former har kommit att bli ett allvarligare hot\r\nän den har varit tidigare. Men när gamla fru\r\nJohansson ligger nedslagen och blöder är det\r\nviktigare att polisen åker till henne än att de utreder\r\nekonomiska brott.</pre><pre>Överläggningen var härmed avslutad.</pre><pre>(Beslut fattades efter 7 §.)</pre><pre>6 § Anslag till statsrådsberedningen</pre><pre>Föredrogs</pre><pre>justitieutskottets betänkande</pre><pre>1990/91:JuU20 Anslag till statsrådsberedningen\r\n(prop. 1990/91:100 delvis).</pre><pre>Anf. 27 KRISTER SKÅNBERG (mp):</pre><pre>Herr talman! I en mycket kärv budgetsituation då\r\nmånga verksamheter skall bantas ned har\r\nregeringen i budgetpropositionen föreslagit en\r\nkraftig ökning av förvaltningskostnaderna, speciellt\r\nav lönekostnaderna, inom statsrådsberedningen.\r\nPersonalen skall enligt propositionstexten ökas från\r\n64 till 66 årsarbetskrafter -- dvs. med ca 3 % --\r\nsamtidigt som lönekostnaderna skall ökas från\r\n21,71 milj.kr. med 7,57 miljoner, dvs. med mer än\r\n34 %.</pre><pre>Däremot satsar regeringen enligt miljöpartiets\r\nmening otillräckligt med resurser på att förebygga\r\noch bekämpa brottslighet. Det har ju, inte minst i\r\ndagens debatt, framkommit att det finns stora\r\nluckor.</pre><pre>Två typer av brott som drabbar samhället direkt är\r\nmiljöbrott och ekonomiska brott. De drabbar\r\nockså samhället indirekt genom att tilltron till\r\nrättvisa och laglydighet minskar allteftersom den\r\nhär typen av brott kan fortgå utan att man kraftfullt\r\ningriper.</pre><pre>Vi anser att regeringen här har gjort felaktiga\r\nprioriteringar, även om beloppen i och för sig är\r\nsmå. Jag yrkar därför, herr talman, bifall till\r\nreservationen till betänkandet och hävdar att\r\nanslaget till statsrådsberedningen bör minskas med\r\n4 milj.kr. och att pengarna skall användas till\r\nresursförstärkning och utbildning i syfte att\r\nbekämpa miljöbrott.</pre><pre>Att vi när vi skrev reservationen inte tog upp den\r\nekonomiska brottsligheten kan jag så här i\r\nefterhand beklaga, men Inger Schörling har ju tagit\r\nupp detta i sitt anförande tidigare under dagen.</pre><pre>Anf. 28 ULLA-BRITT ÅBARK (s):</pre><pre>Herr talman! Jag vill mycket kort yrka bifall till\r\nutskottets hemställan. Vi har ju haft en lång\r\ndiskussion om de frågor som Krister Skånberg har\r\ntagit upp i sitt anförande. Jag yrkar därför avslag på\r\nhans reservation och bifall till utskottets\r\nhemställan.</pre><pre>Överläggningen var härmed avslutad.</pre><pre>(Beslut fattades efter 7 §.)</pre><pre></pre><pre>7 § Rättskipningen i socialförsäkringsmål</pre><pre>Föredrogs</pre><pre>justitieutskottets betänkande</pre><pre>1990/91:JuU18 Rättskipningen i\r\nsocialförsäkringsmål (prop.1990/91:80).</pre><pre>Anf. 29 BIRGIT HENRIKSSON (m):</pre><pre>Herr talman! I justitieutskottets betänkande nr 18\r\nbehandlas rättskipningen i socialförsäkringsmål.\r\nRegeringen har lagt fram ett förslag om ny\r\ninstansordning och organisation för rättskipningen\r\ni socialförsäkringsmålen.</pre><pre>Vi moderater är naturligtvis nöjda med att kunna\r\nkonstatera att regeringen har gjort en\r\nhelomvändning i denna fråga sedan förra året.\r\nRegeringens förslag då, att försäkringsrätterna\r\nskulle integreras med kammarrätterna, visade sig\r\nbl.a. medföra betydande kostnadsökningar. Det\r\nnuvarande förslaget kommer att medföra\r\nkostnadsminskningar. Landets tre försäkringsrätter\r\navskaffas, och socialförsäkringsmål som överklagas\r\nkommer att handläggas av länsrätt. Alla länsrätter\r\nblir behöriga att döma i mål som överklagas från\r\nallmän försäkringskassa. Yrkesskademålen som\r\növerklagas från riksförsäkringsverket skall däremot\r\nprövas av länsrätten i Stockholms län.</pre><pre>Herr talman! Det ligger även ett stort värde i att\r\ndömandet och domstolarna med det nya förslaget\r\nkommer att ligga närmare de försäkrade och alla\r\ndem som i övrigt berörs av verksamheten. Det är\r\näven värt att notera att länsrätten skall vara domför\r\nmed en yrkesdomare och tre nämndemän vad gäller\r\nsocialförsäkringsmål. Uppdraget att vara\r\nnämndeman i försäkringsrätt kommer också att\r\nutsträckas till att gälla länsrätt och kammarrätt. Det\r\när även viktigt att poängtera att ordinarie domare i\r\nförsäkringsrätterna får förtur till de ordinarie\r\ndomartjänster som i anslutning till reformen\r\ninrättas i länsrätt och kammarrätt.</pre><pre>Herr talman! Jag har bara med denna korta\r\nbakgrundsbeskrivning av ärendet velat poängtera\r\nde positiva effekterna av regeringens omsvängning.\r\nVi trodde på denna lösning redan förra året, och vi\r\när nöjda med att den nu kan bli genomförd.</pre><pre>Herr talman! Vi tycker emellertid inte att\r\nregeringen har varit konsekvent när det gäller\r\nreservation 2, som är gemensam för folkpartiet,\r\ncentern och moderaterna och som behandlar frågan\r\nom sista instans. Regeringen föreslår i\r\npropositionen att riksdagen skall upphäva sitt\r\ntidigare beslut att första instans i\r\nsocialförsäkringsmål skulle vara kammarrätt. Det\r\ninnebär ju att socialförsäkringsmålen inordnas i de\r\nallmänna förvaltningsdomstolarna. Men det\r\nföreligger ett väsentligt undantag. Man föreslår att\r\nhögsta instans i dessa ärenden nu liksom tidigare\r\nskall vara försäkringsöverdomstolen. Det är synd\r\natt man inte fullföljer principen fullt ut. Förslaget\r\ninnebär fortfarande att högsta instans inte -- som\r\nrimligt vore -- skall vara regeringsrätten, utan man\r\nföredrar av något icke redovisat skäl att behålla\r\nförsäkringsöverdomstolen, som ju är en\r\nspecialdomstol. Vi delar här centermotionärernas\r\nuppfattning att det är angeläget att prövningen av\r\nsocialförsäkringsmål utformas efter de principer\r\nsom i dag gäller för andra förvaltningsmål.</pre><pre>Under en övergångstid och med förhoppning att\r\nmålbalansen kan förbättras bör dock\r\nförsäkringsöverdomstolen kunna behållas. Men det\r\när en viktig principfråga att riksdagen nu uttalar att\r\nrättskipningen i fråga om socialförsäkringsmål i sin\r\nhelhet skall överföras till de allmänna\r\nförvaltningsdomstolarna. Detta kommer att\r\ninnebära att högsta instans för ärendegruppen\r\nkommer att vara regeringsrätten.</pre><pre>Det är av den anledningen, herr talman, som vi\r\nreserverat oss till förmån för motion Ju21. Jag yrkar\r\nockså bifall till reservation 2 mom. 4, som gäller\r\nfrågan om sista instans.</pre><pre>Anf. 30 LARS SUNDIN (fp):</pre><pre>Herr talman! I propositionen om rättskipning i\r\nsocialförsäkringsmål föreslår regeringen att\r\nriksdagen skall frångå sitt tidigare beslut att första\r\ninstans i socialförsäkringsmål skall vara\r\nkammarrätten. Det är naturligtvis välkommet att\r\nregeringen ändrar sig. Vi i folkpartiet liberalerna\r\nansåg redan våren 1990, när denna fråga förra\r\ngången var uppe till behandling, att det inte fanns\r\nnågot som helst rimligt stöd för den lösning som\r\nsocialdemokraterna då med vänsterpartiets hjälp\r\ndrev i genom.</pre><pre>Skälen för en förändring var att rättskipningen i\r\nsocialförsäkringsmål hade kommit in i en oroande\r\nutveckling med växande balanser och att\r\nförsäkringsrätterna dessutom hade stora\r\nsvårigheter att rekrytera dugande jurister. Det\r\nmärkliga var att regeringen med dessa mycket\r\ntunna skäl beslöt att flytta in hela detta problem i\r\nkammarrätterna. Många, bl.a. vi i folkpartiet\r\nliberalerna, varnade för att problemen med\r\nrekrytering skulle smitta av sig på kammarrätterna\r\nsamtidigt som man skulle flytta in stora balanser i\r\nredan hårt belastade kammarrätter. Redan då\r\nkunde vi konstatera att den lösning regeringen valt\r\nskulle bli kostsam. Dessutom stred den mot de\r\nprinciper som domstolsutredningen hade arbetat\r\nmed, nämligen att tyngdpunkten skall ligga i den\r\nförsta domstolsinstansen, att mål skall ha god lokal\r\nförankring, att det skall föreligga ett högt\r\nkostnadsmedvetande, att det skall leda till enklare\r\noch billigare utredningar samt att det skall leda till\r\nkortare handläggningstider.</pre><pre>Allt detta var känt när regeringen lade fram sitt\r\nförra förslag. Det är beklagligt när regeringen inte\r\nlyssnar första gången utan måste ändra sig. Men det\r\nsker ju för närvarande i fråga efter fråga.</pre><pre>Vi i folkpartiet liberalerna är som bekant emot\r\nspecialdomstolar. Det är därför glädjande att\r\nsocialdemokraterna också på detta område närmar\r\nsig våra ståndpunkter. Det går i alla fall åt rätt håll.\r\nTidigare har vi tillsammans, på regeringens förslag,\r\navskaffat ekodomstolarna, och nu är vi på väg att\r\nockså avskaffa försäkringsdomstolarna. Det förslag\r\nsom vi nu behandlar innebär alltså att\r\nsocialförsäkringsmålen i första instans skall\r\nbehandlas av länsrätt. Det är en både bra och\r\nönskvärd lösning.</pre><pre>När nu länsrätten blir första instans och\r\nkammarrätten andra instans för\r\nsocialförsäkringsmålen är det en säregen lösning att\r\nmålen i tredje instans skall avgöras av en\r\nspecialdomstol, försäkringsöverdomstolen, i stället\r\nför av regeringsrätten. Det är också konstigt att\r\nhögsta instans skall fortsätta att ha\r\nändringsdispenser när ett mål enligt den nya\r\nordningen redan har prövats två gånger. Såväl\r\nregeringsrätten som högsta domstolen meddelar\r\nenbart prejudikatdispenser. För dem gäller att leda\r\nrättstillämpningen. Om regeringen vill ha kvar\r\nförsäkringsdomstolar bör den i vilket fall som helst\r\ni den nya ordningen enbart avgöra\r\nprejudikatärenden. Men hela lösningen är fel.\r\nRegeringen borde redan nu ha föreslagit att\r\nförsäkringsöverdomstolen skall bort.</pre><pre>Herr talman! Jag yrkar därmed bifall till\r\nreservation 2.</pre><pre>Anf. 31 ANDERS SVÄRD (c):</pre><pre>Herr talman! Först vill jag bara helt kort stryka\r\nunder det viktiga i att regeringen snarast\r\nåterkommer till riksdagen med förslag om ett\r\navskaffande av försäkringsöverdomstolen. Under\r\nen övergångstid och för att få ned ärendebalansen\r\nbör emellertid försäkringsöverdomstolen behållas,\r\nnågot som också framhålls i reservation 2.</pre><pre>Vad gäller sakargumenteringen i den här frågan\r\nkan jag i allt väsentligt instämma med föregående\r\ntalare. De har båda vältaligt argumenterat för\r\ncentermotionen, Ju21.</pre><pre>I reservation 1 behandlas frågan om länsrätten i\r\nStockholms län och dess lokalisering. Vi\r\nreservanter anser i enlighet med förslaget i motion\r\nJu23 att länsrätten i Stockholms län bör delas upp i\r\ntvå länsrätter en i Stockholm för Stockholms\r\nkommun och en i Haninge för övriga delar av länet.</pre><pre>För vår inställning talar regionalpolitiska skäl. Men\r\nförslaget skulle också, om det genomfördes,\r\ninnebära enklare administration och bättre\r\növerblickbarhet. Inte minst dessa senare skäl skulle\r\ninnebära fördelar för den dömande verksamheten\r\noch för personalens arbetsvillkor.</pre><pre>Justitieministern och utskottsmajoriteten redovisar\r\nett antal skäl mot en delning av länsrätten, skäl av\r\nsamma karaktär som alltid anförs i samband med\r\nförslag om utlokalisering. Vi reservanter tror\r\ntvärtom att de positiva effekterna kommer att\r\növerväga. Detta är för övrigt ett mycket vanligt\r\npraktiskt resultat av genomförda utlokaliseringar.\r\nVittnesmålen är i det avseendet ganska lika\r\noberoende av om det gäller utlokaliserad offentlig\r\neller privat verksamhet.</pre><pre>En sammanslagen länsrätt, förlagd till Stockholm,\r\nkommer att bli en stor myndighet. Regeringen har\r\nuppmärksammat olägenheterna med stora\r\ndomstolar. Statskontoret har i början av detta år\r\nfått i uppdrag att utreda denna fråga med speciell\r\ninriktning på Svea hovrätt. Där finns inalles ca 230\r\nanställda. Länsrätten i Stockholms län har för\r\nnärvarande 192 anställda. Med det av majoriteten\r\nföreslagna tillskottet från försäkringsrätten för\r\nMellansverige kommer länsrätten upp i minst 230\r\nanställda.</pre><pre>I det ena fallet -- Svea hovrätt -- finns det enligt\r\nregeringen anledning att anlita statskontoret för att\r\nbelysa olägenheterna med hovrättens storlek.\r\nSamtidigt är regeringen beredd att medverka till att\r\nlänsrätten i Stockholm blir lika stor avseende antal\r\npersonal. Det är inte helt lätt att se logiken i detta\r\nhandlande.</pre><pre>Om utskottsmajoritetens och regeringens\r\nargument skulle vara riktiga, då är det bara att\r\nkonstatera att alla omlokaliseringar är omöjliga. Vi\r\nreservanter har en annan uppfattning.</pre><pre>När försäkringsrätterna tillkom år 1979 spelade\r\nlokaliseringen en stor roll. Den största\r\nförsäkringsrätten -- den för Mellansverige --\r\nplacerades i Haninge, 2 mil söder om Stockholm.\r\nAtt nu flytta verksamheten till Stockholms\r\ninnerstad går stick i stäv med alla regionalpolitiska\r\nsträvanden.</pre><pre>Stockholmsregionen kännetecknas som alla vet av\r\nen stark obalans mellan Stockholms innerstad och\r\nde södra delarna av länet. Om man inte vill\r\nacceptera en delning av länsrätten, bör det därför\r\nvara naturligare att förlägga hela verksamheten till\r\nHaninge kommun. Det är trots allt bara 20 km\r\nmellan Stockholms innerstad och Haninge.\r\nHaninge är en kommun med relativt sett få\r\narbetsplatser inom den offentliga tjänstesektorn.\r\nAtt i det läget ytterligare förvärra Haninges\r\nsituation är oförsvarligt.</pre><pre>Utskottsmajoriteten sätter sitt hopp till att det av\r\npropositionen framgår att regeringen\r\nuppmärksammat Haninges kommun prekära\r\nsituation. Möjligheterna att lokalisera någon annan\r\nmyndighet till Haninge övervägs, heter det. Varför\r\nskulle det vara lättare än att låta en del av en delad\r\nlänsrätt finnas i Haninge, frågar man sig ängsligt.\r\nSamma gamla vanliga argument mot utlokalisering\r\nkommer säkert att anföras, vilka förslag som än kan\r\nbli aktuella.</pre><pre>Med det anförda, herr talman, yrkar jag bifall till\r\nreservationerna 1 och 2.</pre><pre>Anf. 32 KRISTER SKÅNBERG (mp):</pre><pre>Herr talman! I likhet med Anders Svärd anser jag\r\natt länsrätten i Stockholms län bör delas. Anders\r\nSvärd har redan i sitt anförande motiverat detta på\r\nett bra sätt.</pre><pre>Jag vill tillägga att det är viktigt att inte i detta läge\r\nflytta verksamheter och personal till Stockholms\r\ninnerstad. Det vore en ändring åt fel håll. På den\r\npunkten vill jag således förstärka Anders Svärds\r\nuttalande.</pre><pre>En flyttning av det slag som regeringens förslag\r\ninnebär kommer att ytterligare öka trafiken,\r\nstressen och skadorna på miljön och på människors\r\nliv och hälsa i Stockholm. Framför allt kommer\r\nbarnen att drabbas. Ganska färska undersökningar\r\nvisar på ett tydligare sätt än tidigare hur\r\ncancerfrekvensen ökar med ökande trafik och mer\r\nutsläpp från biltrafiken. Detta är inget nytt för oss.</pre><pre>Herr talman! Jag yrkar i likhet med Anders Svärd\r\nbifall för reservation 1 om delning av länsrätten i\r\nStockholms län.</pre><pre>Anf. 33 GÖRAN MAGNUSSON (s):</pre><pre>Herr talman! Låt mig börja med att yrka bifall till\r\nhemställan i justitieutskottets betänkande 18 och\r\navslag på de två reservationerna.</pre><pre>Dömandet i socialförsäkringsmål har tyvärr under\r\nflera år vållat en del bekymmer och problem.\r\nMålbalanserna har varit för stora, och människor\r\nsom har varit beroende av domslut i domstolarna\r\nför sin utkomst och för sina försäkringsförmåner\r\nhar fått vänta alltför länge. Det är bakgrunden till\r\ndet beslut som riksdagen fattade i fjol på förslag av\r\nregeringen, nämligen att integrera\r\nförsäkringsrätterna i kammarrätterna.</pre><pre>I anslutning till den debatten fördes också en\r\ndiskussion om instansordningen i dessa frågor. I\r\npropositionen och även i betänkandet nämndes\r\nmöjligheten att i ett något längre perspektiv skjuta\r\nin länsrätterna som första instans i\r\nsocialförsäkringsmålen.</pre><pre>Med anledning av de argument som tidigare har\r\nframförts under debatten om en helomvändning\r\noch om att det är bra att regeringen gör som\r\noppositionen vill, eller i varje fall folkpartiet och\r\nytterligare några partier anser att regeringen skulle\r\nha gjort redan i fjol, vill jag gärna, herr talman,\r\nsäga att huvudyrkandet i fjol mot integreringen i\r\nkammarrätterna var att denna fråga ytterligare\r\nskulle utredas i domstolsutredningen. Därför borde\r\ndet glädja dessa partier att detta inte blev\r\nriksdagens beslut. I stället kan man redan från den\r\nförsta juli i år få in länsrätterna som första instans i\r\ndessa mål.</pre><pre>Det tycker jag är alldeles utomordentligt bra.\r\nDärmed kommer dömandet närmare människorna,\r\noch det blir förhoppningsvis en snabbare,\r\neffektivare och billigare handläggning än om man\r\nhade fullföljt tanken på kammarrätterna som första\r\ninstans i dessa mål.</pre><pre>En annan fråga gäller delning av länsrätterna i\r\nStockholm och de regionalpolitiska motiv som har\r\nframförts i debatten. Anders Svärd uttryckte saken\r\nså att försäkringsrätten i Mellanssverige, den som\r\nnu finns i Haninge, skulle läggas in i länsrätten i\r\nStockholm. Det är angeläget att från början\r\nunderstryka att reformen i sig är utomordentligt bra\r\nur regionalpolitisk synpunkt. Dömandet i tre\r\nförsäkringsrätter delas nu ut över landets 24\r\nlänsrätter. Det är en väsentlig regionalpolitisk\r\ninsats som jag tycker bör uppmärksammas i den här\r\ndebatten.</pre><pre>I frågan om en delning av länsrätten i Stockholm\r\nkan man naturligtvis framföra olika synpunkter,\r\ndels domstolseffektiva, dels regionalpolitiska. I\r\nmotionerna och i reservationen upptas de\r\nregionalpolitiska aspekterna. Jag har\r\nutomordentligt stor respekt för den synen i dessa\r\nfrågor. Självklart är de regionalpolitiska aspekterna\r\nmycket viktiga.</pre><pre>Samtidigt konstaterar jag att utskottsmajoriteten\r\nanför att det ur domstols- och effektivitetssynpunkt\r\när mest riktigt att integrera dessa försäkringsmål i\r\nlänsrätten i sin helhet och inte diskutera en delning\r\nav länsrätten. Den inställningen baserar sig på vad\r\nsom är bra ur domstolssynpunkt, ur\r\neffektivitetssynpunkt och annat. Både i\r\npropositionen och i justitieutskottets betänkande\r\nkonstateras dock att de regionalpolitiska frågorna\r\nmåste tas på stort allvar. Utskottet inskärper också i\r\nett uttalande behovet av de konkreta överväganden\r\nsom nu sker i regeringskansliet om en\r\nersättningslokalisering till Haninge kommun. Det\r\när viktigt att sådana kommer till stånd.</pre><pre>I den andra reservationen tas frågan om\r\nförsäkringsöverdomstolen upp till behandling. Jag\r\ntycker att skillnaderna i sak egentligen inte är så\r\nstora. Problemdefinitionen är ganska likartad hos\r\nreservanterna och utskottsmajoriteten. Den\r\nordning som för närvarande råder är inte helt\r\nlyckad, men det finns skäl, vilket regeringen angett\r\noch utskottsmajoriteten också instämt i, att avvakta\r\nerfarenheterna av de förändringar som nu sker\r\nbeträffande instansordningen, och att senare i ett\r\nannat sammanhang överväga hur man skall se på\r\nfrågan om försäkringsöverdomstolen, dvs. om man\r\nskall fullfölja den renodlade kedjan så att\r\nregeringsrätten blir sista instans och\r\nprejudikatinstans. Det finns anledning att överväga\r\ndessa frågor ytterligare.</pre><pre>Det inser tydligen också reservanterna, eftersom\r\nman i reservationen starkt pläderar för att\r\nförsäkringsöverdomstolen måste få finnas kvar\r\nytterligare en tid. Jag anser därför att skillnaderna\r\nbeträffande försäkringsöverdomstolen inte är\r\nsärskilt stora mellan utskottsmajoriteten och\r\nreservanterna. Vi har förmodligen en ganska\r\ngemensam syn på detta. Det är kanske mer en vilja\r\natt lämna en pekpinne till regeringen om hur man\r\nskall hantera denna fråga.</pre><pre>Jag vill med detta, herr talman, yrka bifall till\r\njustitieutskottets hemställan.</pre><pre>Anf. 34 LARS SUNDIN (fp) replik:</pre><pre>Herr talman! Vad har hänt sedan förra året, Göran\r\nMagnusson? Då förordade ni en helt annan lösning\r\nsom innebar att försäkringsrätterna skulle\r\nintegreras med kammarrätterna. Det är ju en helt\r\nannan lösning än den ni i dag förordar. Lätta litet\r\npå förlåten och berätta vad som hänt och varför ni\r\nsvängt så! Delar inte Göran Magnusson\r\nuppfattningen att det är en märklig ordning att en\r\nspeicialinstans skall döma som sista instans, under\r\ndet att förvaltningsdomstolarna skall döma i första\r\noch andra instans? Är det inte märkligt att det i\r\nhögsta instans också skall kunna ges\r\nändringsdispenser och inte endast\r\nprejudikatdispenser som i högsta domstolen och\r\nregeringsrätten?</pre><pre>Anf. 35 ANDERS SVÄRD (c) replik:</pre><pre>Herr talman! Jag ser, Göran Magnusson, inget fel\r\ni att det blir 24 länsrätter. Det är det som är bra.</pre><pre>Det andra problemet som jag tog upp var att man\r\nflyttar verksamhet från Haninge in till Stockholm.\r\nGöran Magnusson säger att effektivitetsskäl fått\r\nväga över, trots att Göran Magnusson har stor\r\nrespekt för de regionalpolitiska frågorna och sätter\r\nsin lit till regeringens överväganden. Det har jag\r\nredan kommenterat, och jag tror att man kan\r\nanföra samma skäl som i detta fall mot alla andra\r\nutlokaliseringar till Haninge.</pre><pre>Låt mig bara kommentera frågan om effektivitet.\r\nDet är ju så, att länsrätten i Stockholm i samband\r\nmed integreringen beräknas få ytterligare 30\r\ntjänster, vilket motsvarar en medelstor länsrätt i\r\nlandsorten. Om man i stället delar länsrätten i\r\nStockholms län mitt itu skulle man efter\r\nintegreringen få två länsrätter i Stockholm med ca\r\n110 tjänster vardera. De båda skulle ändå var för\r\nsig bli klart större än t.ex. de båda länsrätterna i\r\nGöteborg och Malmö och mycket större än den\r\ngenomsnittliga länsrätten. De båda länsrätterna i\r\nStockholms län skulle alltså bli Sveriges två största\r\noch borde därför, enligt min uppfattning, få\r\ntillräcklig storlek för att uppnå mycket god\r\neffektivitet, vilket Göran Magnusson efterlyser.\r\nAtt påstå motsatsen, dvs. att dessa skulle bli för\r\nsmå, är detsamma som att påstå att Sverige i övrigt\r\nendast har ineffektiva länsrätter.</pre><pre>Anf. 36 GÖRAN MAGNUSSON (s) replik:</pre><pre>Herr talman! Lars Sundin frågar vad som hänt och\r\nvill att jag skall lätta på förlåten. Jag skulle närmast\r\nvilja föreslå att Lars Sundin läser propositionen,\r\ndär det står att ett av skälen till att tanken på att ha\r\nlänsrätterna som första instans i dessa mål är att den\r\ntidigare tänkta lösningen visade sig vara för dyr --\r\nden skulle dra 15 à 20 milj.kr. i extra kostnader.\r\nDärför togs denna tanke upp, och jag vill påminna\r\nom att det i propositionen och i debatten i fjol sades\r\natt man i ett litet längre perspektiv kunde tänka sig\r\natt ha länsrätterna som första instans och därmed\r\nåstadkomma bl.a. effektivitetsvinster.</pre><pre>Problemen beträffande försäkringsöverdomstolen\r\nanser jag mig ha beskrivit på ett likartat sätt. Vi vill\r\navvakta att man vinner erfarenheter av den tänkta\r\nuppläggningen av länsrätterna och att regeringen\r\ndärefter kommer med förslag beträffande\r\nförsäkringsöverdomstolen.</pre><pre>Anders Svärd tog upp frågan om stora eller små\r\nlänsrätter. Det är alldeles riktigt att regeringen har\r\ngett statskontoret i uppdrag att se över Svea hovrätt\r\nur olika synpunkter för att man skall kunna\r\nförbättra effektiviteten. Jag tror dock att det är\r\nnågot förhastat att säga att utgångspunkten är att\r\nSvea hovrätt är för stor och därför bör delas eller\r\norganiseras på något annat sätt. Statskontoret har\r\nalldeles nyligen studerat Stockholms tingsrätt, som\r\när avsevärt mycket större, och kommit fram till att\r\nde effektivitetsproblem som man där kunde iaktta\r\ninte berodde på domstolens storlek utan mer på hur\r\narbetet är organiserat.</pre><pre>När man diskuterar länsrätters eller domstolars\r\nstorlek kan man inte, som jag ser, bara konstatera\r\natt det t.ex. när Stockholms länsrätt, som nu har\r\nungefär 200 anställda, kommer upp till 225 eller 230\r\nanställda är effektivt att dela domstolen. Jag tvivlar\r\npå att man kan föra ett sådant resonemang. Därför\r\nhandlar det i första hand om regionalpolitik, och\r\njag vill återigen upprepa att utskottet med skärpa\r\nuttalar sig för att den ersättningslokalisering som\r\nnämns i propositionen verkligen kommer till stånd.\r\nDet är naturligtvis nödvändigt för att man skall\r\nkunna upprätthålla balansen i regionen.</pre><pre>Anf. 37 ANDERS SVÄRD (c) replik:</pre><pre>Herr talman! En tanke bakom statskontorets\r\növersyn beträffande Svea hovrätt är att det kan vara\r\nså att hovrätten är för stor -- det är en av de frågor\r\nsom skall belysas. Poängen i mitt resonemang är att\r\ndet i det läget är olämpligt att aktivt verka för att\r\nåstadkomma en lika stor domstol till när det inte är\r\nnödvändigt.</pre><pre>Göran Magnusson vänder så att säga på\r\nresonemanget och påstår indirekt att domstolar\r\nmed 110 anställda är för små och inte kan vara lika\r\neffektiva som domstolar som har 250 anställda. Jag\r\nupprepar att detta enligt Göran Magnussons\r\nuppfattning skulle innebära att alla andra länsrätter\r\nskulle vara för små och inte kunna fungera\r\neffektivt. Jag tror att detta resonemang är klart\r\nfelaktigt -- ett ganska vanligt socialdemokratiskt\r\nsådant, och jag har inga förhoppningar om att\r\nkunna omvända Göran Magnusson nu. Jag har\r\nändå tyckt att det är viktigt att få detta sagt.</pre><pre>Anf. 38 LARS SUNDIN (fp) replik:</pre><pre>Herr talman! Jag konstaterar att Göran\r\nMagnusson tycks dela vår uppfattning att det är en\r\nmärklig ordning att man i sista instans skall ha en\r\nspecialdomstol och i första och andra instans\r\nvanliga förvaltningsdomstolar. Jag är övertygad om\r\natt utvecklingen går dithän att det blir rena\r\nförvaltningsdomstolar. Det steget har emellertid\r\ndenna gång varit för långt att ta.</pre><pre>Anf. 39 GÖRAN MAGNUSSON (s) replik:</pre><pre>Herr talman! Till Lars Sundin vill jag säga att det\r\nviktiga steget nu är att vi får möjligheter att öka\r\neffektiviteten i försäkringsmål genom länsrätten\r\nsom första instans. Det steg som Lars Sundin i fjol\r\ntalade så varmt för var att frågan ytterligare skulle\r\nutredas av domstolsutredningen. Eftersom jag är\r\nledamot i domstolsutredningen kan jag konstatera\r\natt om utredningen hade fått det uppdraget hade\r\ndet inte förelegat ett förslag om länsrätten som\r\nförsta instans vid den här tidpunkten i riksdagens\r\nkammare. Det är jag helt övertygad om.</pre><pre>När det gäller domstolar är jag övertygad om att\r\nstorleken har betydelse ur effektivitetssynpunkt.\r\nMen det handlar inte bara om storleken. Det\r\nhandlar om hur verksamheten som sådan är\r\norganiserad.</pre><pre>Anders Svärd är liksom jag politiker och drar väl\r\nlitet hårda slutsatser av vad som sägs här. Jag har\r\ninte hävdat att en domstol, en länsrätt, med ca 110\r\nanställda skulle vara ineffektiv. Den kan\r\nnaturligtvis fungera utomordentligt bra. Däremot\r\nvänder jag mig emot att man a priori säger att stora\r\ndomstolar skall delas. Jag vänder mig också emot\r\ntanken på att man när det gäller\r\nsocialförsäkringsmålen skall sätta i gång en stor\r\nomorganisationsprocess just i det område i landet\r\nsom har de flesta målen, där syftet med\r\nförändringen är att öka effektiviteten. Jag är säker\r\npå att även om man i ett längre perspektiv kanske\r\ninte gör effektivitetsförluster, gör man det i alla fall\r\ninledningsvis. De människor som är beroende av\r\ndomstolarnas beslut för sin utkomst och sina sociala\r\nförmåner skall inte behöva vänta ytterligare på att\r\nfå sina beslut eller domar avkunnas.</pre><pre>Genom detta förslag får vi möjlighet till\r\neffektivitet. Det uppnår vi bäst genom att integrera\r\ndetta i Stockholms länsrätt såsom den är\r\norganiserad för närvarande. Regionalpolitiken i\r\nStockholm får klaras genom de uttalanden som\r\nfinns i propositionen och utskottsbetänkandet.</pre><pre>Tredje vice talmannen anmälde att Anders Svärd\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf.40 LENNART ANDERSSON (s):</pre><pre>Herr talman! I detta ärende finns motion nr 23 --\r\nen mycket betydelsefull motion. Bakom motionen\r\nstår fem socialdemokratiska riksdagsledamöter\r\nfrån Stockholms län. Vårt förslag innebär att\r\nriksdagen hos regeringen begär förslag om delning\r\nav länsrätten i Stockholms län till två länsrätter, en\r\nbelägen i Stockholm och den andra lokaliserad till\r\nHaninge.</pre><pre>Efter att nu ha lyssnat på debatten anser jag att\r\nmotionens förslag fortfarande är överlägset jämfört\r\nmed det förslag som innebär en centralisering av\r\nhela länsrätten till Stockholm.</pre><pre>I den här lokaliseringsfrågan finns en rad mycket\r\ntalande fakta. Jag skall ange några.\r\nFörsäkringsrättens administration och lokaler i\r\nHaninge är en mycket bra bas att bygga på.\r\nPraktiskt taget all administrativ personal vill stanna\r\nkvar i Haninge liksom åtskilliga jurister.</pre><pre>En delning av länsrätten skulle ge Stockholms län\r\nSveriges två största länsrätter. Det ger goda\r\nförutsättningar att uppnå alla rimliga\r\neffektivitetskrav. Det kan t.o.m. vara till fördel för\r\neffektiviteten att en domstol inte blir alltför stor.</pre><pre>Jag anser att justitieministern har fel när hon i\r\npropositionen säger att en delning av domstolen\r\nskulle medföra ökade lokalkostnader. Jag anser att\r\ndet är tvärtom. Kostnaderna för länsrättens lokaler\r\npå Krukmakargatan i Stockholm är 35--40 % större\r\nän för försäkringsrättens lokaler i Handen.\r\nDessutom har det i debatten inte tillräckligt klart\r\nredovisats att lokalerna på Krukmakargatan kräver\r\nombyggnad för flera miljoner för länsrättens\r\nräkning. Ju mer man flyttar till Krukmakargatan,\r\ndesto dyrare blir det.</pre><pre>I den rent regionalpolitiska frågan har även\r\nlänsstyrelsen i Stockholms län yttrat sig i en särskild\r\nskrivelse från februari månad i år. Länsstyrelsen\r\nskriver: En flyttning av försäkringsrätten kan enligt\r\nlänsstyrelsens mening inte accepteras. Denna\r\nstrider inte enbart mot länsstyrelsens utan även mot\r\nregeringens och riksdagens intentioner beträffande\r\ndet regionalpolitiska arbetet i Stockholms län.</pre><pre>I propositionen bemöter man detta med en mening\r\noch säger att i och för sig beaktansvärda\r\nregionalpolitiska hänsyn måste tillgodoses på annat\r\nsätt. Från Stockholms län är vi naturligtvis\r\ntacksamma för detta uttalande från regeringen i\r\npropositionen, som Göran Magnusson här mycket\r\nkraftfullt har understrukit.</pre><pre>Däremot undrar jag när man skall kunna göra en\r\nomlokalisering av en myndighet om man inte vid\r\ndet här tillfället kan göra det. I det här ärendet\r\nföreligger utmärkta lokala förutsättningar. Man har\r\nmycket goda möjligheter att uppnå alla rimliga\r\neffektivitetskrav. Man kan tjäna pengar på att ta\r\nreginalpolitiska hänsyn. Det är fakta som väger\r\nmycket tungt för oss som är verksamma i den här\r\nregionen.</pre><pre>Under debatten i dag har utskottets talesman\r\nGöran Magnusson mycket kraftigt understrukit vad\r\nman skriver från utskottets sida om att en annan\r\nmyndighet i framtiden måste lokaliseras till\r\nHaninge. Jag skulle därför vilja rikta ett par frågor\r\ntill utskottets talesman. Är det möjligt att i dag\r\nange vilken annan myndighet det är fråga om? Hur\r\när det med storleken på denna myndighet och\r\nantalet anställda? För att vi skall kunna göra en\r\njämförelse med det antal anställda som i dag\r\narbetar på försäkringsrätten i Haninge krävs ett\r\nsvar på denna fråga. Kan Göran Magnusson i dag\r\npå justitieutskottets vägnar uttala att utskottet för\r\nsin del kommer att tillstyrka att en annan\r\nmyndighet flyttas till Haninge? Jag tror att det här\r\när besked som är nödvändiga att ge dels till alla\r\nledamöter i Stockholms län, dels till alla dem som\r\narbetar på försäkringsrätten i Haninge. Det är\r\nbesked som både länsstyrelse och kommun önskar\r\natt få.</pre><pre>Herr talman! Jag ber att få yrka bifall till\r\nreservation nr 1.</pre><pre>I detta anförande instämde Anita Johansson (s) och\r\nKrister Skånberg (mp).</pre><pre>Anf.41 GÖRAN MAGNUSSON (s):</pre><pre>Herr talman! Som jag sade i flera av mina tidigare\r\ninlägg har jag personligen, och naturligtvis också\r\nutskottet som sådant, mycket stor respekt för de\r\nregionalpolitiska problem som kan finnas inte bara\r\ni Storstockholmsområdet utan runt om i landet.\r\nDen här förändringen av instansordningen när det\r\ngäller socialförsäkringsdömandet innebär i sig att\r\ndet sker en decentralisering av arbetsuppgifter ut\r\növer hela landet.</pre><pre>När det gäller frågan om delning av länsrätten i\r\nStockholm har vi naturligtvis tömt ut en del av\r\nargumenten redan tidigare. Vi har diskuterat stora\r\noch små domstolar bl.a. ur effektivitetssynpunkt.</pre><pre>Till den debatten vill jag tillfoga att Stockholms\r\ntingsrätt, som har ungefär 600 anställda, har\r\ngenomlysts av statskontoret. Man har inte förordat\r\nen delning. Det här argumentet har i och för sig inte\r\nså mycket att göra med regionalpolitiken. Man\r\nmåste naturligtvis föra en politik som innebär att\r\nman faktiskt bestämmer sig för att fördela\r\nexempelvis statlig verksamhet ut över landet.\r\nBostadsverkets lokalisering till Karlskrona är ett\r\nexempel på ett sådant beslutsfattande.</pre><pre>När det gäller dömandet i socialförsäkringsmålen\r\när utskottets majoritet övertygad om att det skulle\r\ninnebära effektivitetsförluster, inte beroende på\r\nstorlekarna i sig utan på själva omorganisationen i\r\nförhållande till angelägenheten av att få effektivitet\r\noch fart på dömandet i socialförsäkringsmålen.</pre><pre>När det sedan gäller Lennart Anderssons frågor till\r\nmig som utskottets talesman får jag hänvisa till vad\r\nsom står i utskottsbetänkandet när det gäller\r\nersättningslokalisering till Haninge för den\r\nsysselsättningsförlust som man naturligtvis gör i och\r\nmed att den här förändringen sker. Det pågår alltså\r\ni regeringskansliet konkreta överväganden kring en\r\nannan lokalisering.</pre><pre>Lennart Andersson talade om att det skulle ske i\r\nnågon framtid. Jag har den uppfattningen att det är\r\nen sak som ligger betydligt närmare i tiden än vad\r\nman får ett intryck av när Lennart Andersson talar\r\nom framtiden. Däremot kan jag inte uttala mig om\r\nvilken myndighet det är eller om den exakta\r\nstorleken på myndigheten. I det avseendet vill jag\r\nhänvisa till utskottets mycket skarpa uttalande om\r\nvikten av att den här lokaliseringen faktiskt\r\nkommer till stånd.</pre><pre>Anf. 42 LENNART ANDERSSON (s):</pre><pre>Herr talman! Göran Magnusson upprepar att det\r\ninnebär en decentralisering av verksamheten att\r\nflytta ut den till 24 länsrätter över landet. Så långt\r\när det riktigt. Vi som representerar Stockholms län\r\nhar inte på något sätt motsatt oss denna mycket\r\növergripande decentralisering. Vi talar om\r\nStockholms län.</pre><pre>Det är den mest befolkningsrika regionen i hela\r\nlandet. Ingen annan region kan uppvisa\r\nmotsvarande befolkningsunderlag. Det är och har\r\nvarit vår uppfattning att det är motiverat att här ha\r\ntvå länsrätter.</pre><pre>Människor som är bosatta och verksamma i\r\nStockholms län är vana vid att vi nu försöker\r\nomlokalisera institutioner från centrala Stockholm\r\ntill grannkommunerna. Det är en tendens i\r\nutvecklingen i den här regionen som accepteras av\r\nallt fler människor. Mot den bakgrunden anser vi\r\natt det inte är absolut nödvändigt att lokalisera\r\nstora myndigheter till Stockholms innerstad. Det\r\ngår mycket väl att göra andra lokaliseringar i den\r\nhär regionen och ändå på ett mycket förtjänstfullt\r\nsätt tillgodose intressena hos regionens invånare.</pre><pre>Jag tar till sist fasta på det uttalande som Göran\r\nMagnusson nu på nytt gjorde om en annan\r\nmyndighet till Haninge. Jag tolkar det uttalandet på\r\ndet sättet att justitieutskottet kommer att tillstyrka\r\nen sådan lokalisering av en annan myndighet till\r\nHaninge.</pre><pre>Överläggningen var härmed avslutad.</pre><pre>\r\nBeslut</pre><pre>Företogs till avgörande justitieutskottets\r\nbetänkanden 1990/91:JuU23, 1990/91:JuU20 och\r\n1990/91:JuU18.</pre><pre>Justitieutskottets betänkande JuU23</pre><pre>Mom. 1 (riktlinjer för resursanvändningen inom\r\npolisväsendet)</pre><pre>Utskottets hemställan bifölls med 244 röster mot\r\n54 för reservation 1 av Göthe Knutson m.fl.</pre><pre>Mom. 5 (översyn av polisväsendet)</pre><pre>Utskottets hemställan bifölls med 224 röster mot\r\n75 för reservation 3 av Lars Sundin m.fl.</pre><pre>Mom. 17 (antagning av polisaspiranter)</pre><pre>Utskottets hemställan bifölls med 208 röster mot\r\n91 för reservation 4 av Göthe Knutson m.fl.</pre><pre>Mom. 19 (anslag till Rikspolisstyrelsen)</pre><pre>Utskottets hemställan bifölls med 197 röster mot\r\n30 för reservation 7 av Berith Eriksson. 71\r\nledamöter avstod från att rösta.</pre><pre>Mom. 22 (nya administrativa tjänster)</pre><pre>Utskottets hemställan bifölls med 245 röster mot\r\n54 för reservation 9 av Göthe Knutson m.fl.</pre><pre>Mom. 24 (anslag till Utrustning m.m. för\r\npolisväsendet)</pre><pre>Utskottets hemställan bifölls med 227 röster mot\r\n71 för reservation 11 av Lars Sundin m.fl.</pre><pre>Mom. 31 (utbildning beträffande vålds- och\r\nsexualbrott)</pre><pre>Utskottets hemställan -- som ställdes mot\r\nreservation 16 av Göthe Knutson m.fl. -- bifölls\r\nmed acklamation.</pre><pre>Mom. 38 (medborgarkommission)</pre><pre>Utskottets hemställan -- som ställdes mot\r\nreservation 22 av Krister Skånberg -- bifölls med\r\nacklamation.</pre><pre>Mom. 45 (information till brottsoffer)</pre><pre>Utskottets hemställan -- som ställdes mot\r\nreservation 26 av Göthe Knutson m.fl. -- bifölls\r\nmed acklamation.</pre><pre>Övriga moment</pre><pre>Utskottets hemställan bifölls.</pre><pre>Justitieutskottets betänkande JuU20</pre><pre>Utskottets hemställan -- som ställdes mot\r\nreservationen av Krister Skånberg -- bifölls med\r\nacklamation.</pre><pre>Justititeutskottets betänkande JuU18</pre><pre>Mom. 3 (länsrätten i Stockholms län)</pre><pre>Utskottets hemställan bifölls med 233 röster mot\r\n65 för reservation 1 av Anders Svärd m.fl. 1\r\nledamot avstod från att rösta.</pre><pre>Mom. 4 (sista instans)</pre><pre>Utskottets hemställan bifölls med 173 röster mot\r\n125 för reservation 2 av Göthe Knutson m.fl.</pre><pre>Övriga moment</pre><pre>Utskottets hemställan bifölls.</pre><pre>\r\nMeddelande om kammarens arbete</pre><pre>Anf. 43 TREDJE VICE TALMANNEN:</pre><pre>Med ändring av vad som angivits i planen för\r\nkammarens sammanträden kommer\r\nbordläggningsplenum måndagen den 29 april att\r\näga rum kl. 11.00.</pre><pre>Vidare får jag meddela att de ledamöter som ämnar\r\ndelta i kammarens debatter torsdagen den 2 maj\r\nsenast tisdagen den 30 april kl. 13.00 skall anmäla\r\ndetta till kammarkansliet.</pre><pre>\r\nAjournering</pre><pre>Kammaren beslöt kl. 12.13 på förslag av tredje vice\r\ntalmannen att ajournera förhandlingarna till kl.\r\n13.00, då remissdebatten om proposition\r\n1990/91:150 skulle börja.</pre><pre>\r\nÅterupptagna förhandlingar</pre><pre>Förhandlingarna återupptogs kl. 13.00.</pre><pre></pre><pre>8 § Remissdebatt</pre><pre>Föredrogs proposition 1990/91:150 Förslag till\r\nslutlig reglering av statsbudgeten för budgetåret\r\n1991/92, m.m. (kompletteringsproposition).</pre><pre>Anf. 44 BENGT WESTERBERG (fp):</pre><pre>Herr talman! Den reviderade finansplan som\r\nfinansministern i går lade fram innehåller som\r\nvanligt både goda och dåliga tecken. Jag tror att det\r\när ett omdöme som man kan fälla om snart sagt\r\nvarje proposition av det här slaget som framläggs.\r\nMen det är ändå de dystra färgerna som dominerar\r\ni den här kompletteringspropositionen. Det som i\r\nsynnerhet framkallar de dystra sinnena är\r\narbetslösheten; arbetslösheten som växer snabbt.\r\nDen är i dag dubbelt så hög som för ett år sedan.\r\nAntalet varsel under de tre första månaderna i år\r\nligger betydligt över vad vi fick uppgift om förra\r\nåret vid den här tidpunkten. Det rör sig om ungefär\r\n10 000 i månaden, vilket kommer att blomma ut i\r\narbetslöshet när vi kommer längre fram på året.\r\nRegeringen gör själv bedömningen att\r\narbetslösheten genom olika\r\narbetsmarknadspolitiska åtgärder kan begränsas\r\ntill strax under 3 %. Men om man också tar hänsyn\r\ntill dem som är föremål för\r\narbetsmarknadspolitiska åtgärder talar vi -- i\r\nregeringens egen bedömning -- om en arbetslöshet\r\ntotalt på över 4 %. Bland andra bedömare finns det\r\nåtskilliga som är mer pessimistiska än så och tror att\r\narbetslösheten kommer att totalt överstiga 5 %.</pre><pre>De åtgärder som regeringen föreslår, och som\r\npresenterades för ett par veckor sedan, tycker vi är\r\nbra i allt väsentligt. Vi har inga invändningar mot\r\nde åtgärderna. Vi tycker att det också är\r\nnödvändigt att man, för att lindra effekterna av den\r\nsituation vi nu hamnat i på grund av regeringens\r\nekonomiska politik, sätter in den här typen av\r\nåtgärder.</pre><pre>I den plattform som Carl Bildt och jag presenterade\r\ni söndags -- Ny start för Sverige -- säger vi att\r\narbetslösheten inte får användas som ett medel i\r\nden ekonomiska politiken. En liknande\r\nformulering återkommer i Allan Larssons\r\nreviderade finansplan. Det är utmärkt att vi är\r\növerens om att det skall vara på det sättet. Däremot\r\ngrips jag av en obehaglig känsla när jag hör\r\nstatsministern tala om arbetslösheten som ett\r\nsocialdemokratiskt trumfkort i den kommande\r\nvalrörelsen. Det är ett uttryck som gränsar till\r\ncynism från statsministerns sida. Jag skall\r\nnaturligtvis inte anklaga finansministern för att ha\r\nanvänt detta uttryck, eftersom jag inte har hört att\r\nhan har gjort det. Men det skulle vara på sin plats\r\natt han markerar att han på denna punkt har en\r\nannan uppfattning än sin regeringschef. Det är\r\nnaturligtvis helt orimligt att socialdemokraterna\r\nskulle kunna betrakta arbetslösheten som ett\r\ntrumfkort, eftersom arbetslösheten är ett resultat\r\nav den ekonomiska politik som regeringen har fört\r\nunder de senaste åren.</pre><pre>Det är socialdemokraternas, och ingen annans,\r\nansvar att vi nu har en snabbt ökande arbetslöshet.\r\nDet har inte saknats varningar eller insikter under\r\nalla de här åren. Ända sedan 1982 har man från\r\nsocialdemokratiskt håll i finansplan efter finansplan\r\nvarnat för följderna av en politik med alltför snabb\r\nkostnadsinflation, alltför snabba prisstegringar.\r\nMen man har inte förmått att göra någonting åt\r\ndetta. Nu ser vi resultatet av denna politik. Man har\r\ninom det socialdemokratiska partiet helt enkelt\r\nvarit sina egna myters fånge. Det har länge\r\nförhindrat de nödvändiga åtgärderna.</pre><pre>Allan Larsson framställer det i finansplanen som\r\nom allting gått ganska bra under 1980-talet. Men i\r\nbörjan av 1990-talet har det uppstått en\r\ninternationell lågkonjunktur, och vi har fått en\r\nsläng av sleven i Sverige. Det skulle vara den\r\nviktigaste förklaringen till att arbetslösheten nu\r\nstiger. Men det är faktiskt inte så enkelt. När\r\nkonjunkturinstitutet avlämnade sin senaste\r\nkonjunkturbedömning för någon månad sedan\r\npekade man just på att konjunkturen i vår omvärld\r\nvisserligen dämpas nu, men att det går betydligt\r\nsämre i Sverige. Avmattningen i den svenska\r\nekonomin är större än avmattningen i den\r\ninternationella ekonomin. Konjunkturinstitutets\r\nslutsats är att konjunkturnedgången i den svenska\r\nekonomin till stor del kan sägas ha inhemska\r\norsaker. Den är alltså inte främst ett resultat av en\r\nförsvagning av den internationella ekonomin, utan\r\nden beror på en svag ekonomisk politik i Sverige.</pre><pre>Det visar sig också, när man studerar de\r\nbedömningar som Allan Larsson själv redovisar i\r\nden reviderade finansplanen att Sverige -- trots att\r\nrelativpriserna sjunker svagt -- fortsätter att förlora\r\nmarknadsandelar. Det talas mycket om\r\nvändpunkter i finansplanen. Men i det fallet kan vi\r\ninte skönja någon vändpunkt; svenska företag\r\nfortsätter att förlora marknader utomlands.</pre><pre>När det gäller tillväxten är det intressant att notera\r\natt finansministern talar om en återhämtning under\r\nnästa år. Men vad som händer är att den\r\ninternationella ekonomiska tillväxten ökar och att\r\nSverige, enligt prognoserna, kan tänkas hänga med\r\nnågot i denna ökning. Skillnaden gentemot\r\nomvärlden består. Det innebär att Sverige i\r\npraktiken fortsätter att förlora mark. Tillväxten i\r\nSverige blir enligt finansministerns egen prognos\r\nkanske 1 % nästa år, medan den ligger på närmare\r\n3 % i den övriga industrialiserade världen.\r\nSkillnaden mellan övriga industriländer och Sverige\r\nkrymper alltså inte, utan den är lika stor nästa år\r\nsom den har varit under lång tid. Detta är allvarligt\r\neftersom tillväxten är viktig för rättvisan, för\r\njobben, för miljön, för välfärden och för att de\r\nmånga människorna skall känna att det kanske\r\nfinns hopp om att också de så småningom skall\r\nkunna förverkliga drömmar som de går och bär på\r\nmen som i dag inte låter sig förverkligas.</pre><pre>Allan Larsson utvecklar i den reviderade\r\nfinansplanen vältaligt skälen för ekonomisk\r\ntillväxt. Men de väntade resultaten av den\r\nsocialdemokratiska politiken är desto sämre.</pre><pre>Herr talman! Finansministern talar mycket om att\r\ndet mesta har vänt för närvarande. I en mening har\r\nfinansministern naturligtvis rätt. På något sätt\r\nnärmar vi oss hela tiden en vändpunkt, i samma\r\nmening som vi för varje dag kommer närmare\r\njulafton eller närmare valdagen; i den meningen\r\ninnebär naturligtvis varje dag att vi kommer\r\nnärmare vändpunkten. Men problemet med den\r\nvändpunkt som Allan Larsson talar om --\r\nvändpunkten i svensk ekonomi -- är att vi inte\r\nriktigt vet när den kommer. Min bedömning är nog\r\natt finansministern är alltför optimistisk när han\r\ntror att denna vändpunkt kommer redan i år.</pre><pre>Bakom detta ligger också en föreställning om att\r\nalla de åtgärder som behövs i svensk ekonomi för\r\natt utvecklingen skall vända redan har vidtagits.\r\nNär finansministern talade på Industriförbundets\r\nårsmöte i går sade han att i fjol togs de stora\r\nbesluten, i år kommer vändpunkten och nästa år är\r\nåterhämtningens år. Man kan möjligen tycka att\r\ndetta som retoriskt knep är poängfyllt, men jag tror\r\natt ingen föreställning är farligare än den att de\r\nnödvändiga åtgärderna redan har vidtagits och att\r\ndet inte behövs särskilt mycket mer. Många av de\r\nnödvändiga åtgärder som krävs återstår\r\nfortfarande.</pre><pre>Sida upp och sida ner i finansplanen redovisas vad\r\nsom redan har gjorts. När man läser om de åtgärder\r\nsom regeringen nu skryter över och som man nu\r\ntycker är bra och som man har gjort för att få\r\nordning på svensk ekonomi, finner man att\r\npraktiskt taget alla dessa förslag är hämtade ur\r\nmotioner som vi och andra oppositionspartier har\r\nväckt under många år i riksdagen, men där vi ofta\r\nhar fått kritik och nej från socialdemokrater och\r\nvänsterpartister -- många gånger i skön förening.</pre><pre>Det gäller skattereformen, det gäller det\r\nkommunala skattestoppet, medlemskapet i EG,\r\nolika satsningar på infrastruktur, den sänkta\r\nersättningsnivån i sjukförsäkringen och sjuklönen,\r\ndet kommunala huvudmannaskapet för\r\näldreomsorgen, vårdgarantin -- att man skall få rätt\r\ntill operation eller behandling inom 3 månader --\r\nden skärpta konkurrensen, samordningen av\r\nsjukvård och sjukersättning.</pre><pre>Jag minns hur Daniel Tarschys meddelade att han\r\nskulle jaga Gertrud Sigurdsen, som då var\r\nsocialminister, med blåslampa tills regeringen på\r\ndenna punkt gav vika och lät\r\nsjukförsäkringspengarna också användas i\r\nsjukvården, om det kunde förkorta\r\nsjukskrivningstiderna. Nu är sådana förslag på\r\ngång, men det har inte varit lätt att övertyga\r\nregeringen om detta. Senast i raden kommer nu ett\r\nförslag om ett folkhälsoinstitut, vilket vi också i ett\r\nantal år har motionerat om från folkpartiet\r\nliberalerna.</pre><pre>Många av dessa förslag har alltså motarbetats av\r\nsocialdemokraterna. Man har också inom rörelsen,\r\nnär förslagen väl har kommit från regeringen,\r\naktivt motarbetat förslagen. Det senaste exemplet\r\när förslaget om sjuklön, som ju\r\nLandsorganisationen mycket starkt har invänt\r\nemot. Detta har lett till att förslagen har kommit\r\nsent, och det har lett till ett oändligt hattande från\r\nregeringens sida. Vi var förra våren överns mellan\r\nsocialdemokraterna och folkpartiet liberalerna om\r\natt införa sjuklön den 1 januari i år. Men på grund\r\nav den ena turen efter den andra har detta förslag\r\nskjutits fram i tiden. Nu har alltså den angelägna\r\nreformen blivit ett år försenad, vilket naturligtvis\r\nockså kommer att försinka möjligheterna att\r\nutnyttja detta år för att förbättra arbetsmiljöer,\r\narbetsorganisation och annat.</pre><pre>Tänk om de förändringar i sjukförsäkringen som\r\nman nu har genomfört hade genomförts tidigare!\r\nTänk om de karensdagar som den borgerliga\r\nregeringen i början av 80-talet drev igenom hade\r\nfått gälla under hela 1980-talet! Det hade bidragit\r\ntill att öka utbudet av arbetskraft och minska den\r\növerhettning på arbetsmarknaden i slutet på 80-\r\ntalet som vi i dag lider så svåra sviter av.</pre><pre>Vi ser ju nu, när ersättningen har sänkts med\r\nungefär en tredjedel -- dvs. tre dagaras frånvaro\r\ninnebär att man förlorar en dags förtjänst -- att\r\nredan denna åtgärd, möjligen i kombination med\r\nden försvagade konjunkturen, har lett till att\r\nnärvaron har ökat på arbetsplatserna. Jag såg på\r\nTV häromdagen att Kronfågel i Hallands län hade\r\nvarit tvunget att permitterat människor därför att\r\nfolk plötsligt började komma till jobbet. Det är\r\nnaturligtvis bra att det är så, men det är synd att den\r\nåtgärden kommer nu när vi har lågkonjunktur och\r\natt den inte kom innan vi fick överhettning på\r\narbetsmarknaden. Hade inte beslutet om\r\nkarrensdagar rivits upp i början på 80-talet, så hade\r\nsituationen under 80-talet och än i dag varit\r\nbetydligt bättre än vad den nu är.</pre><pre>Det är bra med alla dessa åtgärder, och en del andra\r\nsom jag inte har nämnt. Men det är också viktigt att\r\ngå vidare och effektivisera den offentliga sektorn --\r\noch naturligtvis i hög grad den sociala\r\ntjänstesektorn, den som kommuner och landsting\r\nhar huvudsakligt ansvar för. Det handlar om\r\nutbildning, omsorg, sjukvård och mycket annat.\r\nInte minst när det gäller sjukvården, som ju är den\r\nstörsta delen -- ungefär en fjärdedel -- av den\r\noffentliga konsumtionen, är jag helt övertygad om\r\natt det finns en mycket stor\r\neffektiviseringspotential. En sådan\r\neffektiviseringsmöjlighet är att i hela Sverige införa\r\nett husläkarsystem, att ge alla människor tillgång\r\ntill en egen läkare, som man har kontinuerlig\r\nkontakt med. Då slipper man att möta olika läkare\r\nvid varje besök, och då slipper vi det system med\r\nbrist på kontinuitet i kontakten mellan sjukvården\r\noch patienten som naturligtvis verkar fördyrande\r\npå hela sjukvården och kräver mer personal och\r\növer huvud taget är mindre effektivt än ett\r\nhusläkarsystem.</pre><pre>Det är viktigt att stimulera små företag. I en stor\r\ninternationell studie, där några svenska ekonomer\r\nhar medverkat -- den har letts av en amerikansk\r\nekonom som heter Michael Porter -- har man gått\r\nigenom förutsättningarna för att företag och länder\r\nskall klara konkurrensen. Man understryker\r\nbetydelsen av konkurrens inom länder. Det är\r\nviktigt att företag får känna på konkurrens på\r\nhemmaplan innan de ger sig ut på\r\nvärldsmarknaden. Konkurrensen på hemmaplan\r\nhar varit viktig för internationaliseringen av många\r\nsvenska företag. Men problemet är att vi nu under\r\nlång tid har fått en successiv koncentration i Sverige\r\noch att det inte växer upp nya företag som kan\r\nutmana de gamla företagen och konkurrera med\r\ndem. Det beror på att man i Sverige har fört en\r\nmycket medveten politik där man satsat på de stora\r\nföretagen och försummat de små. Vi hade länge ett\r\nskattesystem som främjade stora företags köp av\r\nsmå företag.</pre><pre>Nu har vi gjort en halv omläggning genom\r\nskattereformen, när vi har sänkt\r\nbolagsbeskattningen. Men fortfarande har vi ett\r\nskattesystem som stimulerar dem som har byggt\r\nupp företag och så småningom har nått vissa\r\nframgångar, att sälja sina företag till stora företag.\r\nEn viktig motor i denna process är\r\nförmögenhetsskatten på arbetande kapital. Det är\r\nobegripligt att regeringen inte är beredd att ta bort\r\nden här förmögenhetsskatten på arbetande kapital,\r\nvilket skulle fungera som en kick för de små och\r\nmedelstora företagen i Sverige.</pre><pre>Ett tredje område som det är nödvändigt att satsa\r\npå är utbildningen, både kvantitativt och\r\nkvalitativt. Den nedrustning på de teoretiska\r\nlinjerna som regeringen aviserade i\r\ngymnasiepropositionen nyligen är naturligtvis helt\r\nfel signal i ett läge när alla Europas länder satsar\r\nhårt på utbildning, när Sverige borde möta denna\r\neuropeiska utmaning med en ökad satsning i stället\r\nför stora neddragningar -- som man t.ex. har\r\nföreslagit från regeringens sida när det gäller\r\nantalet undervisningstimmar i gymnasiet.</pre><pre>Vi behöver också en omfattande\r\ninternationalisering av det svenska\r\nutbildningssystemet, t.ex. en ökad satsning på\r\nspråk.</pre><pre>En fjärde punkt till sist, herr talman, är att sänka\r\nskattetrycket i Sverige. Allan Larsson tycks dela\r\nden uppfattningen. I flera formuleringar i\r\nfinansplanen förekommer uttryckta önskemål om\r\natt minska de offentliga utgifterna som andel av\r\nbruttonationalprodukten och på det sättet skapa\r\nutrymme för skattesänkningar. Men det stannar vid\r\nganska mycket prat i kompletteringspropositionen.\r\nNågra tydliga mål ställs inte upp. Det talas\r\negentligen inte om hur vi skall bete oss för att\r\nuppfylla önskemålen.</pre><pre>En viktig restriktion för oss alla är naturligtvis att\r\nvi måste sträva mot budgetbalans. Det redovisas i\r\nkompletteringspropositionen en utomordentlig\r\noroande utveckling, där budgetunderskottet växer\r\ndrastiskt i år. För 1992/93 förutses i den\r\nlångtidsbudget som finansministern redovisar ett\r\nbudgetunderskott som skulle överstiga 40 miljarder\r\nkronor.</pre><pre>När vi hade en diskussion med anledning av\r\nbudgetpropositionen i januari, varnade jag för de\r\ntecken som fanns på ett ökande budgetunderskott.\r\nDå slog Allan Larsson undan den varningen och\r\nsade att det bara var tillfälliga omständigheter som\r\nvar förklaringen till detta och att det inte var\r\nnågonting att oroa sig för. Jag tror att det var en\r\nalltför optimistisk bedömning från finansministerns\r\nsida och att det finns all anledning att oroa sig för\r\ndet snabbt ökande budgetunderskottet.</pre><pre>Det är en varning till oss alla -- att inte i den\r\nvalrörelse som stundar gå ut med några lättsinniga\r\nlöften, att inte lova pengar till barnfamiljer,\r\npensionärer eller andra. Det kommer inte under\r\nåren framöver att finnas utrymme för stora\r\nreformer, som kostar många miljarder kronor. De\r\nlöftena kommer med nödvändighet att svikas och\r\nbör därför inte ställas ut.</pre><pre>Men samtidigt måste vi naturligtvis ha insikten att\r\ndet inte går att bara spara bort ett budgetunderskott\r\nav den här omfattningen. Det enda sättet att\r\nkomma till rätta med det är att få tillväxt i\r\nekonomin och därmed öka statens inkomster. Det\r\när alltså om igen den ekonomiska tillväxten som är\r\nav avgörande betydelse för hur vi skall kunna\r\nhantera detta problem. Det är just när ett sådant\r\nhär budgetunderskott hotar som det finns särskilt\r\nstarka skäl att satsa på tillväxtfrämjande åtgärder.</pre><pre>Den internationaliseringsprocess som Sverige nu är\r\ninne i, bl.a. Europaintegrationen, ger oss\r\ntillväxtchanser. Men den kräver en anpassning från\r\nsvensk sida för att vi skall kunna uppnå de\r\ntillväxtchanserna. I denna anpassning ligger bl.a.\r\natt sänka skatterna i Sverige.</pre><pre>När Allan Larsson talar om internationaliseringen\r\noch dess konsekvenser för den ekonomiska\r\npolitiken, nämns inte ordet skatt. Men jag hoppas\r\natt finansministern ändå också inser att vi måste gå\r\nin och göra förändringar i det svenska\r\nskattesystemet, sänka det svenska skattetrycket,\r\nom den här internationaliseringen skall bli\r\nframgångsrik.</pre><pre>I den plattform som Carl Bildt och jag redovisade i\r\nsöndags har vi lagt stor vikt just vid den här frågan.\r\nVi pekar bl.a. på nödvändigheten av att anpassa\r\nmervärdeskatten till EG-nivå för att undvika en\r\nomfattande gränshandel mellan Sverige och EG-\r\nländer.</pre><pre>Jag blev minst sagt förvånad när jag såg Allan\r\nLarssons kommentarer till den plattform vi har lagt\r\nfram. Allan Larsson har där mot sin vana -- så långt\r\njag känner honom -- fallit in i en vanlig\r\nsocialdemokratisk retorik, både yvig och ytlig. Det\r\nfinns ingen analys över huvud taget. I en artikel i\r\nAftonbladet i går talar han om att den här\r\nplattformen innebär social nedrustning i\r\nThatchersk anda; Maggie kallar han damen i fråga.\r\nJag måste fråga finansministern vad han menar med\r\ndetta. Vilken social nedrustning? Möjligen hade\r\njag tagit åt mig mer om det hade kommit\r\nanklagelser för att vi inte gått längre i våra förslag\r\nför att skapa utrymme för skattesänkningar. Men\r\nde förslag som vi har redovisat innebär sannerligen\r\ningen social nedrustning utan precis raka\r\nmotsatsen, dvs. en politik som skapar\r\nförutsättningar för en social upprustning i Sverige.</pre><pre>Herr talman! Det här med ekonomiska prognoser\r\när rasande svårt. Jag vet det bättre än de flesta. Jag\r\nhar ändå ett starkt intryck av att Allan Larssons\r\nprognos, även om han säkert har gjort sitt bästa, är\r\nfärgad av att det är valår. Jämför man t.ex. Allan\r\nLarssons prognos med den som Industriförbundet\r\nlade fram bara några dagar dessförinnan, är\r\nIndustriförbundets prognos långt mer pessimistisk.\r\nVarför nämner jag just Industriförbundets\r\nprognos? Det finns ju andra prognoser att jämföra\r\nmed.</pre><pre>Jag har tittat litet grand på Allan Larssons första\r\nprognos i kompletteringspropositionen förra våren\r\noch den prognos som Industriförbundet lade fram\r\nnågot tidigare samt  jämfört prognos med utfall.\r\nDet visar sig att Industriförbundets prognos var bra\r\nmycket mer träffsäker än Allan Larssons prognos.\r\nAv det kan man naturligtvis inte dra slutsatsen att\r\nIndustriförbundet även denna gång har träffat mer\r\nrätt än vad finansministern har gjort. Men man kan\r\ninte heller dra den motsatta slutsatsen att vi kan lita\r\npå Allan Larsson. Eftersom vi kan utgå från att\r\nAllan Larsson i hög grad är påverkad att det är\r\nvalår och att det känns bra att lägga fram en\r\noptimistisk prognos, kan vi nog utgå från att han är\r\nnågot färgad av detta.</pre><pre>Industriförbundets ekonomer har tidigare visat sig\r\nvara duktiga prognosmakare. Den prognos\r\nIndustriförbundet redovisar är långt mer\r\npessimistisk när det gäller tillväxten, den privata\r\nkonsumtionen och investeringarna. Ja, snart sagt\r\nallt det som man försöker bedöma i dessa\r\nprognoser.</pre><pre>Herr talman! Låt mig understryka att jag ser\r\nutomordentligt allvarligt på Sveriges läge för\r\nnärvarande. Vår framtid som industrination är\r\nhotad. Den är hotad därför att våra stora företag i\r\ndag är internationella företag. De har verksamhet\r\ninte bara i Sverige utan i en lång rad olika länder.\r\nDe har stor frihet att välja var de skall investera och\r\nvar de skall lokalisera produktionen. Även om de\r\nverkställande direktörernas hjärtan säkerligen ofta\r\nklappar för Sverige, måste de av hänsyn till\r\nföretaget göra lokaliseringar där\r\nlönsamhetsutsikterna är bäst. Då ligger Sverige i\r\ndag i jämförelse med andra länder illa till. Det finns\r\nen rad tecken på det.</pre><pre>Verkstadsföreningen har sedan 1963 mätt\r\nvinstmarginalerna i de svenska verkstadsföretagen\r\noch tittat på hur det ser ut i de svenska\r\nanläggningarna i förhållande till företagens\r\nutländska anläggningarna. Föreningen noterar att\r\nförra året hade företagen de sämsta och lägsta\r\nvinstmarginalerna i de svenska verkstadsföretagens\r\nsvenska anläggningar sedan mätningarna började\r\n1963.</pre><pre>Förra året köpte svenska företag i Europa för mer\r\npengar än vad de satsade i investeringar i Sverige.\r\nDetta är inget nytt. Allan Larsson försöker i\r\nfinansplanen göra gällande att de problemen har\r\nuppkommit nu och hör början av 90-talet till. Vi har\r\nlevt med dessa problem i många år.</pre><pre>Industriförbundet har gjort en studie av de 20\r\nstörsta svenska företagen med stor verksamhet\r\nutomlands och hur de agerade mellan 1985 och\r\n1988. De åren var litet grand av guldåren för den\r\ntredje vägens politik -- om man skall tro regeringen.\r\nAntalet anställda utomlands ökade med 40 %\r\nsamtidigt som antalet anställda sjönk något i\r\nSverige. Investeringarna utomlands ökade med\r\n60 % samtidigt som investeringsnivån låg stilla i\r\nSverige.</pre><pre>Det finns en lång rad tecken på att Sverige har svårt\r\natt hävda sig i konkurrensen med andra marknader.\r\nVi ser det på att utländska företag knappast gör\r\nnågra investeringar i Sverige. Vi får gå 20--25 år\r\ntillbaka för att hitta exempel på ett utländskt\r\nföretag som har satsat på industriexpansion i\r\nSverige.</pre><pre>En av de viktigaste uppgifterna som vi har är att\r\nlägga om politiken för att rädda Sverige som\r\nindustrination. De investeringar vi tappar till\r\nutlandet kommer inte tillbaka. Därför är det\r\nbråttom. Signalerna efter valet i höst kommer att\r\nbli avgörande för Sveriges framtid. De riktlinjer\r\nsom då behöver redovisas återfinns i den plattform\r\nsom moderaterna och folkpartiet liberalerna har\r\nframfört -- Ny start för Sverige.</pre><pre>Anf. 45 CARL BILDT (m):</pre><pre>Herr talman! Jag kan i mycket stora stycken, för\r\natt inte säga allt, instämma i det som Bengt\r\nWesterberg har haft att säga. Det gäller både i\r\nkritiken av regeringens ekonomiska politik och i\r\nbeskrivningen av landets ekonomiska situation och\r\nvad som krävs under de kommande åren.</pre><pre>Jag sätter stort värde på denna möjlighet att\r\ndiskutera med finansministern. Han är en\r\nkompetent och skicklig debattör och en person som\r\njag i många avseenden hyser respekt för. Jag kan\r\nockså ha förståelse för att en statsminister har andra\r\nåligganden, som gör att han inte kan vara\r\nnärvarande i kammaren en dag som denna. Jag\r\nskulle över huvud taget inte ha tagit upp frågan om\r\ndet inte hade varit för en motsvarande debatt i\r\nhöstas. Bengt Westerberg och jag hade producerat\r\nen gemensam artikel i Dagens Nyheter. Regeringen\r\nhade lagt fram en skrivelse om den ekonomiska\r\npolitiken. Bägge dessa diskuterades i kammaren.\r\nStatsministern förde ett oherrans oväsen över att\r\nBengt Westerberg var i Bryssel och att jag var\r\nnågon annanstans upptagen med något annat.\r\nIngvar Carlsson sade att han sällan under sitt\r\nnumera ganska långa politiska liv hade varit med\r\nom en sådan förvånansvärd händelse som den han\r\nupplevde denna eftermiddag, dvs. att Bengt\r\nWesterberg och jag inte var närvarande i\r\nkammaren och deltog i debatten med\r\nstatsministern. Det var överord i den stunden. Det\r\nvisar sig även nu att det var överord. När han får\r\nmöjlighet att visa att han menar allvar är han borta.\r\nJag skulle inte moralisera över detta om det inte var\r\nså att han bedrev detta hejdlösa moraliserande över\r\nandra i höstas. Ord dokumenteras, och det finns\r\nrisk att man läser vad som har sagts. Jag tror att det\r\när nyttigt om statsministern själv läser vad han har\r\nsagt.</pre><pre>Ser vi framåt på den ekonomiska situationen är det\r\nviktigt att vi gör det mot bakgrund av det som har\r\ninträffat under de gångna åren. Vi går mot ett val.\r\nVi vet att en valrörelse kan komma att sätta sin\r\nspeciella färg både på den politiska debatten och på\r\nden ekonomiska bedömningen.</pre><pre>Våren 1988, inför valet, stod den dåvarande\r\nsocialdemokratiska finansministern Kjell-Olof\r\nFeldt i denna talarstol och sade att ekonomin\r\nblomstrar och att Sveriges ekonomi befinner sig i\r\nett bättre skick än den har gjort sedan mer än ett\r\ndecennium.</pre><pre>Nu vet vi i efterhand att t.o.m. Kjell-Olof Feldt\r\nanser att den beskrivning som han och hans\r\npartiordförande och regering då gav av Sveriges\r\nekonomiska tillstånd inför väljarna var felaktig och\r\nt.o.m falsk. Han använder i sin bok ett uttryck som\r\nnätan är hårdare än vad jag skulle vilja använda om\r\nden socialdemokratiska skönmålningen av\r\nekonomin i valrörelsen 1988, nämligen ordet\r\nbedrägeri. Det är ett av de hårdaste ord som jag har\r\nsett användas i politisk polemik. Det är den f.d.\r\nsocialdemokratiske finansministern som använder\r\ndet ordet om sig själv, om sin statsminister, om sin\r\nregering och om det ekonomisk-politiska budskap\r\nsom fördes ut i valrörelsn för tre år sedan.</pre><pre>Gång på gång har situationen varit sådan. Under\r\ndebatten om kompletteringspropositionen förra\r\nåret, gjorde Allan Larsson under något hastiga\r\nformer entré på den politiska scenen. Jag tror inte\r\nuttrycket vändpunkt användes, men det lät som om\r\nvändpunkten var där redan då med sjunkande\r\nräntor osv. Finansministern talade om att vi stod\r\ninför en balans på arbetsmarknaden.\r\nLöneglidningen skulle ha bromsats, men det blev\r\ninte mycket av det under det året.\r\nProducentpriserna skulle vara stabiliserade. Ingvar\r\nCarlsson utlovade stora, kraftiga och kontinuerliga\r\nräntefall.</pre><pre>Vi vet vad som hände. Så blev det inte. Allan\r\nLarsson fick själv säga till den socialdemokratiska\r\npartikongressen att det inte fick bli en fortsättning\r\npå detta. Riksdagsgruppen fick kallas till\r\nkrissammanträden kväll efter kväll för att försöka\r\nfå någon ordning på den ekonomi som man här i\r\nriksdagen hade förklarat vara i bättre skick än vad\r\nden varit på mycket länge. Det var verkligen inte\r\nbalans på arbetsmarknaden vare sig då eller nu och\r\nkommer inte heller att vara det i morgon.</pre><pre>I januari i år -- för inte så länge sedan -- när vi\r\ndiskuterade finansplanen och\r\nbudgetpropositionen, hette det att Carl Bildt\r\nsvartmålar. Att säga att arbetslösheten skulle öka\r\nvar bara svartmålning. Att säga att den ekonomiska\r\nutvecklingen kunde bli sämre än vad regeringen\r\nangivit i sina ekonomiska prognoser var också bara\r\nsvartmålning. Det sades t.o.m. att om man hade en\r\nfrån regeringen avvikande bedömning av den\r\nekonomiska situationen berodde det på att man på\r\nnågot sätt tyckte illa om Sverige. Det är faktiskt\r\ntillåtet att göra avvikande konjunkturbedömningar\r\näven om man tycker bra om sitt land.</pre><pre>Men det blev som vi sade. I den kompletterade och\r\nreviderade finansplanen tvingas regeringen på så\r\ngott som varje punkt revidera ned sina kalkyler från\r\njanuari. Bengt Westerberg, Anne Wibble,\r\nfackekonomer, jag själv och många andra har i\r\ndebatten kritiserat den reviderade finansplanen för\r\natt vara en skönmålning av verkligheten. Så är det.\r\nJag skall återkomma till den saken.</pre><pre>Kompletteringspropositionen utgör en\r\nnedrevidering av kalkylerna på varje punkt.\r\nRegeringen hade fel i januari. Regeringen har nu\r\nanpassat sig åt det mer pessimistiska hållet.</pre><pre>Välkommen, statsministern!</pre><pre>Men propositionen är fortfarande på den\r\nskönmålande delen av den politiska skalan. Så blir\r\ndet lätt när man befinner sig i ett valår. Så blev det\r\nmed socialdemokratin och den ekonomiska\r\npolitiken 1988. Så håller det på att bli med\r\nsocialdemokratin och den ekonomiska politiken\r\ninför detta val 1991.</pre><pre>Jag tycker också att det är av visst intresse att\r\ndiskutera vad som kunde ha gjorts för att undvika\r\nden situation vi nu befinner oss i. Ekonomin är i\r\nobalans. Arbetslösheten växer mycket kraftigt.\r\nUnderskotten i bytesbalansen är massiva och\r\nväxande. Vi har förvisso haft -- som även Bengt\r\nWesterberg erinrat om -- våra politiska strider om\r\ndetta under de gångna åren. En av de mest\r\nbetydelsefulla debatterna hade vi under\r\nregeringskrisen i februari förra året i samband med\r\natt regeringen lade fram det s.k. stoppaketet.</pre><pre>Jag läste en intervju med statsministern i SIF-\r\ntidningen nyligen. Artikeln var inte så sensationell.\r\nJag har hört honom säga samma sak i andra\r\nsammanhang. Statsministern säger att det enda fel\r\nman kan se är att riksdagen inte godkände det\r\nförslag till total statlig reglering av alla priser, löner,\r\nersättningar i svensk ekonomi under två år som han\r\noch finansministern då lade fram och som ledde till\r\nregeringskrisen. Det hade varit och är fortfarande,\r\nav allt att döma, det socialdemokratiska budskapet.</pre><pre>Vi kritiserade paketet mycket hårt. Jag undrar dock\r\nåterigen om vår kritik nådde upp till de höjder som\r\nvi finner i förre finansministern Kjell-Olof Feldts\r\nbok. Han dömer fullständigt och totalt ut detta\r\npaket ur varje enskild del. Han skriver att paketet\r\nskulle ha lett till en härva av regleringar som kunde\r\nskapa någonting liknande kaos. Det var något\r\nliknande kaos som höll på att skapas i svensk\r\nekonomi med hjälp av det paketet. Enligt\r\ntidningarna övertalades tydligen den\r\nsocialdemokratiska riksdagsgruppen att ställa sig\r\nbakom förslaget. Kjell-Olof Feldt säger själv att\r\nden politiken var teoretiskt orimlig och praktisk\r\nomöjlig. Det är hårda ord. Jag har ingen avvikande\r\nbedömning i sak. Så var det. Kjell-Olof Feldt säger\r\natt den politiken skulle med största säkerhet bara\r\npåskynda utvecklingen mot en allvarlig kris. Det är\r\nden man som hade det politiska ansvaret för\r\nSveriges ekonomi som nu uttalar sig om den politik\r\nsom statsministern fortfarande säger hade varit bra\r\nom den hade genomförts. Det skulle vara intressant\r\natt få veta vad statsministern tycker. Min fråga skall\r\negentligen ställas till finansministern.</pre><pre>Tycker finansministern också att det hade varit bra\r\natt införa den totala statliga regleringen av alla\r\npriser, löner och ersättningar i svensk ekonomi\r\nunder två år? Tycker finansministern som sin\r\nföreträdare att detta var en politik som var\r\nteoretiskt orimlig och praktiskt omöjlig? Jag ställer\r\ninte frågan för att jag allmänt är akademiskt\r\nintresserad av den, utan jag ställer frågan för att\r\nden har en viss betydelse för att bedöma vad som\r\nkan inträffa härnäst om vi skulle få en fortsatt\r\nsocialdemokratisk minoritetsregering. Den något\r\nkaotiska hantering av den ekonomiska politiken --\r\nsom vi har sett under den gångna\r\nmandatperioden -- utmärker socialdemokratiska\r\nminoritetsregeringar. Finns det då en risk för att\r\nden typen av teoretiska orimligheter och praktiska\r\nomöjligheter och risker för kaos och påskyndande\r\nav allvarliga kriser återkommer i den\r\nsocialdemokratiska ekonomiska politiken? Eller är\r\ndet slut med denna typ av allvarliga ekonomisk-\r\npolitiska villfarelser?</pre><pre>Jag nämnde prognoserna för det ekonomiska läget.\r\nDet är, som har påpekats, inte alltid lätt att ha\r\nbestämda meningar om hur det faktiskt skall gå.\r\nMen det är påfallande i de kommentarer som har\r\nkommit fram sedan kompletteringspropositionen\r\npresenterades att de flesta ekonomer förefaller\r\nanse att regeringen nu bedriver en skönmålande\r\npolitik i verklighetsbeskrivningen.</pre><pre>Lars Vinell på Industriförbundet talar om en ren\r\nverklighetsflykt.</pre><pre>Tomas Pousette på Nordbanken tycker att förslaget\r\när tunt.</pre><pre>Lillemor Thalin på Handelsbanken talar om en\r\nfullständigt orealistisk inflationsprognos.</pre><pre>Sören Andersson på Sparbankernas bank talar om\r\natt risken är stor att vi hamnar i en kraftig\r\nstagnation i år.</pre><pre>Björn Jonsson på SE-Banken talar om en alltför\r\npositiv bedömning.</pre><pre>Hubert Fromlet på Sparbankernas bank talar om\r\natt regeringen målar i för ljusa färger.</pre><pre>Omdömet är samstämmigt. Så mycket mer\r\nsamstämmigt än så kan det faktiskt inte bli. Det\r\ngäller alldeles speciellt på den punkt som ju\r\nbekymrar oss alla, nämligen sysselsättningen. Jag\r\nhar i denna talarstol sedan mer än ett år tillbaka\r\nvarnat för att vi går mot en kraftig ökning av den\r\nöppna arbetslösheten.</pre><pre>Regeringen har mellan varje tillfälle som den har\r\ntvingats lägga fram en prognos tvingats att lägga\r\nfram en än mera pessimistisk prognos. Det är värt\r\natt notera att även i detta skönmålande aktstycke vi\r\nfick i går lyckas regeringen inte ens i den avlägsna\r\nframtiden visa någon vändning i den delen. Man\r\ntalar om vändningar i andra avseenden. Men när\r\ndet gäller ökningen av arbetslösheten finns ingen\r\nvändning i sikte ens i regeringens tabeller.\r\nArbetslösheten fortsätter att öka och öka under de\r\nkommande åren. Då kan vi diskutera hur hög\r\narbetslösheten blir. Blir arbetslösheten mellan 4\r\noch 5 %? Blir den mellan 5 och 6 %? Det vet vi inte.\r\nMen det är nu på grund av misslyckandena med den\r\nekonomiska politiken och kostnadsbekämpningen\r\nen utveckling på gång i den riktningen. Det kan\r\ningen, åtminstone inte medvetet, förneka. Därmed\r\nstår vi i en mycket besvärlig situation.</pre><pre>I den reviderade finansplanen står det att för att\r\nvärna sysselsättningen och välfärd måste\r\ninflationsbekämpningen överordnas andra\r\nambitioner och krav.</pre><pre>Jag tycker att det är riktigt. Detta hade varit riktigt\r\nockså om man hade följt den politiken under\r\nhuvuddelen av 80-talet. Då hade vi varit i en bättre\r\nsysselsättningssituation i dag än vi kommer att vara\r\nframför allt under de kommande åren. En viss\r\ntillnyktring har skett från socialdemokratins sida.\r\nJag hoppas, även om jag medger att det är en\r\nförhoppning i den fromma kategorin, att denna\r\ntillnyktring också återspeglar sig litet i de\r\nsocialdemokratiska talarstolarna. Alldeles säker\r\nkan man inte vara på den punkten.</pre><pre>Tillsammans med Bengt Westerberg presenterade\r\njag i söndags ett program som heter Ny start för\r\nSverige. Det programmet har fått, tycker jag, ett\r\nutomordentligt gott mottagande. Jag har också jag\r\nnoterat Allan Larssons kommentarer. Jag noterar\r\nen kommentar från Stig Malm i en artikel i dagens\r\nAftonbladet som är så fylld av invektiv att jag\r\ntrodde att det var ett inlägg i den interna debatten\r\ninom arbetarrörelsen. Men i det här fallet råkade\r\ndet för en gångs skull vara en extern fiende som\r\nman har lyckats hitta.</pre><pre>Från ekonomer och näringslivet -- jag läste Veckans\r\nAffärer i dag på morgonen -- är det positiva\r\nomdömen vi har fått, och det ger ju anledning till\r\nen viss ödmjukhet.</pre><pre>En sak har dock sagts som jag vill kommentera i all\r\nkorthet, och det är att det saknas fördelningspolitik\r\ni detta program. Låt mig bara säga att detta är det\r\ngenuina fördelningspolitiska programmet för\r\nSverige på 1990-talet, därför att den stora och\r\nalldeles avgörande fördelningspolitiska frågan för\r\nSverige är fördelningen av nya jobb, av nya\r\ninvesteringar och av ny tillväxt mellan länder och\r\nregioner i ett öppet Europa.</pre><pre>Jag tror inte att alla riktigt har insett\r\nkonsekvenserna av det vägval som Sverige har\r\nträffat i och med att vi söker medlemskap i\r\nEuropeiska gemenskapen, först genom det\r\neuropeiska samarbetsavtalet och därefter genom\r\ndet fulla medlemskapet. Sverige är en del av\r\nEuropa, och i den enorma ekonomiska och\r\ninternationella omvandling som världen och\r\nEuropa står inför på 1990-talet är den avgörande\r\nfrågan: Var kommer de nya jobben? Var kommer\r\nde nya möjligheterna? Var kommer den nya\r\ntillväxten?</pre><pre>Med den politik som Sverige har fört hitintills har\r\nvi fört en fördelningspolitik som inte minst genom\r\ndet höga skattetrycket har fördelat jobb och\r\nfördelat investeringar och fördelat nya möjligheter\r\nbort från Sverige och till övriga europeiska länder.\r\nFörmår vi inte att byta politisk kurs och inrikta oss\r\npå en successiv gradvis sänkning av skattetrycket\r\noch en förbättring av förutsättningarna för\r\nföretagande och utveckling, då kommer denna\r\nfördelning av möjligheter bort från Sverige att\r\nfortsätta och fortsätta, så att Sverige tillhör\r\nförlorarna i den stora omställningen i 1990-talets\r\nEuropa.</pre><pre>Vad vi behöver är en genuint annorlunda politik för\r\natt fördela tillväxtmöjligheterna, jobben,\r\ninvesteringarna tillbaka till Sverige, så att vi ser till\r\natt Sverige inte längre tillhör förlorarna -- det har\r\nvi gjort i två decennier nu -- utan att Sverige tillhör\r\nvinnarna i 1990-talets europeiska omdaning. Detta\r\när den stora uppgiften för den ekonomiska\r\npolitiken.</pre><pre>Bakom oss ligger ett decennium med den tredje\r\nvägen. Kjell Olof Feldt skriver -- jag vet inte om\r\nstatsministern numera har hunnit läsa hans bok --\r\natt den tredje vägens ekonomiska politik ledde åt\r\nfel håll. Ömsom säger han att den leder oss ut över\r\nett stup, ömsom att den leder oss in i en vägg. Jag\r\nvet inte vad som är värst, men det är inte något\r\nvidare bra någotdera. Den politiken har\r\nmisslyckats.</pre><pre>Nu krävs en annan politik. Det är den som vi har\r\nangett. Det är Europavägen. Det är den enda\r\npolitik som är möjlig, om vi skall klara att få\r\ntillbaka tillväxten, få tillbaka jobben och få tillbaka\r\nframtidsmöjligheterna.</pre><pre></pre><pre>Anf. 46 OLOF JOHANSSON (c):</pre><pre>Herr talman! Efter nio år av socialdemokratiskt\r\nregeringsinnehav står Sverige inför betydande\r\nekonomiska problem -- en del nya, andra gamla --,\r\ndetta trots 1980-talets långa högkonjunktur. Annat\r\nvar det 1982, när konjunkturen gick i botten efter\r\n1970-talets oljeprischocker, som följdes av\r\ninternationell kris. Dessutom hade vi en särskild\r\nbelastning genom hemmalagad kostnadskris och\r\ns.k. överbryggningspolitik kring mitten av 1970-\r\ntalet.</pre><pre>1980-talet inleddes med devalveringspolitik. 1990-\r\ntalet inleds med kamp för trovärdigheten i en fast\r\nvalutakurs. Nu skapas ibland intrycket att andra\r\nländer skall hjälpa oss att klara våra ekonomiska\r\nbalansproblem.</pre><pre>Ett närmare EG-samarbete initieras som en\r\n''fotnot'' i ett ekonomiskt krispaket. Det är\r\nillavarslande. Ingen annan än vi själva kan eller vill\r\nrätta till våra egna ekonomiska obalanser. Sverige\r\nblir en trovärdig internationell samarbetspartner\r\nbara om vi är beredda att klara ut våra ekonomiska\r\nproblem på egen hand. Det bör göras fullständigt\r\nklart.</pre><pre>Sverige har världens högsta skattenivåer. Det gäller\r\ntotal skatt och världens högsta matskatt. Det har\r\ninte ändrats av skattereformeringen, för den var en\r\nskatteomläggning på oförändrat hög nivå. Till en\r\ndel förklaras skattetrycket av 70-talets kris och\r\nföljande upplåning och därmed ökande statsskuld.\r\nBakom detta ligger också den låt-gå-politik på\r\nenergipolitikens område som vårt land ägnade sig\r\nåt på 60- och 70-talet som etablerat ett exceptionellt\r\noljeberoende. När OPEC höjde priserna,\r\ndrabbades vi särskilt svårt.</pre><pre>Vi hade lyckats med konststycket -- och det är inte\r\ndåligt -- att gå in i minst två återvändsgränder\r\nsamtidigt, och det fick den svenska ekonomin\r\nverkligen känna av. En annan och avgörande\r\nförklaring till vårt höga skattetryck är våra höga\r\nanspråk på offentlig service, på vår generella\r\nvälfärdspolitik. Det är en självklarhet att vi måste\r\nförnya den offentliga verksamheten, inte minst\r\ndärför att den är en så betydelsefull del av den\r\nsvenska ekonomin. Den förnyelsen måste\r\nkombineras med mer av personligt ansvarstagande,\r\nmed ökat inflytande för medborgarna. Men det är\r\ningen självklarhet att allt skall skötas inom den\r\noffentliga sektorn, även om resursansvaret ligger\r\ndär. Anspråksnivån när det gäller offentlig service\r\när i högsta grad en medborgarfråga,\r\nprioriteringarna likaså. Därmed är det ett politiskt\r\nansvar.</pre><pre>För centern är grundtrygghet för alla en helt\r\navgörande värdering. Det är därför vi så hårt\r\nbetonar rättvisa i fördelningspolitiken. Låt mig\r\nsäga, med anknytning till det som har sagts här\r\ntidigare, att för oss är det en fråga om rättvis\r\nfördelning mellan medborgarna, inte enbart mellan\r\nföretagen i näringslivet. Det är därför vi vill bygga\r\nett system med grundpension för våra äldre. Det är\r\ndärför vi anser att familjestödet bör gälla lika för\r\nalla, oavsett om man har tillgång till kommunal\r\nbarnomsorg eller ej. Medlet är vårdnadsersättning\r\ntill småbarnsfamiljerna med sikte på både rättvisa\r\noch valfrihet. Det är därför vi prioriterar vård och\r\nomsorg, för det berör oss alla när vi är som svagast\r\nsom individer.</pre><pre>I ett land med generell välfärd måste den gälla för\r\nalla medborgare i hela landet. Observera det -- i\r\nhela landet! Målet måste vara likvärdig service.\r\nMen välfärden bygger också på likvärdiga\r\nförsörjningsmöjligheter, dvs. arbete åt alla.\r\nÖverslätande genomsnittstal döljer ofta sanningen\r\nom arbetslöshetens fördelning över landet. Det\r\ndöljer tragedierna på den lokala arbetsmarknaden,\r\ndär man är beroende av ett eller ett par företag. När\r\nnågot försvinner, blir valfriheten en illusion. Därför\r\nbehövs en ekonomisk politik för regional balans.</pre><pre>Mot den här bakgrunden är rättvis fördelning och\r\nsolidaritet mellan medborgarna avgörande för den\r\ngenerella välfärdspolitiken. Förutsättningarna för\r\ndenna politik kan skadas på olika sätt.</pre><pre>Att rätta anspråken efter resurserna är en\r\nförutsättning för stabil välfärdspolitik. Solidaritet\r\noch sammanhållning kan skadas, om en del kan\r\nsmita från notan. Skattesystemet måste bygga på\r\nskatt efter bärkraft. Det gäller i synnerhet i ett land\r\ndär skattenivån är hög och där vi beskattar det\r\nmesta, även för alla nödvändig konsumtion. Därför\r\nanser vi, att skattesänkningar måste inriktas på att\r\nsänka de skatter som är tyngst för de vanliga\r\ninkomsttagarna. Mat, boende och\r\npersontransporter är sådan nödvändig konsumtion.\r\nDär måste skatterna sänkas i första hand. Den\r\nsocialdemokratiska regeringen har misslyckats med\r\nden ekonomiska politiken och även när det gäller\r\nkonkurrenskraften. Låt mig återkomma till det.\r\nDet är ett hot mot välfärden.\r\nKompletteringspropositionen är ett tydligt bevis på\r\ndetta.</pre><pre>Sverige behöver en ny ekonomisk politik som ger\r\nframtidshopp. Inflationen måste pressas ned och\r\nkonkurrenskraften stärkas. Helhetssynen på den\r\nekonomiska politiken och respekten för sambandet\r\nekonomiekologi måste stärkas. Välfärden måste\r\nfördelas rättvisare. Uthållig tillväxt måste skapas\r\ngenom att Sverige moderniseras. Viktiga\r\nsamhällsinvesteringar måste tidigareläggas och\r\nkomma hela Sverige till del. Arbetslösheten måste\r\nbekämpas.</pre><pre>Problemen tydliggörs nu också av att\r\nfinansdepartementet så uppenbart misslyckats i\r\nsina bedömningar. Budgetunderskottet för\r\ninnevarande budgetår har på några månader\r\nmångdubblats. Ingen annan förklaring finns än att\r\ndet handlar om fel i såväl beräkningar som\r\nbedömningar.</pre><pre>Finansministern och hans departement har tidigare\r\ngjort stor sak av att försöka påvisa räknefel i\r\noppositionspartiernas budgetförslag. Pinsamt nog\r\nför räknemästarna i departementet har detta i de\r\nflesta fall haft sitt ursprung i just egna räknefel.\r\nFinansdepartementets räknemästare sitter i sitt\r\nglashus och kastar sten. Det skall man vara försiktig\r\nmed. Det låter förfärligt illa.</pre><pre>Det finns givetvis ingen anledning att känna\r\nskadeglädje över finansdepartementets oförmåga\r\natt räkna. I själva verket är det djupt beklagligt,\r\neftersom det kraftigt ökade budgetunderskottet\r\npåkallar en än tuffare ekonomisk medicin för att\r\nbota sjukdomen. Det finns nu, med de nya\r\nbeskeden om budgetunderskottet, ingen marknad\r\nför opreciserade skattesänkningslöften. Observera\r\natt när jag tidigare har talat om skattesänkningar\r\nhar det varit just omfördelningar. Men det minskar\r\ninte kravet på rättvis fördelning, tvärtom.</pre><pre>Den bild av den svenska ekonomin som tecknas i\r\nkompletteringspropositionen anger förhoppningar\r\nom vändpunkter, men i övrigt är inte beskrivningen\r\nljus. Det gäller inte minst när det är fråga om\r\narbetsmarknadsutvecklingen och arbetslösheten.\r\nAnsvaret faller tungt på regeringen, men inte ens i\r\nvalperiodens elfte timme tycks insikten om orsak\r\noch verkan ha infunnit sig. Inte ens nu ser man sin\r\negen oförmåga när det gäller att föra en politik för\r\ngod miljö, rättvisa, regional balans, full\r\nsysselsättning och, mest av allt, stärkt svensk\r\nkonkurrenskraft.</pre><pre>Sverige måste återfå framtidshoppet. Vi har som\r\nledande politiker ett ansvar för att inte i onödan\r\nteckna i svart. Samhällsekonomins växtkraft måste\r\nåterskapas för att generera resurser till 1990-talets\r\nviktiga förändringar och förbättringar i samhället.\r\nDevalveringspolitik är utesluten, höjt skattetryck\r\nlikaså.</pre><pre>Jag noterar i det sammanhanget att svenska folket\r\ninom kort åter får disponera pengarna från det\r\ntillfälliga obligatoriska sparandet. Många försökte\r\nkritisera sönder den åtgärden men avsedd effekt\r\nuppnåddes. I lågkonjunkturen kan sparade medel\r\ngöras disponibla. Det hade inte blivit fallet om\r\nmomshöjningen, dvs. skattehöjningen som var\r\nalternativet, hade genomförts.</pre><pre>Avgörande för att kunna pressa ned\r\nkostnadsutvecklingen och inflationen är att alla tar\r\nsitt samhällsansvar. Centern har alltsedan\r\nRehnberg-kommissionen presenterade sitt förslag\r\nbejakat ett flerårigt stabiliseringsavtal på\r\narbetsmarknaden. Utvecklingen de senaste\r\nmånaderna med ökad arbetslöshet har förstärkt,\r\ninte minskat, behovet. Då är det desto mer\r\nbeklagligt när vissa grupper ställer sig utanför det\r\nsolidariska ansvaret.</pre><pre>Det innebär inte att vi viftar med tvångsvapen. Men\r\nden politiska pressen på parterna skall vara tydligt.\r\nJag noterar emellertid att den långt ifrån varit total\r\nbland alla partier. En sak är klar, välfärden hotas\r\nom inte kostnadsutvecklingen kan pressas ned. Det\r\nger inte minst långtidsbudgeten klart besked om\r\nnär man jämför huvudalternativ och\r\nreferenslaternativ.</pre><pre>Rättvis fördelning av välfärden är ett\r\nnyckelbegrepp när en ny ekonomisk politik skall\r\nformuleras. Skatteomläggningen gav mycket litet i\r\nutbyte för människor med låga eller normala\r\ninkomster.</pre><pre>Däremot fick de vara med och bära\r\nfinansieringsbördan genom bl.a. höjda hyror och\r\nresekostnader.</pre><pre>Det kommer att vara både orimligt och omöjligt att\r\nskapa opinion för betydande och nödvändiga\r\nförändringar av främst skatten på produktion och\r\nkapital, om inte vanligt folk upplever att\r\nskattesystemet behandlar dem rättvist.</pre><pre>Enligt centerns uppfattning är därför sänkt skatt på\r\nnödvändig konsumtion en förutsättning för att\r\nlägga grunden för andra skattesänkningar.\r\nSkattetrycket måste sänkas. Målet bör vara att det\r\nkan reduceras till 50 % av BNP före sekelskiftet.\r\nMen grunden för sänkningen är omfördelning inom\r\nden indirekta beskattningen och att alla känner att\r\nskattesänkningarna kommer dem till del.</pre><pre>Centern har förespråkat en sänkning av skatten på\r\nmaten och boendet som totalt handlar om ca 17\r\nmiljarder kronor. Alla måste bo och äta. Den som\r\nanvänder störst del av sin inkomst till sådan\r\nkonsumtion vinner mest på skattesänkningarna.\r\nRättvisan ökar. Den folkliga opinionen för sänkt\r\nmatmoms är mycket stark och ett tecken på att\r\nmänniskor i allmänhet inser det här sambandet.\r\nSolidaritet och rättvisa ger förutsättningar förmer\r\npolitiskt samlat kunna tackla andra svåra problem.\r\nFör en fyrapersonersfamilj i en normal trerummare\r\nhandlar det om 500 kr. lägre kostnader per månad\r\nför mat och hyra, med centerns förslag. Det är ett\r\nkonkret förslag till förbättrad rättvisa. Det minskar\r\nbehovet av bidrag, och det minskar rundgången i\r\nekonomin. Man skall helt enkelt kunna leva på sin\r\nlön.</pre><pre>Tyvärr verkar det som om regeringen tänker lägga\r\nut nya dimridåer på detta område. Vi har lagt ett\r\nkonkret lagförslag om sänkt skatt på maten till\r\nriksdagen. Hur tänker socialdemokraterna ställa\r\nsig?</pre><pre>Det är viktigt att ni inser att ni inte kommer undan\r\nmed ''öppenhet'' den här gången! Det har ingen\r\ntrovärdighet om ni inte ställer upp när det finns\r\nchans till det -- nu under vårriksdagen. Det är nu ni\r\nhar chansen!</pre><pre>Det är nödvändigt att sänka de offentliga\r\nutgifternas andel av BNP. Detta måste ske med\r\nvalfrihet och effektivitet som ledord i\r\nförnyelsearbetet inom den offentliga sektorn.\r\nFinansieringen måste i stora delar även i\r\nfortsättningen vara offentlig och solidarisk -- men\r\nverksamheter kan mycket väl utföras i annan regi,\r\nt.ex. privat, kooperativt osv.</pre><pre>Regeringen föreslår en tvåmiljardersbesparing i\r\nden statliga byråkratin. Det är rätt inriktning, men\r\ndet måste ses som ett första steg.\r\nDecentraliseringstanken genomsyrar nu alltmer av\r\ndebatten kring den offentliga verksamheten.\r\nDecentraliserat ansvar och decentraliserade beslut\r\nskapar förutsättningar för att ytterligare reducera\r\nbyråkratin och för att effektivisera verksamheten.\r\nDet stämmer väl med vårt mål -- ett decentraliserat\r\nsamhälle.</pre><pre>Mer grundtrygghet och mindre inkomstrelaterade\r\nsystem skapar utrymme för besparingar. Ingen\r\nfaller igenom skyddsnätet, och\r\nsamhällsekonomiskt utrymme för att sänka\r\nskattetrycket utan att rasera välfärden kan skapas.</pre><pre>Den fulla sysselsättningen är ett avgörande\r\nekonomiskt-politiskt mål. Arbetslöshet är\r\nresursslöseri och inte sällan en personlig tragedi\r\ndessutom. Nu måste viktiga samhällsinvesteringar\r\ntidigareläggas för att möta problemen på\r\narbetsmarknaden och för att skapa förutsättningar\r\nför att hela Sverige skall utvecklas och kunna gå\r\nstärkt ur krisen.</pre><pre>Centern bejakar ett 10-miljardersprogram för\r\nsatsningar på järnvägar, länsvägar och\r\narbetsmarnadspolitik. Arbetslinjen skall gälla.\r\nUtbildning, även beredskapsarbeten, är bättre än\r\nunderstöd.</pre><pre>I bjärt kontrast till centerns utvecklingsprogram för\r\nhela Sverige står de röd-blå koalitionernas\r\nsatsningar på miljökatastrofen Öresundsbron och\r\npå motorvägar över storstädernas få kvarvarande\r\ngrönområden. Då finns det gott om pengar.\r\nSamtidigt lägger man strypsnara på inlandsbanan.\r\nDet är inte mer miljöförstöring och mer\r\nkoncentrationsprojekt som kan ta Sverige ur\r\nkrisen.</pre><pre>Vi måste satsa på utbildningen. Centern föreslår 1\r\nmiljard kronor till lokaler och utrustning i\r\nhögskolan. Uppgörelsen i utbildningsutskottet --\r\nmot regeringen, men som man sedermera\r\naccepterat -- om 5 000 nya högskoleplatser är ett\r\nsteg i rätt riktning och en seger för centerlinjen.\r\nUtbildning är en investering i framtiden både för\r\nindivid och för samhälle. Det är inte centern som\r\nunder 80-talet, låt mig understryka det, sett skolan\r\nsom ett besparingsobjekt. Det är andra partier i\r\ndenna riksdag som har gjort det. De måste nu\r\nbekänna färg när vi formar den nya\r\ngymnasieskolan. Förlängningen av\r\nyrkesutbildningen får inte gå ut över de\r\nstudieförberedande linjerna i gymnasieskolan.\r\nDärför är en återföring av 330 milj.kr. ett\r\nnödvändigt första steg.</pre><pre>Stabiliseringsavtal och nedpressad\r\nkostnadsutveckling. Minskade offentliga utgifter.\r\nStram finanspolitik. Att byta statligt\r\nföretagsägande mot en aktiv satsning på byggande\r\nav vägar och järnvägar. Kampen mot\r\narbetslösheten måste paras med nödvändiga\r\nsamhällsinvesteringar och en modernisering av\r\nSverige. De mindre och medelstora företagen\r\nmåste få bättre förutsättningar. Omställningen av\r\njordbruket måste ske med fasta spelregler, och inte\r\nsom nu tycks vara avsikten, nämligen att inför valet\r\noch mindre än ett år efter beslutet om\r\nlivsmedelspolitiken riva upp beslutet. Det är\r\nlöftesbrott, och det är en typisk byråkratipolitik,\r\ndvs. det har ingenting att göra med verkligheten för\r\nde människor som drabbas av besluten. Jag syftar\r\npå de uppgifter som har kommit ut om att man nu\r\nskall sänka gränsskyddet. Det är dessutom\r\nohederligt att den vägen skapa felaktiga\r\nföreställningar om lättköpta matprissänkningar.</pre><pre>Energisystemets förnyelse måste ge utveckling för\r\ninhemsk, förnybar och miljövänlig energi och mota\r\nut uran, olja och kol. Vi har haft tillräckligt med\r\nekonomiska problem som en följd av de tidigare\r\nlåsningarna vid dessa energikällor. En rättvisare\r\nfördelning av välfärden är en viktig förutsättning\r\nför att skapa acceptans för sänkta skatter på\r\nproduktionen.</pre><pre>Man kan då naturligtvis säga att detta är en del i\r\nEuropaperspektivet. Jag vill i så fall erinra om att\r\ndetta inte är något nytt problem. Det handlar också\r\nom den regionala fördelningen i Sverige, den som\r\nman så många gånger har tagit lätt på.\r\nStorföretagen har ju inte direkt premierat\r\nsatsningar i de norra delarna av vårt land såvida de\r\ninte har varit beroende av råvarorna där. Det är\r\ndärför vi har sagt att vi även för näringslivet måste\r\nskapa likvärdiga förutsättningar i olika delar av\r\nlandet.</pre><pre>Med en allt öppnare och mer internationaliserad\r\nekonomi gäller detta naturligtvis också på\r\nEuropaplanet. Jag delar den uppfattningen, men\r\njag förstår då inte varför man inte på det nationella\r\nplanet har insett detta.</pre><pre>Detta är en politisk uppgift, men som grund måste\r\nligga att människor känner att de blir rättvist\r\nbehandlade. Man skall då slå vakt om människor\r\nsom befinner sig i en svår ekonomisk situation och\r\nhar smala ekonomiska marginaler. Man skall\r\ndessutom slå vakt om att skapa likvärdiga\r\nförutsättningar i olika delar av vårt land.</pre><pre>Vi kan på så sätt skapa förståelse och\r\nförutsättningar för en sänkning av\r\narbetsgivaravgifterna och för en sänkt\r\nkapitalbeskattning. Detta är nödvändigt mot\r\nbakgrund av internationaliseringen av ekonomin\r\nliksom det är nödvändigt att ta bort skatten på\r\narbetande kapital och att ta bort den\r\nkontraproduktiva turistmomsen och\r\nomsättningsskatten på värdepappershandeln. Att\r\nslopa skogsvårdsavgiften och sänka\r\narbetsgivaravgifterna för småföretagen är centerns\r\nprioritering. Löntagarfonderna avvecklas, och den\r\nnya AP-fondsgigantomanin -- som lätt skrämmer\r\nbort företagandet -- måste stoppas.</pre><pre>På detta sätt skapas nya och bättre förutsättningar\r\nför en stärkt konkurrenskraft. Då kan en uthållig\r\ntillväxt återskapas, och då kan Sverige eliminera de\r\nekonomiska obalanserna. Det blir inte enkelt med\r\ndet budgetunderskott som nu redovisas, men rätt\r\nhanterat kan en ny politik utvecklas ur dagens\r\nekonomiska obalans.</pre><pre>För att detta skall bli en trovärdig politik krävs en\r\nmajoritetsregering med klar centerprofil. Då\r\nriskerar inte god miljö, regional balans, rättvis\r\nfördelning och full sysselsättning att hamna i\r\nstrykklass. Ett samhälle med växtkraft kräver\r\nnämligen både kvalitet och kvantitet.</pre><pre>Anf. 47 LARS-OVE HAGBERG (v):</pre><pre>Herr talman! Regeringens\r\nkompletteringsproposition är ju regeringens sista\r\nstörre verk under den här mandatperioden. Det är\r\nen slutsummering av tre års regerande. Med tanke\r\npå hurdan den politiska diskussionen var 1988 kan\r\nvänsterpartiets omdöme om föreliggande\r\nproposition bara bli att det nu är fråga om en total\r\navsaknad av både rättvisepolitik och varje tanke på\r\nekonomisk demokrati. Nu är det fråga om en\r\nfullständig anpassning till kapitalets och\r\nmarknadens villkor.</pre><pre>Budskapet från den socialdemokratiska regeringen\r\när: Arbeta hårt, spara och var disciplinerad! Man\r\nkan naturligtvis fråga sig varför. Vilken är\r\nregeringens politiska vilja med\r\nsamhällsutvecklingen? Var finns jämlikhetstanken,\r\nsolidariteten och den ekonomiska demokratin? Var\r\nfinns de grundläggande värderingar som\r\narbetarrörelsen har burit? Av regeringens politik\r\ntycks det som om partiet ständigt måste anpassa sig\r\ntill kapitalet och till marknadens villkor utan att ha\r\nnågon egen politisk kraft.</pre><pre>Regeringens politik är nu en kvartalspolitik, där\r\nanpassningen sker gradvis efter kapitalets\r\nutveckling och efter de senaste prognoserna från de\r\nekonomiska bedömarna. Hänsynslöst kastar sig nu\r\nsocialdemokratin ut i Europa och kräver\r\nmedlemskap i EG. Några större förbehåll för\r\nSverige och för de värderingar som Sverige har\r\nburit -- t.ex. en generell välfärdspolitik för\r\nbefolkningen -- finns knappast kvar. I vissa stunder\r\noch med en viss överdrift framstår regeringens egen\r\npolitik som så fanatisk att t.o.m. Carl Bildt framstår\r\nsom sansad. Hur har regeringen tänkt sig det hela?\r\nKan arbetarrörelsens mål genomföras genom\r\nunderkastelse? Eller tänker man överge dessa mål\r\ni och med EG-processen?</pre><pre>Vänsterpartiet var vid 1988 års val med och slog\r\ntillbaka de borgerliga partierna. Vi betraktade\r\nvalet som en framgång. Det fanns nämligen hos\r\nsocialdemokratin avgörande kvalitativa skillnader i\r\njämförelse med en ren och skär borgerlig politik.\r\nVallöftena om föräldraförsäkringen, åtgärder för\r\natt förbättra arbetsmiljöerna och partiets sågning\r\nav främst folkpartiets skattepolitik är exempel på\r\nsådana skillnader. Dessutom var försvaret av\r\nsjukförsäkringen och arbetslöshetsförsäkringen,\r\nvälfärden i kommunerna och strävan efter arbete åt\r\nalla också avgörande skillnader gentemot de\r\nborgerliga. I dag är dessa skillnader svåra att\r\nupptäcka, eller kanske rör det sig nu bara om\r\nkvantitativa skillnader? Efter vad jag har förstått\r\nhar både Bengt Westerberg och Carl Bildt nästan\r\nunderstött analysen.</pre><pre>Tyvärr har regeringen kört in på samma väg som de\r\nborgerliga -- den blå vägen. Man ser nu EG framför\r\nsig, och man ser tydligen att man där skall finna\r\ndrivkrafter för vad man skall göra på\r\nhemmamarknaden. Skillnaden är egentligen\r\nhastigheten.</pre><pre>I högerpartiernas framställning -- det har här talats\r\nom ett dokument som skulle uppfattas som början\r\ntill slutet för Sverige eller någonting liknande -- sägs\r\ndet ärligt och rakt vad högerpolitik innebär. Det är\r\nfråga om sänkt moms, karensdagar, sänkta eller\r\nborttagna bostadssubventioner och besparingar\r\ninom välfärden -- det är raka och entydiga förslag\r\nfrån högerhåll. Frånsett högerns syn på AP-\r\nfondssystemet funderar man över om regeringen\r\nhar några direkt principiellt avvikande\r\nuppfattningar från det program som högerpartierna\r\nredovisar. Hur tänker sig t.ex. regeringen\r\nskatteharmoniseringen med EG? Skall den ske på\r\nnågot annat sätt än vad som nu föreslås av\r\nhögerpartierna? Det vore mycket klargörande och\r\nen politisk framgång om Allan Larsson på\r\navgörande punkter kunde ta avstånd från avsikten\r\nmed förslaget och den principiella inriktningen i\r\nhögerförslaget och inte bara göra bedömningar av\r\nifall det är en svartmålning eller inte.</pre><pre>Apropå högerdokumentet kan man konstatera att\r\ndet politiska språkbruket har tunnats ut ytterligare.\r\nVi hörde Carl Bild säga att det inte fanns någon\r\nfördelningspolitik i högerdokumentet.\r\nFördelningspolitik kan ju vara vad som helst. Jag\r\nhar uppfattat det så att det viktigaste inom\r\nfördelningspolitiken har varit sysselsättningen,\r\nmen nu är det tillväxten. Det intressanta när det\r\ngäller dessa avgörande fördelningspolitiska frågor\r\när att man samtidigt ökar inkomstskillnaderna,\r\nökar förmögenhetskillnaderna och minskar\r\nsolidariteten inom skattesystemet. Det\r\ntraditionella synsättet på fördelningspolitik dumpas\r\nalltså.</pre><pre>Regeringens politik har de senaste åren som sagt\r\npräglats av uppgivenhet och anpassning till\r\nmarknaden, till samhällsutvecklingen och till en allt\r\nstörre makt till kapitalets marknadskrafter. I stället\r\nhade det behövts ett större motstånd och en\r\nmobilisering från arbetarrörelsen. Vart tog\r\ntankarna om ekonomisk demokrati vägen?\r\nLöntagarfondsdebatten handlade ju i grunden om\r\ndemokrati i hela samhället. Varför skall SAF ha\r\nmonopol på klasskampen i detta land?\r\nSkrivningarna i propositionen om AP-\r\nfondssystemet och löntagarfonderna är i många fall\r\nhäpnadsväckande. Systemet skall enbart bli ett\r\npensionssystem. Det skall t.o.m. kunna\r\nkompletteras med individuella tilläggspensioner.\r\nSamtidigt går utvecklingen därhän att de stora\r\nföretagen i landet flyttar sin tyngdpunkt utomlands.</pre><pre>Sverige behöver långsiktiga investeringar i en\r\nframtidsinriktad industri. För att åstadkomma det\r\när det nödvändigt att på något sätt kunna använda\r\ndet kollektiva sparandet. Det är också ett sätt att\r\nsäkerställa en bra utveckling i Sverige.</pre><pre>I kompletteringspropositionen framgår att\r\nregeringen tror att konjunkturen vänder uppåt i\r\nhöst. Med tanke på prognosers tillförlitlighet kan\r\nman fråga sig vad det egentligen handlar om. Är det\r\nfråga om ett hopp inför framtiden? Tydligen litar\r\nregeringen inte heller på sin egen politik, utan på\r\ndessa prognoser eller på den vändning i\r\nkonjunkturen som skall rädda partiet i valet.</pre><pre>Vi saknar en mängd saker i\r\nkompletteringspropositionen. Främst är vi\r\nförvånade över att regeringen inte vill påbörja\r\ngenomförandet av en sänkning av matmomsen.\r\nMed vänsterpartiets förslag om en skärpt skatt för\r\nde välbeställda och en sänkning av matmomsen\r\nskulle vårt land få en mycket rättvisare skattepolitik\r\nän för närvarande. Min fråga till finansministern är:\r\nÄr det helt uteslutet att regeringen framlägger\r\nförslag om sänkt matmoms för att åstadkomma ett\r\nrättvisare skattesystem? Eller tänker man, som\r\nOlof Johansson nyss sade, här i riksdagen under\r\nvåren rösta för de föreliggande förslagen?</pre><pre>Regeringen har sedan i höstas bytt överordnad\r\nparoll för sin politik. Inflationsbekämpningen är\r\növerordnad kravet på arbete och sysselsättning åt\r\nalla. Detta byte är ingen tillfällighet. Det är inte\r\nheller någon tillfällighet att man är negativt inställd\r\ntill beredskapsarbete. Egentligen är det en ganska\r\ncynisk politik som regeringen för på detta område.\r\nMan kalkylerar helt kallt med en arbetslöshet på\r\nnärmare 3 % under 90-talet. Det är det\r\ngenomsnittliga arbetslöshetstalet. Vad händer i\r\nutsatta regioner? Att AMS får 6 miljarder i stället\r\nför begärda 10 miljarder för framför allt utbildning\r\när också ett tecken på denna politik. Huvudnumret\r\när utbildning, och det är mycket bra. Samtidigt är\r\ndet en avsaknad på nya arbeten. I och med att\r\nsådana inte finns blir följden en ökad skara av\r\nvälutbildade arbetslösa. Effekten blir att\r\nregeringen i praktiken skall bekämpa inflationen\r\nmed välutbildade arbetslösa. Är det vad\r\nfinansministern kallar för att gå på två ben, dvs. att\r\nSverige skall ha världens mest välutbildade\r\narbetslösa? Jag undrar om inte regeringen har gått\r\nett steg längre än vad riksdagen tänkte sig den 27\r\nmars, när den fattade beslut om att inta en ganska\r\nvälvillig syn på beredskapsarbeten.</pre><pre>Vad säger man i Sandviken, Hallstahammar och i\r\nandra krisorter med hög arbetslöshet? Visserligen\r\nkan man utbilda sig, men när man väl har gjort det\r\nbehöver man också ett arbete. Vad händer under\r\ntiden, dvs. innan arbeten har tillskapats? Skall\r\nregionalpolitiken bara vara ett medel i\r\nflyttningskarusellen?</pre><pre>Regeringen har haft chansen att göra bra ifrån sig i\r\nen fråga, nämligen i frågan om sysselsättning. Men\r\nman har tydligen misslyckats även där. Handlar det\r\ninte i den politiska verkligheten egentligen om ett\r\nhänsynstagande till EG och dess anpassning till\r\narbetslöshet, finansminister Allan Larsson?</pre><pre>Vi i vänsterpartiet, som anser att varje arbetslös är\r\nett nederlag för ett samhälle, vill verkligen satsa alla\r\ntänkbara resurser på att förhindra att någon är\r\narbetslös i ett visst skede. Det behövs snabba\r\ninvesteringar i infrastrukturen, inte minst regionalt.\r\nVi kan tänka oss ROT-program för skolor och VA-\r\nnät. Vi kan också tänka oss insatser i kommunerna\r\nför att se till att äldreomsorg och barnomsorg\r\nverkligen bedrivs. Vi vill vidare sätta in åtgärder för\r\natt öka industrins investeringar.</pre><pre>Som jag ser det är regeringen mycket passiv på\r\ndessa områden. Anmärkningsvärt i hela detta\r\nsysselsättningspaket är varifrån man har fått stöd\r\nför det, nämligen från moderaterna och folkpartiet\r\nliberalerna. Regeringen förlitar sig också mycket\r\npå stabiliseringsavtalet och\r\nRehnbergskommissionen och säger att man här har\r\nnyckeln till lösningen på inflationen. Men trots\r\nRehnbergsavtalet kan vi se att lönespridningen\r\nökar. Väletablerade grupper drar lönemässigt ifrån\r\nandra. De som alltid har haft det svårast, de som\r\nhar haft hjälp av en solidarisk lönepolitik, sitter nu\r\nfast i långvariga Rehnbergsavtal. De blir knappast\r\nhjälpta av att lönespridningen i ett längre\r\nperspektiv kraftigt kommer att driva på inflationen.\r\nÖkad lönespridning betyder nämligen helt klart\r\ninflation.</pre><pre>Hur blir det med fackens roll i framtiden? Hur har\r\nden socialdemokratiska regeringen egentligen\r\ntänkt sig den? En stor del av fackföreningsrörelsen\r\nmåste kanske sitta med armarna i kors i stället för\r\natt vidta nödvändiga åtgärder för att hjälpa sina\r\nlågavlönade. Vad händer efter nästa avtal? Vad\r\nhänder på marknaden, Allan Larsson? Är inte\r\nrisken mycket stor för att de välbeställda ''fixar'' sin\r\nkompensation även efter Rehnbergsåren, samtidigt\r\nsom de lågavlönade förlorar?</pre><pre>Vi i vänsterpartiet tycker att det hade varit oerhört\r\nmycket smartare att i stället för Rehnbergsavtal\r\nföra en kraftfull fördelningspolitik med insatser i\r\nfrämst skattepolitiken. Vi betonar än en gång att\r\ninflationens grundorsak inte ligger i\r\nlöneutvecklingen. Grundorsaken hittar vi i stället\r\nhos dem som sätter priserna, och dessa måste vi\r\nsätta press på.</pre><pre>Regeringen fullföljer även sin politik gentemot\r\nkommunerna. En real minskning av kommunernas\r\nresurser, är vad man åter för höra. Den\r\nnäraliggande välfärden vill man inte garantera.\r\nStatsbidragen skall minska realt sätt. Vi i\r\nvänsterpartiet kräver däremot omedelbart ett\r\nkommunalt stödpaket.</pre><pre>Arbetsgivarperioden i sjukförsäkringen är också en\r\neftergift åt marknaden och borgerligheten. Den har\r\negentligen inget berättigande. Om man misstror de\r\nfackliga organisationerna och deras möjligheter att\r\npåverka utvecklingen i arbetslivet, då skall man\r\nnaturligtvis ge efter och se till att motparten stärker\r\nsina positioner.</pre><pre>Vi är också förundrade över regeringens hantering\r\nmed hyrorna. Varför vill man redan nu se till att\r\nkompensationen för byggmomsen minskar? Är det\r\ninte en signal om att man egentligen vill höja\r\nhyrorna ytterligare efter de rekordhöga hyreslyft\r\nsom människor har fått vidkännas.</pre><pre>Vi vill också peka på arbetsmiljön, som i\r\nföregående val var en av de stora slagnumren. Nu,\r\nnästan 2,5 år senare, vet vi ju resultatet av\r\nregeringens prestationer. Vi har tagit del av en\r\nkartläggning av de 400 sämsta jobben, även om\r\ndessa inte pekades ut. Framför allt saknas det\r\nförslag, befogenheter och åtgärder för att kunna\r\nvidta åtgärder som förbättrar situationen. I stället\r\nför insatser från skyddsombud och fack får den\r\nenskilde bara läsa välvilliga skrivningar om hur det\r\nskall vara. Regeringen talar mycket om tillväxt och\r\nproduktivitet, men man bryr sig inte om själva\r\ngrundvalen för produktionen, dvs. förhållandena i\r\narbetslivet. Man underskattar de arbetandes\r\nmöjligheter att utveckla det svenska samhället.\r\nInflytandet, miljön och villkoren för de anställda --\r\ndet som kan inordnas under begreppen ekonomisk\r\ndemokrati och demokratiska rättigheter -- har\r\ntydligen inte längre någon plats i socialdemokratins\r\npolitik. Likadant är det med miljön. Här saknas ett\r\nklart samband i de skrivningar som regeringen har\r\ni kompletteringspropositionen med den politik man\r\negentligen företräder. Marknadskrafternas\r\nmekanismer skall få fritt fram. Tillväxten har\r\nnaturligtvis sina konsekvenser på miljön.</pre><pre>Därför är dessa skrivningar kosmetika, bortsett\r\nfrån några enstaka punktinsatser.\r\nHelhetsperspektivet och helhetsåtgärderna saknas,\r\noch tydligen också insikten om att miljön sätter\r\ngränser för vår produktion och konsumtion.</pre><pre>Herr talman! Regeringens politik kan\r\nsammanfattas med att regeringen hoppas på bättre\r\ntider. Allan Larsson måste naturligtvis dela\r\nvänsterpartiets bekymmer för arbetarrörelsen och\r\ndess framtid. När människor känner förvirring\r\ninför den politiska situationen, skulle det behövas\r\nklarhet och ett tydligt budskap från regeringen, ett\r\nbudskap som skulle kunna stimulera människorna\r\ntill insatser i samhället. Men vad de får höra är att\r\nvi hoppas på bättre tider. Du skall arbeta mer, du\r\nskall spara om du kan, bråka inte utan var lydig!</pre><pre>I kompletteringspropositionen är det mycket svårt\r\natt se vilka värderingar regeringen har för sin\r\npolitik, som på avgörande punkter skiljer sig från\r\nde borgerligas. Kunde finansministern bringa\r\nklarhet i detta skulle den politiska debatten i\r\nfortsättningen vara mycket enklare och klarare från\r\narbetarrörelsens sida.</pre><pre>Anf. 48 CLAES ROXBERGH (mp):</pre><pre>Herr talman! Vi har en ny finansminister.</pre><pre>Vi har ''ny start för Sverige''.</pre><pre>Vi har ''ny demokrati''.</pre><pre>Det ser ut som om den svenska politiken har\r\nförändrats, men i själva verket är det en gammal\r\npolitik i ny tappning.</pre><pre>Det är samma gamla tillväxtmedicin som vi har sett\r\nså många gånger förut.</pre><pre>I redovisningen av den ekonomiskt-politiska\r\nstrategin för de närmaste åren sätts tillväxtmålet i\r\nvanlig ordning före miljömålet. Det räcker inte,\r\nAllan Larsson, att på femte plats säga att den\r\nekonomiska politiken skall medverka till uthållig\r\ntillväxt. Under avsnitt 7 i propositionen: ''Politik\r\nför uthållig tillväxt'' står det dessutom att läsa:\r\n''Miljöpolitiken måste vara i linje med den\r\nekonomiska politikens allmänna förutsättningar\r\noch mål.''</pre><pre>Problemet med denna formulering är att den måste\r\nuttydas så, att den ekonomiska politikens\r\nförutsättningar och mål skall bestämma\r\nmiljöpolitiken. Det var ju precis så vi inte ville ha\r\ndet, utan vi ville ha det tvärtom -- vi ville att\r\nmiljömålet skulle ligga först och bestämma\r\nramarna och utrymmet för den ekonomiska\r\npolitiken.</pre><pre>Jag saknar också en grundläggande kritik av\r\nbedömningen av landets ekonomi. Genom att\r\nanvända de traditionella ekonomiska begreppen får\r\nman en värdering som egentligen är irrelevant för\r\nhur det egentligen står till. Ju snarare en grön\r\nnationalbudget läggs till grund för värderingen,\r\ndesto tidigare vet vi vad vi måste göra. I själva\r\nverket står vi inför ett vägval, där vi måste välja\r\nmiljövägen med seriös ekonomisk politik. Det kan\r\ninte ske med ofinansierade skattesänkningar.</pre><pre>Den ekonomiska politiken bör naturligtvis\r\nunderordnas de ekologiska ramarna. Men\r\nmiljömålen kan endast tillgodoses genom\r\nstrukturförändringar och alltså inte i första hand\r\ngenom speciella ''miljösatsningar''. Miljömålen\r\nmåste byggas in genom omstrukturering av\r\nproduktionssystemen och konsumtionssystemen,\r\nalltså både produktion och konsumtion.\r\nMiljöpartiet de gröna vill därför aktivt stödja\r\nutveckling av ny teknik, som är energi- och\r\nresurssnål och som helst inte smutsar ner vare sig\r\nvid produktion eller vid användning av\r\nprodukterna. Slutmålet är att ersätta dagens linjära\r\nproduktionssystem, där materialet vandrar från\r\ngruvan till avfallshögen, med ett cirkulärt system\r\nbyggt på förnyelsebara råvaror, återbruk och\r\nåtervinning.</pre><pre>Framväxten av ett cirkulärt system kan vi påskynda\r\ngenom att aktivt använda ekonomiska styrmedel i\r\nform av kraftigt höjda skatter på råvaror, energi\r\noch miljöutsläpp för att i stället sänka skatten på\r\narbete.</pre><pre>Varför är ni så rädda att föreslå en kraftfull\r\nomläggning av skattesystemet? Frågan går till både\r\nBildt, Westerberg, Johansson och Larsson. Varför?</pre><pre>Men det räcker inte med en miljövänlig teknik.\r\nSådan har införts på många områden under de\r\nsenaste decennierna, men miljöproblemen har\r\nändå ökat. Felet är naturligtvis att de positiva\r\neffekterna av den nya tekniken har motverkats av\r\natt den materiella produktionen hela tiden har\r\nökat. Vi har hela tiden konsumerat mer. Både med\r\nden av regeringen och av moderaterna och\r\nfolkpartiet föreslagna utvecklingen kommer\r\nmiljöproblemen att fortsätta att öka. Den ensidiga\r\ntillväxtsatsningen skapar fler problem än den löser.\r\nOm man räknar med miljöskadorna, kommer vi\r\nförmodligen att få en negativ tillväxt i Sverige under\r\nhela 90-talet. Utredningar har visat att den\r\nstrålande tillväxten i vårt grannland Tyskland under\r\n80-talet i själva verket har varit negativ, när man\r\nräknar med miljökonsekvenserna. Förmodligen\r\ngäller samma sak för Sverige.</pre><pre>Det räcker inte att vi stabiliserar utsläpp och\r\nresursförbrukning på nuvarande nivåer. De måste\r\ndrastiskt minska, om vi menar allvar med allt tal om\r\nsolidaritet med fattiga länder och kommande\r\ngenerationer. Miljöpartiets recept för en sådan\r\nminskning är en kraftig satsning på miljövänlig\r\nteknik kombinerad med en minskning av den totala\r\nmateriella förbrukningen. Det betyder en lägre\r\neller ingen ekonomisk tillväxt, mätt på traditionellt\r\nsätt. Men det betyder att vår livskvalitet kommer\r\natt öka.</pre><pre>Propositionens inriktning mot en ökad\r\nsamhällsekonomisk effektivitet genom avreglering,\r\nökad konkurrens samt satsning på utbildning och\r\nforskning är bra, om detta leder till en förbättrad\r\nproduktivitet. Men miljöpartiet är inte överens\r\nmed regeringen om hur den förbättrade\r\nproduktiviteten skall användas. Regeringen vill\r\nanvända produktivitetsökningen till en snabb\r\nproduktionsökning för att kunna öka framför allt\r\nden privata konsumtionen.</pre><pre>Regeringen gör ingen analys av eller åtskillnad\r\nmellan en produktion som innebär ytterligare\r\nrovdrift på knappa naturresurser som förstör\r\nmiljön och på andra typer av tillväxt. Därför\r\nkommer rovdriften och miljöförstöringen att\r\nförvärras både med regeringens och även med\r\nmoderaternas och folkpartiets politik.</pre><pre>Miljöpartiet vill i stället ha en grön tillväxt med mer\r\nvaror och tjänster som är skonsamma mot miljön:</pre><pre>--  Vi vill ha en jordbrukspolitik som inte är baserad\r\npå kemikaliejordbruket, något som riksdagens\r\növriga partier har fattat beslut om.</pre><pre>--  Vi vill förbättra resurshushållning och miljö\r\ngenom hårdare betoning på ekonomiska styrmedel\r\ni miljöpolitiken och en bättre miljölagstiftning.</pre><pre>--  Vi vill minska beskattningen av arbete.</pre><pre>--  Vi vill ta bort momsen på kollektivtrafik och\r\nmat.</pre><pre>Är det t.ex. rimligt att en gratis parkeringsplats från\r\narbetsgivaren är skattebefriad men inte årskortet\r\npå kollektivtrafiken. Nej, det är naturligtvis inte\r\nrimligt, men detta visar på inkonsekvensen i det\r\nnuvarande systemet, som direkt motverkar en\r\nmiljöriktig politik.</pre><pre>Miljöpartiet de gröna anser att vinsterna av en\r\nförbättrad produktivitet i första hand skall\r\nanvändas till en förkortning av arbetstiden, inte till\r\nen ökad produktionsvolym. Om produktiviteten\r\nkan förbättras på det sätt som förutsätts i\r\npropositionen, skulle det vara möjligt att minska\r\nnormalarbetstiden med 2 timmar till 38 timmar per\r\nvecka fram till 1994. Det förutsätter i så fall en grön\r\nekonomisk tillväxt på mellan 0,5 och 1 % om året\r\nför att samtidigt klara det investeringsprogram för\r\nen bättre miljö som vi eftersträvar.</pre><pre>En förkortad arbetstid medger också att människor\r\nsjälva i ökad utsträckning övertar arbetsuppgifter\r\nsom i dag bekostas med skattemedel. Ett exempel\r\nhärpå är ökad föräldramedverkan på daghemmen\r\noch i skolan. I dag får Waldorfskolorna inte ens\r\nanständiga bidrag från staten. Därför demonstrerar\r\ni dag föräldrar till elever i Waldorfskolorna utanför\r\nriksdagen. Sådana här fristående skolor, där\r\nföräldramedverkan är ett väsentligt inslag, borde\r\npremieras i stället för att bestraffas av staten.</pre><pre>Såväl en storsatsning på miljöinriktade\r\ninvesteringar som en arbetstidsförkortning\r\nkommer att bidra till hålla nere arbetslösheten de\r\nnärmaste åren.</pre><pre>Miljöpartiets politik ger inget ökat utrymme för\r\nökad privat konsumtion och kräver en ekonomisk\r\npolitik som slår vakt om de svaga i samhället. Vi\r\nkan inte få mer av allt, utan vi måste använda det vi\r\nhar på ett bättre sätt. Vår politik ger inte heller\r\nsamma skatteinkomster som den snabba\r\ntillväxtpolitik som regeringen föreslår. Detta\r\nmotverkas dock av att en del av samhällets utgifter\r\nför miljöskador och utslitning av människor\r\nminskar. Men det behövs också en sparsamhet med\r\noffentliga utgifter samt en översyn och\r\neffektivisering av de offentliga systemen.\r\nMiljöpartiet de gröna vill verka för att kostnaderna\r\nför de stora transfereringssystemen minskar genom\r\nen successiv övergång till skydd för grundstandard\r\ni socialförsäkringssystemet i stället för en ersättning\r\nför inkomstbortfall. De stora\r\nbostadssubventionerna måste minskas och de\r\nboende själva i huvudsak betala bostadskostnaden\r\nmed en omfördelning i tiden som\r\nräntelånesystemet kan ge.</pre><pre>Vi stöder inriktningen på besparingar i den statliga\r\nförvaltningen och på en bättre samordning av\r\nsamhällets resurser, t.ex. mellan\r\nsjukförsäkringssystemet och sjukvården.</pre><pre>Låt oss sälja ut Vattenfall och använda pengarna till\r\nmiljöinvesteringar, något som dessutom skapar nya\r\narbetstillfällen. Investeringar i infrastruktur och\r\nforskning måste ges en klar inriktning på att skapa\r\nkommunikations-, energi och produktionssystem\r\nsom är långsiktigt ekologiskt hållbara. Minskad\r\nvägtrafik förbättrar miljön, minskar behovet av\r\nimport av drivmedel, förbättrar handelsbalansen\r\noch bytesbalansen samt minskar antalet dödade\r\noch skadade på vägarna.</pre><pre>Miljöpartiet de gröna är för en fri handel på lika\r\nvillkor och ett alleuropeiskt samarbete på\r\ndemokratiska grunder och med en bevarad\r\nneutralitetspolitik.</pre><pre>Det intressanta är att det faktiskt går att föra en\r\npolitik som hjälper oss att minska och komma till\r\nrätta med de ekologiska störningarna och samtidigt\r\nlösa våra ekonomiska problem. Vi har\r\nanalysinstrumenten, vi har kunskaperna och vi har\r\nredskapen. Men ni vägrar ju allihop att göra\r\nnågonting rejält. Varför gör ni det -- Bildt,\r\nWesterberg och Larsson?</pre><pre></pre><pre>Anf. 49 Finansminister ALLAN LARSSON\r\n(s):</pre><pre>Herr talman! Jag vill börja med att uttrycka min\r\nstora uppskattning över den uppmärksamhet som\r\noppositionen har ägnat åt\r\nkompletteringspropositionen och att partiledarna\r\nhar tagit av sin dyrbara tid för att debattera den\r\nekonomiska politiken. Ni har ju, som Dagens\r\nNyheter påpekat, varit litet frånvarande när vi\r\ndiskuterat den ekonomiska politiken här i\r\nriksdagen.</pre><pre>Vi skall tala om nuet men framför allt om\r\nframtiden. Men jag vill ändå ägna någon minut åt\r\n1980-talet med tanke på den orättfärdiga\r\nbeskrivning som Carl Bildt gav av 1980-talet. Han\r\nbeskrev det som ett misslyckat årtionde från\r\nekonomisk synpunkt.</pre><pre>Vad menar Carl Bildt? Var det ett misslyckande att\r\nytterligare 330 000 människor kunde få arbete? Var\r\ndet ett misslyckande att Sverige kunde hålla\r\narbetslösheten långt under den nivå som gäller i\r\nEuropa? Var det ett misslyckande att löntagarna\r\nkunde förbättra sina reallöner och återvinna den\r\nmånadslön som man förlorade under de borgerliga\r\nåren? Var det ett misslyckande att\r\nindustriinvesteringarna fördubblades 1982--1990?\r\nVar det ett misslyckande att vi har kunnat öka\r\nbarnbidragen med 6 000 kr.? Var det ett\r\nmisslyckande att vi byggde ut barnomsorgen med\r\n186 000 platser och att vi kunde bygga ut\r\nsjukvården och äldreomsorgen? Var det ett\r\nmisslyckande att vi kunde förbättra pensionärernas\r\nvillkor genom ATP-systemet, pensionstillskott och\r\nKBT?</pre><pre>Nej, Carl Bildt, det var inget misslyckande. Allt\r\ndetta var stora och viktiga framgångar. Det har vi\r\nåstadkommit i samverkan med näringslivet,\r\nlöntagare och samhälle. Det kan vi vara stolta över.\r\nIngen av alla dem som varit med och åstadkommit\r\ndetta skall behöva ta på sig av Carl Bildts kritik.\r\nSverige är ett bra land, och Sverige blev bättre på\r\n1980-talet, och vi har stora uppgifter framför oss.</pre><pre>Det är om detta som den ekonomiska politiken\r\nhandlar. Det är det som är innebörden i den\r\nproposition som nu är levererad. Här framträder nu\r\ntydliga alternativ genom det förslag som\r\nhögeralliansen har lagt fram häromdagen.</pre><pre>När ni presenterade era förslag i januari beskrev jag\r\ndet som en såpbubbla av skimrande löften om\r\nskattesänkningar och anslagsökningar. Jag sade då\r\natt det skulle gå med det som det går med en\r\nsåpbubbla. Så snart någon petar på den spricker\r\nden. Nu har den borgerliga såpbubblan spruckit.\r\nNu har vi i stället fått högeralliansens valmanifest.\r\nDet innehåller ett tydligt alternativ, som bör göra\r\ndebatten och vägvalet tydligare.</pre><pre>Carl Bildt sade i söndags -- jag såg det på TV -- att\r\nhögeralliansens program är den enda vägen. Jag ser\r\natt samma formulering finns i Veckans Affärer i\r\ndag. Menar Carl Bildt allvar med detta? Har inte\r\nväljarna rätt att ta ställning? Och är det inte folket\r\nsom skall avgöra vilken väg som är rätt? Carl Bildt\r\när en god demokrat, men Carl Bildt uttrycker sig\r\nslarvigt. Högeralliansens program är inte den enda\r\nvägen, och det är säkert inte den rätta vägen. Det\r\när ett alternativ, och Carl Bildt får stå ut med att\r\nalla andra partier utanför högeralliansen\r\npresenterar sina förslag till vägar för det här landet.</pre><pre>Vad Carl Bildt har presenterat är en bred väg för\r\ndem som får lättnader i förmögenhetsbeskattning\r\noch annan beskattning. Men det är en dålig väg för\r\nalla som skall vara med och betala genom\r\nförsämringar av alla de slag. Hur skall det t.ex. gå\r\nmed bostäderna om ni skall genomföra ert\r\nprogram? Jag såg i dag i Göteborgs-Posten att\r\nSveriges största hustillverkare, Team Boro, nu\r\nvarnar för en valseger för högeralliansen. En\r\nvalseger för moderaterna och folkpartiet innebär\r\nen katastrof för bostadsbyggandet, säger företagets\r\nVD. Är det detta som är den enda vägen?</pre><pre>Vad Carl Bildt har presenterat är en väg som leder\r\nbort från rättvisan. Det går inte att bygga ett\r\nsamhälle på den grunden. Ert program är en\r\nåtervändsgränd.</pre><pre>Så låt oss då gå över till den väg som bär framåt.\r\nKompletteringspropositionen innehåller en\r\nekonomisk-politisk strategi med fem bärande\r\nelement.</pre><pre>Det första är att den ekonomiska politiken skall\r\nskapa förutsättningar för Sverige att aktivt och\r\nframgångsrikt delta i den internationella\r\nintegrationen. Det är 1990-talets stora utmaning\r\nmed GATT, EES-avtal och EG-medlemskap. Det\r\nger oss tillgång till nya och vidgade marknader, men\r\ndet sätter också press på konkurrens och\r\nproduktivitet på hemmaplan. Det är den\r\ninternationella integrationen som är den mest\r\ndynamiska faktorn i vår ekonomi.</pre><pre>Det andra är att den ekonomiska politiken skall\r\nmedverka till att bromsa kostnadsutvecklingen och\r\nstärka konkurrenskraften för att hävda\r\nsysselsättningen och välfärden. Vi är på god väg,\r\noch jag skall strax redovisa hur långt vi har nått.</pre><pre>Det tredje är att den ekonomiska politiken skall\r\nbidra till tillväxt genom att stimulera produktivitet\r\noch sparande. Utrymme skall skapas för\r\ninvesteringar i produktion och infrastruktur.</pre><pre>Det fjärde är att den ekonomiska politiken skall\r\nbidra till att utjämna levnadsvillkor och skapa en\r\nstarkare bas för välfärden genom att arbetslinjen\r\nkonsekvent hävdas -- i arbetsmarknadspolitiken\r\noch i socialförsäkringarna. Här innehåller\r\npropositionen konkreta förslag till aktiva åtgärder\r\nför utbildning och kompetenshöjning, förslag som\r\nnu skall behandlas i riksdagen. Det handlar om\r\ntrygghet, rättvisa och om grunden för framsteg.</pre><pre>Arbetslöshet är inte ett medel i den ekonomiska\r\npolitiken. Jag är glad över att ni fångat upp min\r\nformulering i ert papper, men jag kan inte se att det\r\nfinns någon konsekvens av detta i de förslag ni\r\nlägger fram.</pre><pre>Jag tycker inte det ligger på Bengt Westerbergs nivå\r\natt rikta den typ av angrepp på Ingvar Carlsson som\r\nnyss skedde med anledning av en formulering som\r\nuppenbarligen är fabricerad i ett nyhetsmedium\r\noch som statsministern inte har uttalat. Jag tycker\r\natt det var torftigt, och det är synd att sänka\r\ndebatten till den nivån. Jag hoppas att vi i stället\r\nkan hålla upp nivån.</pre><pre>Det femte och sista är att den ekonomiska politiken\r\nskall medverka till en uthållig tillväxt. Produktion\r\noch konsumtion måste ställas om så att balansen\r\nmellan ekonomi och ekologi säkras.\r\nMiljöpolitiken, uppgörelsen om energipolitiken\r\noch satsningen på kollektivtrafiken är exempel på\r\ndetta. Vi har lagt fast kursen. Vi skall fortsätta på\r\nden vägen av samspel mellan ekonomi och ekologi.</pre><pre>Detta är den ekonomisk-politiska strategin. Det är\r\nen stram och ansvarsfull politik.\r\nKompletteringspropositionen markerar att vi skall\r\nfullfölja arbetet med att åstadkomma prisstabilitet\r\npå god europeisk nivå och sysselsättning på god\r\nsvensk nivå. Vi skall med kraft bekämpa\r\narbetslösheten.</pre><pre>Samtidigt måste vi höja ambitionerna när det gäller\r\nekonomisk tillväxt i förhållande till vad som gällde\r\nunder 1980-talet. En huvuduppgift under de\r\nkommande åren blir att frigöra och ta till vara alla\r\ngoda krafter som kan medverka till att öka vår\r\nsamlade produktion. Målet bör var att etablera en\r\nny och högre nivå för tillväxt och produktivitet. Det\r\när på detta område som tyngdpunkten i de\r\nkommande årens arbete ligger, i den ekonomiska\r\npolitiken och i det praktiska arbetet i företag och på\r\narbetsplatser. Vi skall åstadkomma en sådan ökad\r\ntillväxt på ett sätt som gör att välfärden kan hävdas\r\noch att de nya resurserna blir rättvist fördelade. Om\r\njag skulle sätta en titel på denna proposition skulle\r\nden därför få heta ''Alla dessa möjligheter''.</pre><pre>Ute i världen pågår en intressant och viktig\r\ndiskussion om vilket förlopp den nuvarande\r\nkonjunkturen kommer att få.</pre><pre>Kommer vi att ha en lång och djup nedgång? Eller\r\nblir det en kort och grund nedgång, en snar\r\nvändning till det bättre?</pre><pre>Vilken roll spelar nya mönster för näringslivets\r\nlagerutveckling, t.ex. just-in-time-principen?</pre><pre>Den diskussionen pågår i USA, Canada och\r\nStorbritannien -- tre länder som har stagnation eller\r\nminskning i sin produktion under detta år. Den\r\ndiskussionen pågår också inom OECD.</pre><pre>Det finns en allmän uppfattning att vändpunkten\r\nför den ekonomiska aktiviteten kommer under det\r\nhär året.</pre><pre>Sverige befinner sig i en rejäl lågkonjunktur, och\r\nnedgången i samband med Gulfkrisen blev\r\nsnabbare och djupare än vad prognosmakarna\r\nkunde förutse.</pre><pre>Men det är också ett faktum att framtidsutsikterna\r\nhar förbättrats både på grund av den internationella\r\nutvecklingen och på grund av de åtgärder som vi nu\r\nvidtar här hemma.</pre><pre>Låt mig få peka på några enkla fakta.</pre><pre>--  Vi har passerat en vändpunkt när det gäller\r\nkostnadsutveckling. Arbetet med\r\nstabiliseringsavtalet ger resultat. Vi håller på att\r\nväxla ned från inflationslöner till reallöner.</pre><pre>--  Sverige har också passerat vändpunkten när det\r\ngäller inflationen. Framför oss ligger en period av\r\nbetydligt stabilare priser. Vi är på väg mot en\r\nprisstabilitet på god europeisk nivå. Det får stor\r\nbetydelse för hela vår ekonomi.</pre><pre>--  Vi har passerat en vändpunkt när det gäller\r\nproduktiviteten. Den har utvecklats svagt under\r\nslutet av 80-talet. Nu står vi inför en period med\r\nsnabbare tillväxt. Nästa år ökar produktiviteten i\r\nindustrin med 3 %.</pre><pre>--  Vändpunkten när det gäller produktionen har\r\nkommit närmare och bör inträffa under andra\r\nhalvåret. Nästa år bör bli ett år av återhämtning och\r\nförnyad tillväxt. Detta framgår av\r\nKonjunkturinstitutets företagsbarometer och av\r\nandra undersökningar.</pre><pre>--  Vi har nått en vändpunkt också när det gller\r\ninriktningen på tillväxten. De senaste åren har den\r\nskyddade sektorn växt snabbare än den\r\nkonkurrensutsatta, men nu är vi på väg in i en ny\r\noch bättre utvecklingsbana. Nästa år växer den\r\nkonkurrensutsatta sektorn med 2,5 %, medan den\r\nskyddade sektorn växer med bara 0,5 %.</pre><pre>--  Vi har nått en vändpunkt när det gäller handeln\r\nmed omvärlden. Vi har hela tiden haft ett överskott\r\ni varuhandeln, men nu börjar det överskottet öka\r\npå nytt igen -- från ca 16 miljarder kronor i fjol till\r\ndrygt 20 miljarder i år och 25 miljarder nästa år.</pre><pre>--  Vi har passerat en vändpunkt när det gäller\r\nhushållens sparande. Under åren 1989--1992 stiger\r\nsparkvoten från ett minus på 4,6 % till ett plus på\r\n0,5 %.</pre><pre>--  Vändpunkten när det gäller sysselsättningen\r\nkommer senare. Konjunkturen på\r\narbetsmarknaden kommer alltid något senare än\r\nden som gäller produktionen. Därför ligger den ett\r\nstycke fram i tiden, men den kommer också.</pre><pre>Min slutsats av detta är alltså att Sverige i viktiga\r\navseenden är på rätt väg.</pre><pre>Oppositionen är upprörd, särskilt Carl Bildt och\r\nkritiserar den här framställningen och ordar om\r\nskönmålning. Den kritiken faller platt till marken.</pre><pre>Propositionen innehåller fakta om en besvärlig\r\nekonomisk situation. Och den innehåller fakta om\r\nde resultat som vi nu är på väg att uppnå genom de\r\nbeslut som riksdagen, ofta med breda majoriteter,\r\nhar fattat.</pre><pre>Det finns inget av lättsinnig löftespolitik i denna\r\nproposition.</pre><pre>Det finns konkreta förslag när det gäller\r\narbetsmarknadspolitik och byggande. Det finns ett\r\nomfattande program för en bantning av den statliga\r\nadministrationen.</pre><pre>Det finns riktlinjer för den ekonomiska politiken.\r\nDet finns klara markeringar när det gäller\r\ninflationsbekämpning och konkurrenspolitik, om\r\nvalutapolitik och finanspolitik.</pre><pre>Vi har en besvärlig statsfinansiell situation med\r\nstora men tillfälliga underskott under de närmaste\r\nåren. Vi byggde den bedömning som vi gjorde i\r\nbudgetpropositionen i januari och vi bygger den\r\nsom vi gör nu på det underlag som\r\nriksrevisionsverket lämnar till regeringen. Jag har\r\ningen anledning till kritik mot riksrevisionsverket\r\nför att man har givit oss nya beräkningar. Läget är\r\nsvårbedömt av två skäl -- med hänsyn till\r\nkonjunkturutvecklingen men också med hänsyn till\r\ndet nya skattesystemet.</pre><pre>Det kommer -- jag håller med Bengt Westerberg\r\nom det -- inte att finnas utrymmen för nya statliga\r\nåtaganden, men inte heller för nya stora\r\nskattesänkningar.</pre><pre>Vi måste fortsätta med en kärv men ansvarsfull\r\nekonomisk politik under flera år. Bengt Westerberg\r\nvädjade om att man inte skall lova pengar till\r\nbarnfamiljer och pensionärer. Jag utgår från att vi\r\nskall fullfölja de beslut och åtaganden som finns till\r\nbåda de grupperna. Men själv nöjer sig Bengt\r\nWesterberg med att föreslå kostnadskrävande\r\nreformer till helt andra grupper -- slopad\r\naktieomsättningsskatt, sänkt skatt på\r\naktieutdelning, sänkt skatt på förmögenheter. Är\r\ndet ett uttryck för den fördelningspolitiska syn som\r\npräglar högeralliansen?</pre><pre>Jag har talat klarspråk om svensk ekonomi när det\r\nhar sett mörkt ut. Jag talar klarspråk nu när jag\r\nsäger att vi är på rätt väg. Jag vill inte för ett\r\nögonblick ge intryck av att detta är en bred och\r\nbekväm väg. Det är en smal och stenig väg; här\r\nfinns verkligen inte utrymme för några ystra\r\nsprång.</pre><pre>Skillnaden mellan regeringen och högeralliansen\r\nligger i synen på Sveriges möjligheter.</pre><pre>Ni ser i backspegeln. Ni svartmålar och ser\r\nproblem. Ni misstror Sverige.</pre><pre>Ni bygger er kritik på stöd från Industriförbundet\r\nmed motiveringen att dess prognos för förra året\r\nvar så exakt. Jag vill då säga att det var mycket\r\nskickligt av Industriförbundet att i god tid kunna\r\nförutse att det skulle inträffa en Gulfkris, som kom\r\natt påverka hela den internationella ekonomin.\r\nSäkert får man nobelpriset för att ha gjort en sådan\r\nprestation.</pre><pre>Jag skulle också vilja uppmana er att titta på den\r\nprognos som Industriförbundet gjorde förra gången\r\ndet var valår, inför 1988. Jag skall inte säga något\r\nofördelaktigt om den, men jag rekommenderar alla\r\nintresserade ett studium för att kunna bedöma\r\ntillförlitligheten i Industriförbundets prognoser ett\r\nvalår.</pre><pre>Vi vet var vi befinner oss i dag. Vi ser framåt, och\r\nvi ser möjligheterna. Därför kan jag konstatera att\r\nSverige i flera viktiga avseenden är på rätt väg.</pre><pre>De flesta bedömare gör liknande prognoser. Den\r\nuppfattning som jag har redovisat stöds med några\r\nnyanser i bedömningarna av</pre><pre>-- de svar som företagen lämnat till\r\nKonjunkturinstitutet i Barometern,</pre><pre>-- de svar som företagen lämnat till SCBs\r\nexportenkät,</pre><pre>-- de svar som har lämnats i\r\nSmåföretagsbarometern,</pre><pre>-- de svar som företagen lämnat till Veckans\r\nAffärers enkät.</pre><pre>De visar alla att optimismen har ökat ute i\r\nföretagen.</pre><pre>Varför vill högeralliansen förtiga och förneka\r\ndetta? Varför kan ni inte redovisa de uttalanden\r\nsom görs av t.ex. P.G. Gyllenhammar, Percy\r\nBarnevik, Christer Zetterberg och andra, som\r\nsäger att förutsättningarna för industriell\r\nverksamhet är mycket bättre, att Sverige är på rätt\r\nväg?</pre><pre>Läs gärna den brittiska tidskriften Economist, som\r\nden här veckan i ett diagram har ritat in var olika\r\nländer befinner sig i konjunkturcykeln. USA,\r\nCanada och Sverige befinner sig vid eller nära\r\nvändpunkten. Är det också en skönmålning? Jag\r\nhoppas att TV och tidningar uppmärksammar den\r\nbild som redovisas där, så att den blir allmänt känd.</pre><pre>Carl Bildts kritik mot mig faller platt till marken.\r\nVerkligheten kommer att bekräfta detta.</pre><pre>Avgörande för Sveriges möjligheter under 90-talet\r\när att vi växlar om från inflationslöner till reallöner.\r\nSkall en sådan växling komma till stånd måste den\r\nske samtidigt över hela arbetsmarknaden. Det var\r\ndet som var bakgrunden till initiativet med en\r\nförhandlingsgrupp som skulle åstadkomma ett\r\nstabiliseringsavtal.</pre><pre>Det är många som haft synpunkter på detta.</pre><pre>I höstas sade man att det aldrig skulle vara möjligt\r\natt genomföra en sådan nedväxling. Nu när det är\r\npå väg att lyckas säger man att det skulle ha\r\ninträffat ändå och gått ännu längre. Jag tillåter mig\r\natt tvivla.</pre><pre>De avtal som nu träffas innebär nämligen att\r\nökningarna i de nominella lönerna blir betydligt\r\nlägre än vad som varit fallet något år under 1970-\r\noch 1980-talen. Därmed skapar vi också\r\nmöjligheter att få bättre reallöner än vi fick under\r\n1980-talet.</pre><pre>De är också klart lägre än vad som förutses för\r\nnågra av våra viktigaste konkurrentländer. Som\r\nexempel kan jag nämna att lönekostnaderna i\r\nStorbritannien väntas öka med 9 % i år och att man\r\ni Tyskland slutit avtal om ökningar på drygt 6 % i\r\nden offentliga sektorn.</pre><pre>Det kanske allra mest betydelsefulla är att avtalen\r\ninte innehåller den typ av klausuler -- fugar, pugar,\r\nlugar och allt vad de kallas -- som var så\r\ninflationsdrivande under 80-talet.</pre><pre>Jag har svårt att tro att det hade varit möjligt att\r\nåstadkomma detta med den gamla\r\nförhandlingsordningen. För ett år sedan var det\r\ningen som hade vågat sätta en krona på att detta\r\nskulle kunna uppnås.</pre><pre>Hittills har avtal träffats för alla offentliganställda\r\noch för ca 55 % av LO-medlemmarna på SAF-\r\nområdet. Förhandlingarna fortsätter, och jag utgår\r\nfrån att parterna skall få till stånd avtal över hela\r\nlinjen, med den hjälp som Rehnbergs\r\nförhandlingsgrupp kan ge.</pre><pre>Om jag har förstått högeralliansen rätt har man\r\nförkastat ansträngningarna att få till stånd ett\r\nstabiliseringsavtal.</pre><pre>Det är djupt beklagligt. Det borde vara i riksdagens\r\noch i partiernas intresse att verkligen få till stånd en\r\nväxling från inflationslöner till reallöner över hela\r\narbetsmarknaden. I annat fall hotas jobben och\r\nvåra möjligheter att skapa nya resurser.</pre><pre>Vi har kommit ett bra stycke på väg, och det är\r\nangeläget att det nu fullföljs på de återstående\r\navtalsområdena. Vi har sagt i propositionen att vi\r\nskall göra en samlad bedömning av läget innan\r\nriksdagen slutar för sommaren. Jag är beredd att ta\r\nde initiativ som behövs för att säkerställa att vi får\r\nordning och reda i lönebildningen, att vi återställer\r\nkonkurrenskraften och klarar att ha jobben kvar i\r\nSverige.</pre><pre>Jag uppskattar mycket Olof Johanssons klara\r\nmarkeringar, både i budgetdebatten i januari och i\r\ndagens debatt.</pre><pre>Jag skulle vilja fråga Carl Bildt och Bengt\r\nWesterberg: Vad är ert alternativ när det gäller att\r\nhantera de här utomordentligt svåra och ömtåliga\r\nfrågorna? Dagens Nyheter påpekade ju i sin\r\nkommentar i måndags att ni står tomhänta på det\r\nområdet. Nu har ni chansen att redovisa vad det är\r\nför tankar ni har. Låt oss se var skiljelinjen går när\r\nni på det här sättet dömer ut de ansträngningar som\r\ngjorts och det arbete som vi har lagt ned för att\r\nåstadkomma en växling från inflationslöner till\r\nreallöner.</pre><pre>Fru talman! Stabiliseringspolitiken skall bidra till\r\natt vi återvinner konkurrenskraft. Den skall\r\ndärmed lägga grunden för en ny period av tillväxt.\r\nVi skall åstadkomma en prisstabilitet på god\r\neuropeisk nivå och en sysselsättning på god svensk\r\nnivå.</pre><pre>Vi skall samtidigt höja ambitionerna när det gäller\r\nekonomisk tillväxt i förhållande till vad som gällde\r\nunder 80-talet.</pre><pre>I propositionen redovisar vi två perspektiv för den\r\nkommande ekonomiska utvecklingen fram till\r\n1995.</pre><pre>I det ena alternativet visar vi vad som händer om vi\r\nknallar på i den takt som vi hade under 80-talet, när\r\nproduktiviteten i näringslivet ökade med\r\nblygsamma 1,5 % per år.</pre><pre>I det andra alternativet visar vi vad som händer om\r\nvi tar vara på de nya möjligheterna och höjer\r\nproduktiviteten till 2,2 % per år.</pre><pre>Det ger en långa rad positiva effekter när det gäller\r\nkonkurrenskraft, bytesbalans och tillväxt. Det\r\nskulle komma att ge oss 40 miljarder mer 1995 för\r\nenskilda och gemensamma behov. Det skapar nya\r\nförutsättningar för framsteg och välfärd, det ger oss\r\nmöjlighet att rätta till kvardröjande brister och\r\norättvisor.</pre><pre>Det är på denna uppgift -- att etablera en ny syn på\r\ntillväxten -- som tyngdpunkten i de kommande\r\nårens arbete ligger, i den ekonomiska politiken och\r\ni det praktiska arbetet i företag och på\r\narbetsplatser.</pre><pre>Vi har de senaste åren beslutat och börjat\r\ngenomföra en rad viktiga strukturåtgärder som\r\nskall göra att vår ekonomi fungerar bättre än på 80-\r\ntalet.</pre><pre>-- Skattereformen är kanske den viktigaste; den\r\nstimulerar till arbete och sparande.</pre><pre>-- Den fortsatta avregleringen av de finansiella\r\nmarknaderna är en annan viktig reform. Den leder\r\ntill en mer rationell användning av knappa resurser.</pre><pre>-- Avregleringen av jordbruket är en tredje. Den\r\nkommer att leda till rimliga matpriser och en\r\neffektivare produktion.</pre><pre>-- Skärpningen av konkurrenslagstiftningen inom\r\nlivsmedelssektorn, transporterna, m.m. är en\r\nfjärde åtgärd som pressar priser och stimulerar\r\nproduktivitet.</pre><pre>-- Det kommunala skattestoppet och avregleringen\r\npå det kommunala området är en femte viktig\r\ninsats; det kommer att ge mer reformer för\r\npengarna, nu när vi inte kan satsa mer pengar på\r\nreformer.</pre><pre>-- Arbetslinjen i socialförsäkringen med sjuklön,\r\nnya ersättningsnivåer och framför allt en satsning\r\npå aktiv rehabilitering ger mer välfärd till mindre\r\nkostnader.</pre><pre>-- Den stora satsningen på infrastruktur med\r\ntelekommunikationer, Öresundsbro, Mälarbana,\r\nVästkustbana, Arlandapendel och kollektivtrafik i\r\nstorstäderna ger stora vinster för miljön men ger\r\nockså ett viktigt bidrag till tillväxten.</pre><pre>-- Frisläppet av investeringsfonder och avveckling\r\nav investeringsskatten ökar utrymmet för att bygga\r\nut och modernisera.</pre><pre>-- Bantningen av den statliga förvaltningen är ett\r\nled i avreglering och decentralisering -- den frigör\r\nresurser för andra ändamål.</pre><pre>Man kan se alla dessa åtgärder som en ekonomins\r\nby--pass-operation, som skall ge ett bättre\r\nfungerande blodomlopp och en bättre kondition,\r\nbättre ork och uthållighet och därmed större\r\nprestationer, dvs. en bättre tillväxt.</pre><pre>Men det gäller att verkligen ta vara på de nya\r\nmöjligheter som nu har skapats för svenskt\r\nnäringsliv. Till en del kommer det som en direkt\r\nkonsekvens av åtgärderna. Det finns redan belägg\r\nför det, t.ex. att sparkvoten förbättras som en följd\r\nav skattereformen. Men det som är helt avgörande\r\när det praktiska arbetet ute i företagen och på\r\narbetsplatserna. Det är där resurserna skapas, och\r\ndet är där initiativen måste tas.</pre><pre>Det är nu nödvändigt att göra produktiviteten till\r\nen i bästa mening allmän angelägenhet. Det gäller\r\natt organisera arbetet så, att var och en bland\r\nhundratusentals anställda kan ge sitt bästa för den\r\ngemensamma uppgiften att skapa nya resurser.</pre><pre>Det handlar om förändringar som ger en ny och\r\nflexibel arbetsorganisation -- det finns många goda\r\nexempel på detta, men det behövs många fler.</pre><pre>Det handlar om kompetenshöjning, om en stor\r\nsatsning på att bygga upp 90-talets yrkeskunnande,\r\noch det är just detta vi riktar in oss på när\r\narbetsmarknadspolitiken nu får en ny och ännu\r\nmera ambitiös uppläggning.</pre><pre>Det handlar om ett gott klimat för samarbete,\r\nmellan fack och företagsledning och en samsyn om\r\nproduktivitet som grunden både för lönsamhet och\r\nför goda reallöner.</pre><pre>Det är detta som är huvudfrågan för den\r\nekonomiska politiken under de närmaste åren. Här\r\nfinns nyckeln till framgång för svensk industri och\r\nsvensk ekonomi. Det är kring detta arbete som\r\nregeringen vill ha till stånd ett konstruktivt\r\nsamarbete mellan näringslivet och löntagarna.</pre><pre>Här finns det en viktig skiljelinje mellan oss\r\nsocialdemokrater och högeralliansen. Vi vill\r\nengagera alla goda krafter i uppgiften att utveckla\r\nvårt näringsliv och vår ekonomi och vår välfärd. Vi\r\nvill bygga upp och skapa nya resurser för att värna\r\nvälfärden.</pre><pre>Ni skall skära ned, ni söker konflikt och\r\nkonfrontation. Ni gör det på det politiska planet,\r\ninte bara med oss socialdemokrater, utan med alla\r\nandra. Ni kräver kapitulation och underkastelse.\r\nJag förstår att den tilltänkta samarbetspartnern,\r\ncenterpartiet, reagerar mot dessa diktat. Hur skulle\r\nSverige se ut med en regering som går fram på det\r\nsättet? Hur skulle ni kunna skapa det\r\nsamarbetsklimat som är nödvändigt att skapa under\r\n90-talet ute i företagen mellan anställda och\r\nföretagsledningar? Nu talar Olof Johansson om en\r\nmajoritetsregering med centerprofil. Vilka partier\r\ngäller det, och vilka är det som skall böja sig för\r\ndetta? Jag tycker att det hela börjar verka mycket\r\nmärkligt. Vad kan ni erbjuda väljarna när ni på alla\r\nhåll kommer med diktat? Vad ni har presenterat i\r\nert dokument ifrån högeralliansen är inte en ny\r\nstart för Sverige. Det är en ny start för politiska\r\nkonflikter, en ny start för ökade motsättningar\r\nockså i arbetslivet. Vad ni har att erbjuda är bara en\r\nåtervändsgränd.</pre><pre>Fru talman! Den viktigaste politiska uppgiften\r\nunder de kommande åren blir Sveriges\r\nEuropapolitik med förhandlingarna om\r\nmedlemskap i EG. Här innebär högeralliansens\r\nprogram ett allvarligt hot. Jag vill uppmana alla\r\nsom är intresserade av en positiv Europapolitik att\r\nnoga besinna vad som kan komma att inträffa.</pre><pre>Det är nu inte en fråga om Sverige skall delta fullt\r\nut. Debatten gäller nu något helt annat, nämligen\r\nvilket Sverige som skall delta i EG. Är det det\r\nSverige som vi känner, med höga ambitioner när\r\ndet gäller att förena trygghet för individen med\r\nflexibilitet för produktionen? Eller är det ett helt\r\nannat Sverige, med växande klyftor och otrygghet,\r\nhögeralliansens Sverige?</pre><pre>Det finns nämligen två sätt att se på Sveriges\r\nframtid i det nya Europa. Det ena synsättet\r\nrepresenteras av moderaterna. Ni ger intryck av att\r\nSverige är en randstat, en nation som skall komma\r\nmed mössan i hand till förhandlingsbordet, ett\r\nsamhälle som måste skrota välfärden på Thatchers\r\nvis för att passa in i det nya Europa. Ni framställer\r\nEG som en uppfostringsanstalt för bortskämda\r\nsvenskar.</pre><pre>Det andra synsättet representeras av oss\r\nsocialdemokrater. Vi menar att Sverige skall delta\r\nfrån en styrkeposition. Vi har ett näringsliv som i\r\ngrunden är starkt. Vi är nu på väg att klara av\r\nkostnadsproblemen, och vi kommer att återställa\r\nkonkurrenskraften. Vi har en samhällsorganisation\r\nsom är väl skickad att erbjuda människor trygghet i\r\nden förändring som under alla omständigheter\r\nkommer att ske under 90-talet.</pre><pre>Vi har i Sverige en egen politisk identitet, som vi\r\nskall hävda i det nya Europa. Vi skall göra det bl.a.\r\ndärför att vi har många vänner i Europa som vill\r\ndriva utvecklingen i samma riktning: arbete,\r\ntrygghet, miljö -- det är några av inslagen i den\r\nsociala dimension som blir ett allt viktigare inslag i\r\ndet nya Europa.</pre><pre>Ni moderater gör ett allvarligt misstag när ni\r\nanvänder EG som motiv för era krav på att skrota\r\nvälfärden. EG är inte en organisation som kräver\r\natt alla länder skall rymmas i den europeiska\r\nhögerns standardförpackning. I EG ryms länder\r\nmed mycket olika traditioner och politiska\r\nambitioner. Det är ett mångfaldens Europa.</pre><pre>Misstaget är allvarligt i två avseenden. För det\r\nförsta ger det ett felaktigt intryck av EGs egen\r\nutveckling. Mina kontakter med regeringskolleger\r\ni EG-länderna ger en annan bild än den som ni\r\nmoderater ger här hemma. EG är inte ett hot mot\r\nvälfärden utan en viktig förutsättning för en\r\nekonomisk utveckling på vilken vi kan bygga vår\r\negen välfärd.</pre><pre>För det andra är jag övertygad om att ni, med er\r\npolitik, skulle misslyckas med att samla en\r\ntillräcklig majoritet av det svenska folket för ett\r\nEG-medlemskap. Frågan om medlemskap skall ju\r\nsist och slutligen avgöras av det svenska folket 1994.</pre><pre>För att kunna förhandla med tyngd och auktoritet\r\nmed EG om ett medlemskap, måste det finnas en\r\nstark hemmaopinion, som ger sitt stöd för\r\nförhandlingarna. Förhandlarna måste också kunna\r\nkänna stöd både från näringslivet och från\r\nlöntagarna. Den fronten kommer att rämna, om\r\nman går till förhandlingarna med det partipolitiska\r\nsyftet att rasera den svenska välfärden och klyva\r\nsamhället.</pre><pre>Därför, Carl Bildt och Bengt Westerberg, är er\r\nEuropapolitik dömd att misslyckas. Man kan inte\r\nbyta ut den svenska modellen och tro att man kan\r\nfå stöd av det svenska folket.</pre><pre>Fru talman! Vi socialdemokrater säger ja till\r\nEuropa och ja till välfärden. Därför säger vi nej till\r\nhögeralliansens program, som är ett hot mot\r\nvälfärden och en återvändsgränd för\r\nEuropapolitiken.</pre><pre>Anf. 50 BENGT WESTERBERG (fp):</pre><pre>Fru talman! Om man tar förmågan att göra\r\nprognoser under valår som måttet på\r\nprognosmakares förmåga är Allan Larssons och\r\nsocialdemokraternas förmåga utomordentligt svag.\r\nDe prognoser som ni redovisade under valåret 1988\r\nhar ju senare, enligt Allan Larssons företrädare,\r\nvisat sig vara bedrägerier. Vi skall väl inte ta den\r\nprognos som Allan Larsson nu lägger fram på större\r\nallvar än prognosen 1988.</pre><pre>Allan Larsson talade om debattnivån, min\r\ndebattnivå, men Allan Larssons inlägg hör till de\r\nvärsta lågvattenmärken jag sett prov på från den\r\nhär talarstolen. Här står Allan Larsson som\r\nföreträdare för en socialistisk regering, som har fört\r\nSverige in i en ekonomisk utveckling utan tillväxt --\r\ningen tillväxt i fjol, ingen tillväxt i år och\r\nförmodligen ingen tillväxt nästa år. Arbetslösheten\r\nstiger snabbt. Den är dubbelt så hög nu som för ett\r\når sedan. Tiotusentals människor har fått varsel\r\nsom kan leda till arbetslöshet senare under året. Ni\r\nsäger nej till angelägna reformer beträffande\r\nhandikappade, ni skär ned u-landsbiståndet i ett\r\nläge då 20 miljoner människor i Afrika svälter och\r\nmiljoner kurder är på flykt. Ni skärper\r\nflyktingpolitiken, vilket mängder av människor och\r\norganisationer i Sverige har reagerat emot. Ni\r\navvisar människor som för bara ett och ett halvt år\r\nsedan ansågs ha tillräckliga skyddsbehov för att få\r\nfinnas här. Sedan går Allan Larsson upp i\r\ntalarstolen och står som något slags profet för\r\nsolidaritet med människor. Som jag sade i ett\r\ndebattinlägg är det faktiskt ett lågvattenmärke.</pre><pre>Hur är läget för Sverige? Det är inte alls akut. Det\r\ngäller inte problem som har uppstått i samband med\r\nGulfkrisen eller den internationella\r\nkonjunkturavmattningen. Sverige befinner sig\r\nsedan många år tillbaka i en utomordentligt\r\nproblematisk situation. Titta på japanerna. De har\r\nvarit utomordentligt intresserade av att göra\r\ninvesteringar i Europa. Men hur många japanska\r\ninversteingar har Allan Larsson och hans regering\r\nkunnat locka hit till Sverige under 80-talet? Jag tror\r\nknappt att det är en enda japansk investering. Man\r\nfår gå över 20 år tillbaka i tiden till Philips\r\ninvestering i Järfälla för att få ett exempel på att ett\r\nutländskt företag har investerat i industriell\r\nexpansion i Sverige. Situationen för Sverige är\r\nutomordentligt allvarlig.</pre><pre>Skall vi kunna utnyttja den tillväxtpotential som\r\ninternationaliseringen innebär, krävs det en\r\nanpassning, bl.a. av skattetrycket i Sverige. Allan\r\nLarsson visar ingen som helst vilja att ta de\r\nnödvändiga stegen för att klara jobben, välfärden\r\noch miljön i Sverige. Detta är utomordentligt\r\nallvarligt.</pre><pre>Anf. 51 CLAES ROXBERGH (mp):</pre><pre>Fru talman! Litet beröm kanske ändå är på sin\r\nplats. Om den nya synen på tillväxten håller, Allan\r\nLarsson, är vi bara att gratulera, tycker jag. Men\r\ndet gäller att den verkligen håller när vi kommer till\r\nden kritiska punkten att vi skall avgöra hur den\r\nekonomiska politiken skall se ut. Jag hoppas att 90-\r\ntalet kommer att innebära något helt annat än vad\r\n80-talet innebar.</pre><pre>Vad var det som hände på 80-talet? Vi hade en\r\ntillväxt på 1,5 % årligen. Vad kom den tillväxten att\r\nanvändas till? Vad hände under 80-talet, förutom\r\natt vi fick en mängd börsspekulanter? Vi fick fler\r\nbilar, fler och längre pendlingsresor, större\r\nbostäder, fler TV-apparater, videor, CD-spelare\r\noch datorspel, större och motorstarkare bilar och\r\nfritidsbåtar, fler och större stormarknader, glober\r\noch flygplatser. Ja, man kan sätta upp många\r\nexempel på den här listan. Men hur mycket av detta\r\nbidrog egentligen till en förhöjd livskvalitet för\r\nmänniskorna? Det är den intressanta frågan.</pre><pre>Hur mycket negativ tillväxt medförde den här\r\nekonomiska utvecklingen. Jag skulle vilja hävda,\r\noch många med mig, att den reella tillväxten har\r\nblivit negativ, om vi räknar med de totala\r\nkonsekvenserna, miljökonsekvenser och sociala\r\nkonsekvenser.</pre><pre>Vad är det dessutom som har hänt? Bensinen har\r\nblivit 10 % billigare i reala termer. Dessutom har\r\nkollektivtrafiken nu senast blivit 10--15 % dyrare.\r\nÄr det en sådan utveckling vi vill ha?</pre><pre>Moderaterna och folkpartiet vill sänka momsen.\r\nJag frågar mig varför man skall sänka momsen. Den\r\nleder egentligen bara till en ökad privat\r\nkonsumtion. Varför inte i stället sänka skatten på\r\narbete. Vore inte det vettigare, om vi skall\r\nprioritera vår konkurrenskraft gentemot\r\nomvärlden?</pre><pre>I miljöpartiet anser vi att kommunerna skall vara\r\nsjälvbestämmande och att vi inte skall ha något\r\nkommunalt skattestopp. Vi ser fram emot ett nytt\r\nstatsbidragssystem för kommunerna och ett ökat\r\nsjälvbestämmande för kommunerna.</pre><pre>Sedan säger finansministern att Öresundsbron ger\r\nvinster för miljön. Det skulle jag vilja att han\r\nutvecklar och talar om på vilket sätt.</pre><pre>Anf. 52 OLOF JOHANSSON (c):</pre><pre>Fru talman! Tonläget höjdes här ett ögonblick. Det\r\nkan ibland vara stimulerande, men jag uppfattar\r\ndet just nu mest som besvärande. Jag känner mig\r\nnästan ha ett behov av att medla mellan herrarna.</pre><pre>I verkligheten finns ingen som bestämmer på egen\r\nhand, på grund av det sätt som väljarna har ordnat\r\nmajoriteterna på i detta parlament. Därför tycker\r\njag att ni tar varandra på litet för stort allvar, som\r\nnågon sorts motpoler. Ni är båda representanter för\r\nminoriteter i denna kammare.</pre><pre>Det krävs alltså samarbete för att man skall uppnå\r\nresultat. Det är inte alla som har insett det. En del\r\ntror att man kan diktera, andra tror att man vinner\r\nframgång genom att skälla ut varandra. Det var ett,\r\nmed tanke på den svenska ekonomin, ganska dyrt\r\nmeningsutbyte vi fick avlyssna alldeles nyss. Jag\r\ntror att det är viktigt att många inser att det behövs\r\nmajoriteter för att regera landet. Där vill jag knyta\r\nan till det som Allan Larsson sade, att det är klart\r\natt varje parti eftersträvar möjligheter att påverka.\r\nSedan är det väljarna som bestämmer. Därför\r\nuttalar jag mig för en majoritetsregering med stark\r\ncenterprofil, för det är vår målsättning. Jag är\r\növertygad om att det behövs en sådan regering. Om\r\nväljarna ger en majoritet för en icke-socialistisk\r\nregering, är vi beredda att delta i den på samma\r\nvillkor som andra. Varför det? Jo, därför att vi är\r\nett icke-socialistiskt parti, och det kommer att\r\nkrävas fler partier som har förmåga att skapa en\r\nmajoritetspolitik för att klara de problem som\r\nSverige står i och inför under 90-talet. Då behövs\r\nalla partier, annars blir det nämligen ingen\r\nmajoritet. Jag vet inte vad Allan Larsson kommer\r\natt säga, men ta inte högeralliansen på så blodigt\r\noch fullständigt allvar, för de kan inte bestämma\r\nsjälva.</pre><pre>Däremot skulle jag vilja fråga vad det är regeringen\r\nhåller på med på en punkt. Vi har en\r\nlivsmedelspolitisk överenskommelse, i samarbetets\r\ntecken, mellan fem partier i riksdagen. Nu går\r\nregeringen ut och säger att man skall sänka\r\ngränsskyddet. Vad är detta, om inte ett brott mot\r\ndet avtal som vi har träffat och det beslut som\r\nriksdagen har fattat.</pre><pre>Anf. 53 CARL BILDT (m):</pre><pre>Fru talman! Får jag, innan jag tar mig an\r\nfinansministern, bara säga till Olof Johansson, som\r\ni stort sett vädjar till kammaren att inte ta någon\r\nannan på allvar, att risken med att stå här och säga\r\natt ingen skall tas på allvar är att man slutar att ta\r\nhonom på allvar. Det är faktiskt allvarliga saker\r\nsom diskuteras. Att komma dragande ena dagen\r\nmed en centerminoritetsregering och den andra\r\ndagen med en centerdominerad majoritetsregering\r\nleder till en del besynnerligheter i det politiska\r\nspelet. Allvar krävs nog av oss alla.</pre><pre>Jag vet inte om Allan Larsson har läst Kjell-Olof\r\nFeldts bok ännu. Jag förstår att man har haft\r\nmycket ont om tid i regeringen och inte har hunnit\r\ngöra det. Låt mig bara återge litet av det Kjell-Olof\r\nFeldt skriver om 1980-talet. Han skriver att den\r\ntredje vägen ledde åt fel håll. Han använder\r\nuttrycket bedrägeri om det socialdemokratiska\r\nbudskapet i den föregående valrörelsen. Han säger\r\natt den politik som regeringen lade på denna\r\nkammares bord så sent som i februari förra året var\r\nteoretiskt orimlig och praktiskt omöjlig.</pre><pre>Det är ganska förödande omdömen. De stämmer\r\ninte med skönmålaren Larssons uppvisningar nu.\r\nHan talar om sina vändpunkter. Låt oss komma\r\nihåg att det vi har varit med om under senare år\r\nbara har varit vändpunkter. Vi hade vändpunkten\r\npå s-kongressen 1987, vändpunkten i valet 1988,\r\nvändpunkten med tvångssparandet 1989,\r\nvändpunkten med kompletteringspropositionen\r\n1990, vändpunkten med s-kongressen 1990,\r\nvändpunkten i januari 1991 och nu har vi en\r\nvändpunkt igen.</pre><pre>Den enda vändpunkt som vi egentligen har sett är\r\ndet faktum att arbetslösheten bara har blivit högre.\r\nArbetslösheten har blivit högre och högre och\r\nhögre och högre. Det är, som sagt, värt att notera\r\natt det inte ens i regeringens egna långsiktiga\r\nprognoser finns en antydan till en vändning av\r\ndenna utveckling. Hittills under socialdemokratin\r\nunder senare år har det bara vänt neråt. Det har\r\ngått neråt och neråt, och den utvecklingen ser ut att\r\nfortsätta.</pre><pre>Så helt kort något om den enda vägen. Det är klart\r\natt det finns andra vägar. Det går att fortsätta på\r\nden tredje vägen -- ner i stupet, in i väggen, mot\r\navgrunden och in i arbetslösheten. Visst går det!\r\nMen den politik som Europavägen innebär skapar\r\nframtidstro, som Veckans Affärer skriver. Den väg\r\nsom vi har angett är den enda vägen om vi skall\r\nkunna klara av att göra Sverige till en vinnare i\r\n1990-talets stora europeiska omvandling.</pre><pre>Med nuvarande skattetryck, nuvarande\r\nsocialdemokratiska låsningar och nuvarande\r\ninvesteringsflykt från Sverige kommer Sverige att\r\nbli en förlorare i denna omvandling. Det accepterar\r\nvi inte, och det är därför som det behövs ett\r\nspårskifte i politiken. Vi kan inte möta framtiden\r\nmed liknöjdhet inför någonting som faktiskt har\r\nmisslyckats, dvs. 80-talets, den tredje vägens,\r\nekonomiska politik.</pre><pre>Anf. 54 LARS-OVE HAGBERG (v):</pre><pre>Fru talman! Det är mycket glädjande att\r\nhögeralliansen har formerat sig. Det var med stor\r\nförväntan som jag lyssnade på finansministern här.\r\nNu skall det verkligen bli glasklart för alla vad det\r\när för skillnad mellan högeralliansens och\r\nregeringens politik. Handlar det månne om\r\nbedömningen av konjunkturen, eller vad handlar\r\ndet om? Handlar det om de avgörande frågor som\r\narbetarrörelsen har drivit under årens lopp om\r\nrättvisa, om solidaritet, om bekämpandet av\r\narbetslösheten eller om den ekonomiska\r\ndemokratin? Inte på någon av dessa punkter\r\nuppvisade finansministern någon front gentemot\r\nhögeralliansen. Ja, möjligen gäller det i någon mån\r\nföretagsskatterna.</pre><pre>Hur kan regeringen och socialdemokraterna tänka\r\nsig att den oro som finns inom arbetarrörelsens\r\nvalmanskår kan dämpas när man knappt gör sig\r\ntydlig i förhållande till högeralliansen? Tydligen\r\nhandlar det om ett projekt som innebär att man\r\nhoppas att marknaden skall lösa alla problem åt\r\nregeringen. Vidare tycker jag inte att man ser\r\nverkligheten. Det skall vara ett samarbete mellan\r\narbetsgivare och löntagare, säger Allan Larsson.\r\nMen samtidigt springer man, skulle jag vilja säga,\r\nfrån Svenska arbetsgivareföreningen ut från alla\r\nstatliga styrelser och formerar sig. Ser inte\r\nfinansministern verkligheten? Vilka motåtgärder\r\nvidtas? Det är ju från det hållet som klasskampen\r\nförs. Men den borde väl föras av det parti som\r\nAllan Larsson företräder.</pre><pre>Finansministern presenterade också en annan\r\nallvarlig ståndpunkt. Vi skall inte ha några ''fuggar''\r\ni stabiliseringsavtalen. Det gäller alltså\r\nförtjänsteutvecklingsgarantin. Men var och en som\r\nhör hemma inom arbetarrörelsen eller\r\nfackföreningsrörelsen vet att just\r\nförtjänsteutvecklingsgarantin var räddningen när\r\ndet gällde att förhindra en ännu större\r\nlönespridning. Men det här skulle bort. Man kan\r\nfråga: Är det lönekonkurrens, dvs. låga löner, som\r\nskall rädda Sverige? Är det samma medicin som\r\nden tredje vägens devalvering innebar som skall\r\ngälla? Det skall ju vara avsevärt mindre\r\nlöneökningar här i Sverige jämfört med\r\nmotsvarande konkurrentländer. Jag tycker att det\r\när en avgörande fråga. Är det alltså verkligen just\r\ndetta som man hoppas på från regeringens sida?\r\nInte ens en tillstymmelse till offensivt handlande\r\nkan ju konstateras vad gäller näringspolitiken,\r\ndetta med att utnyttja det kollektiva sparandet osv.\r\nDet finns inte en rad om detta. Jag vet inte om det\r\nhandlar om att hålla stånd mot högeralliansen och\r\nangrepp från det hållet eller vad det nu kan vara.</pre><pre>Allan Larsson sade att vi nu skall komma med i EG.\r\nFrån högeralliansens sida skulle man komma med\r\nmössan i hand. Men jag undrar var Allan Larsson\r\nhade mössan i höstas då marknaden reagerade i och\r\nmed att han slog till med en försämrad\r\nsjukförsäkring och en ny inflationsstrategi.</pre><pre></pre><pre>Anf. 55 Finansminister ALLAN LARSSON\r\n(s):</pre><pre>Fru talman! Lars-Ove Hagberg tycks vara djupt\r\nfästad vid inflationen. Han talar så varmt och\r\nvackert för att vi skall leva kvar i det tillstånd som\r\nhar gett luft i lönekuvertet och som faktiskt\r\nmissgynnat de lägst avlönade. Vi gör nu ett\r\nallvarligt försök att komma bort ifrån de krafter på\r\nmarknaden som har dragit isär lönevillkoren. Vi\r\ngör ett allvarligt försök att få ner priserna. Jag tror\r\natt alla inom arbetarrörelsen sätter värde på det,\r\ndock inte Hagberg. Det är märkligt. Vad har Lars-\r\nOve Hagberg själv att erbjuda?</pre><pre>Jag har rest en del i Centraleuropa under våren. Jag\r\nhar sett efterverkningarna av den kommunistiska\r\npolitik som ni har stått för år efter år och predikat\r\nför här i riksdagen. Res runt och se, kom tillbaka\r\noch var litet mindre uppblåst.</pre><pre>För att växla över till litet mjukare tonfall, till Olof\r\nJohansson: Jag tackar för erbjudandet om medling.\r\nJag har själv varit medlare i några sammanhang och\r\nvet att det är en viktig funktion. Jag vill som försvar\r\nför mitt lilla vänliga inlägg här säga att jag i ett års\r\ntid har deltagit i den offentliga debatten från denna\r\nposition och försökt vara ganska lugn och dämpad.\r\nJag tror att folk har uppfattat mig också som så.\r\nMen jag kan säga ifrån; jag tar inte emot vad som\r\nhelst. Jag har tidigare sagt ifrån i denna talarstol,\r\nnär folk utifrån har haft synpunkter på den\r\nekonomiska politiken och mina insatser. Jag gör det\r\nockså här i riksdagen.</pre><pre>Jag tycker att det som hände i söndags med\r\nhögeralliansens program är mycket allvarligt när\r\ndet gäller samarbete och relationer och inte minst\r\nnär det gäller synen på Europa. 1994 skall svenska\r\nfolket ta ställning till Sveriges Europapolitik. Jag\r\nser mycket engagerat på dessa frågor. Jag har hållit\r\npå med Europafrågor sedan 1961. Jag är beredd att\r\nengagera mig mycket hårt för dem. Men det ni har\r\ngjort nu innebär att jag ser stora svårigheter att\r\nsamla den opinion som är nödvändig för en positiv\r\nEuropapolitik. Jag ber er därför: Sätt er ner och\r\ntänk igenom situationen -- är det någonting som ni\r\ninte har kalkylerat med? Ni förstår inte vad det\r\nskulle innebära om ni skulle genomföra er politik.\r\nMedla gärna, Olof Johansson, men lyssna\r\nordentligt på dessa argument, för jag tror att\r\ncentern verkligen har anledning att fundera över\r\ndetta. Centern behövs också för en positiv\r\nEuropapolitik.</pre><pre>Så till Bengt Westerberg: Jag blev litet förvånad\r\növer häftigheten i angreppet. Jag fick kritik för att\r\njag står upp för solidaritet. Jag skall försöka att inte\r\nangripa Bengt Westerberg på samma sätt. Jag kan\r\nförstå att Bengt Westerberg har en svår situation.\r\nFör ett år sedan hade vi vårt första samtal i våra\r\nnuvarande funktioner. Det var mycket öppet och\r\nkonstruktivt. Bengt Westerberg förklarade för mig\r\natt blockpolitiken var död. Jag avslöjar inga\r\nhemligheter nu därför att samma sak stod dagen\r\nefter i Dagens Nyheter. Men när det sades var det\r\nför mig överraskande. Vi kunde sedan göra upp om\r\nriktlinjerna för den ekonomiska politiken. Det var\r\nviktiga beslut som vi fattade. Sedan har jag kunnat\r\nfölja Bengt Westerbergs insatser i den offentliga\r\ndebatten. Jag har satt stort värde på Bengt\r\nWesterbergs markeringar och klara språk när det\r\ngäller moderaterna och välfärden. Vi har haft\r\ngemensam syn. Men under de senaste sex\r\nmånaderna har Bengt Westerberg hamnat i dåligt\r\nsällskap. Att bli stödparti åt moderaterna kan väl\r\ninte vara en lycklig situation för en person som\r\nBengt Westerberg. Att bryta upp från\r\nsocialliberalismen och slå följe med nyliberalismen\r\nmåste förorsaka en viss vånda för en person som\r\nBengt Westerberg. Inte har den gett någon\r\nutdelning enligt väljarundersökningarna heller.</pre><pre>Jag kan förstå Bengt Westerbergs vånda. Jag tolkar\r\nhans häftiga angrepp som ett utflöde av den\r\nosäkerhet som måste följa med att ena året göra\r\nupp med socialdemokraterna och nästa år bli\r\nstödparti åt moderaterna och samtidigt förlora\r\nväljarsympatier. Min enkla fråga är: Vart går\r\nfolkpartiets väljare och var finns folkpartiet nästa\r\når? Jag begär inte att Bengt Westerberg skall svara,\r\nblott framtiden kan ge svaret.</pre><pre>Så slutligen till Carl Bildt, som hänvisar till Kjell-\r\nOlof Feldt. Jag tror att om Kjell-Olof Feldt hade\r\nvarit här, så hade han haft ett och annat att säga till\r\nCarl Bildt om sättet att utnyttja den redovisning\r\nsom Kjell-Olof Feldt har gett, den självkritik som\r\nhan står för. Jag tycker att vi skall ha en litet större\r\nöppenhet och respekt i de offentliga samtalen och\r\nge en person som Kjell-Olof Feldt, som dragit ett\r\ntungt lass, rätten att redovisa vad han har stått för,\r\nhur han ser på det och hur han värderar det nu, utan\r\natt använda det som politiskt slagträd. Det finns ju\r\nmemoarer från moderata samlingspartiets\r\nrepresentanter också som vi skulle kunna använda,\r\nmen jag drar mig för att göra det. Jag tycker att det\r\nligger under den värdighet som vi skall ha här i\r\nriksdagen.</pre><pre>Jag har bara det att säga, Carl Bildt, när jag\r\nredovisar de ekonomiska utsikterna att under det år\r\nsom jag har varit med har vi fattat beslut, ofta med\r\nbred majoritet, på alla de punkter där Kjell-Olof\r\nFeldt anser det nödvändigt att fatta beslut. Därför\r\nkan jag också visa att utvecklingen ser betydligt\r\nbättre ut nu. Visst var det rätt med alla dessa beslut.\r\nVisst skulle de ge effekter, och visst ger de effekter.\r\nLåt oss se framöver. Svartmåla inte Sverige och\r\nbortse inte från allt det som vi har fattat beslut om.</pre><pre>Låt mig avsluta om några ord om sysselsättningen.\r\nÄr det inte märkligt, Carl Bildt, att hela världen vet\r\nom att Sverige har varit mycket framgångsrikt när\r\ndet gäller jobben? Hela världen vet detta, men inte\r\nCarl Bildt. Under 80-talet har sysselsättningen ökat\r\nmed 320 000--330 000 arbetstillfällen. Det har varit\r\nen stor framgång. Vi har haft en i förhållande till\r\nomvärlden mycket låg arbetslöshet. Detta är också\r\nen stor framgång. Nu är vi på väg mot kärvare tider,\r\noch det är viktigt att vi gör allt som kan göras för att\r\nklara jobben. Det är viktigt för ungdomarna att de\r\nfår chansen att komma in i arbetslivet, bygga på sin\r\nutbildning och komma i arbete. Det är viktigt för\r\ndem som har handikapp att det finns arbeten där\r\nderas handikapp inte är ett hinder. Det är viktigt för\r\nalla dem som nu drabbas av varsel i företagen,\r\ndärför att kostnadsutvecklingen har varit för snabb\r\nunder de senaste åren och vi har förlorat i\r\nkonkurrenskraft. Det är därför vi satsar så hårt på\r\nett stabiliseringsavtal, som återställer\r\nkonkurrenskraften och förbättrar\r\nförutsättningarna för produktion och\r\nsysselsättning. Nu har Carl Bildt chansen att ställa\r\nupp och markera att vi har en bred front i riksdagen\r\nför att detta avtal nu skall genomföras på resten av\r\narbetsmarknaden, att vi inte skall ha några\r\ngräddfiler. Kan Carl Bildt ställa upp och ge ett enda\r\nbidrag till den svenska ekonomins stabilisering? Nu\r\nhar han chansen att ställa upp och säga att\r\nmoderaterna också står bakom detta. Därmed\r\nskulle vi utöva tryck på de parter som ännu inte har\r\nställt upp. Därför satsar vi också så hårt på\r\narbetsmarknadspolitiken. Jag har sysslat med\r\narbetsmarknadspolitiken i mångar år, och jag vet\r\ndess möjligheter och begränsningar. Vi försöker att\r\nnu hitta en ny inriktning som passar för den tid och\r\nden arbetsmarknad som vi har framför oss, med\r\nstark inrikning på utbildning och\r\nkompetenshöjning för att bygga upp 90-talets\r\nyrkeskunnande.</pre><pre>Vi kan se en klar vändpunkt också framför oss på\r\narbetsmarknaden. Det finns redovisat i underlaget,\r\noch Carl Bildt kan säkert läsa innantill så jag skall\r\ninte rabbla upp några siffror. Vi skall med dessa\r\ninsatser klara sysselsättningen och bekämpa\r\narbetslösheten. Men vad har Carl Bildt att erbjuda?\r\nHur har det gått i de länder där Carl Bildts politik\r\nhar tillämpats? Se hur det är i Storbritannien. Där\r\nhar de nyliberala idéerna praktiserats i tio år, med\r\nmassarbetslöshet som följd. Svara mig på min sista\r\nfråga till Carl Bildt: Vad är det som gör att den\r\npolitik som ni vill föra ger massarbetslöshet i\r\nStorbritannien men skulle ge full sysselsättning i\r\nSverige?</pre><pre>Anf. 56 FÖRSTE VICE TALMANNEN:</pre><pre>Jag får erinra om de debattregler som gäller.</pre><pre>Anf. 57 BENGT WESTERBERG (fp):</pre><pre>Fru talman! Jag får tacka i all ödmjukhet för\r\nfinansministerns omtanke om min person. Låt mig\r\ngärna förklara vad socialliberalismen är för\r\nnågonting. Det är att skapa resurser för att vi skall\r\nkunna få möjligheter att visa solidaritet med de\r\nmänniskor som behöver vårt stöd. Jag skall gärna\r\nerkänna -- det har jag gjort tidigare från denna\r\ntalarstol -- att jag haft ett visst hopp om att\r\nsocialdemokraterna skulle kunna åtminstone till\r\nstora delar medverka till en sådan politik. Men när\r\njag nu sitter med facit i handen och ser vad ni har\r\nåstadkommit under den här mandatperioden,\r\nmåste jag konstatera att det inte är sådan politik. Vi\r\nhar ingen tillväxt. De resurser som vi behöver för\r\natt visa solidaritet med människor finns inte. Det\r\nblev knappast någon tillväxt alls förra året. I år tror\r\nt.o.m. Allan Larsson att produktionen kommer att\r\nminska. Hur det blir nästa år vet vi inte, men en\r\nmycket svag tillväxt blir det, en väsentligt sämre\r\ntillväxt än i de länder som vi jämför oss med i den\r\nindustrialiserade delen av världen.</pre><pre>Vilka är konsekvenserna av denna misslyckade\r\npolitik? Strax före jul, som en liten extra julklapp,\r\nskärpte regeringen flyktingpolitiken, vilket gör att i\r\ndag kanske bara hälften så många asylsökande som\r\ntidigare får stanna i Sverige. Människor med klara\r\nskyddsbehov skickas tillbaka till sina hemländer.\r\nVad har hänt med u-landsbiståndet? Ni har skurit\r\nner biståndet med 1 miljard kronor under de\r\nsenaste budgetåren. Vad händer när vi för fram\r\nförslag om förbättringar för människor i Sverige\r\nsom är i stort behov av vårt stöd, människor som\r\ntillhör det glömda Sverige, handikappade och\r\nandra? Jo, då säger socialdemokraterna nej. Ni gör\r\ndet i förening med andra partier i denna kammare.\r\nMen vi är helt övertygade om att skall vi kunna få\r\ngehör för dessa insatser av solidaritet med\r\nmänniskor som behöver vårt stöd, behöver vi också\r\nen politik för att skapa resurser.\r\nSocialdemokraterna har visat sig oförmögna att\r\nföra sådan politik. Däremot har vi upptäckt i våra\r\ndiskussioner med moderaterna att vi kan enas\r\nmycket långt när det gäller den ekonomiska\r\npolitiken.</pre><pre>Till det viktiga hör att ge Sverige möjligheter att\r\nutnyttja de tillväxtchanser som ligger i\r\ninternationaliseringen, i den europeiska\r\nintegrationen osv. Men då måste vi vara beredda att\r\nse till att vi kan få den nödvändiga\r\nkonkurrenskraften när vi skall slåss med länderna i\r\nEuropa för att öka tillväxten i Sverige, för att\r\nföretagen skall våga göra investeringar i Sverige\r\noch se till att det finns jobb i Sverige, för att de skall\r\nslippa köpa upp företag i Europa och lägga\r\ninvesteringar och produktion där nere. Men detta\r\nhar inte socialdemokraterna klarat av. Därför\r\nbehövs en politikomläggning i Sverige för att vi\r\nskall få utrymme att föra socialliberal politik, att i\r\npraktiken visa den solidaritet som ni så skamligt har\r\nförsummat under de senaste åren.</pre><pre>Anf. 58 CARL BILDT (m):</pre><pre>Fru talman! Jag skall försöka att hålla mig till\r\ndebattreglerna, även om det är svårt när det är så\r\nensidigt som det förefaller att bli.</pre><pre>Detta är en vattendelardebatt i två avseenden. För\r\ndet första säger finansminister Allan Larsson att\r\nhan ser sin roll som att litet höjd över det\r\npartipolitiska meddela sanningar och säga sin\r\nmening. Det har han gjort. För detta har han delvis\r\nvunnit respekt i olika läger, också utanför det\r\nsocialdemokratiska. Jag uttalade mig i den\r\nriktningen i inledningen av denna debatt. Men nu\r\nser vi den nya rollen, vänsterpopulisten Larsson. Vi\r\nsåg den först i söndags när han började hojta om\r\nMaggie och social nedrustning. Han förföll i en\r\ngammaldags klasskampsretorik som i grunden är\r\nhonom djup ovärdig.</pre><pre>Vi vet emellertid hur det går, och hur det gick med\r\nFeldt. Han försökte att hålla sig till den ekonomiska\r\nsakligheten så länge det gick. Sedan kom\r\nvalrörelsen. I sin bok beskriver han -- jag ber om\r\nursäkt för att jag nämner det -- hur valfebern tog\r\növer. Ändamålet helgade medlen.\r\nVänsterpopulismen svepte bort den ekonomiska\r\nsakkunskapen. Det är en ny och sämre Allan\r\nLarsson vi nu ser, och det beklagar jag.</pre><pre>Förtig inte Feldts bok! Det är den största otjänst\r\nsom ni kan göra er själva. Skall hans bok göra\r\nnågon nytta, skall den läsas och diskuteras också av\r\nsocialdemokrater. Om ni säger att ni inte läser den,\r\när det inte sant. Ni ligger förmodligen allihop där\r\nhemma och läser den under täcket i sängen på\r\nnätterna, därför att ni är så nyfikna. Men det vågar\r\nni inte erkänna, för då skulle ni tvingas att\r\nkommentera den. Läs boken och våga diskutera\r\nden!</pre><pre>Den tredje vägen ledde åt fel håll, mot stup,\r\navgrund, vägg eller vart den nu ledde till.\r\nVerkligheten avspeglar sig ju i\r\nsysselsättningssiffrorna och den verkligheten\r\nkommer ni inte ifrån. Feldts bok beskriver hur ni\r\nfaktiskt förde Sverige in i denna besvärliga\r\nsituation. Förtig inte Feldts bok, inte minst för er\r\negen skull!</pre><pre>Så till Europafrågan. Det är det andra hänseendet i\r\nvilket detta är en vattendelardebatt. I det som\r\nAllan Larsson säger ligger det indirekta hotet att en\r\nsocialdemokrati i opposition skall svänga i\r\nEuropapolitiken och börja sabotera\r\nförhandlingarna. Så sade han inte riktigt, men det\r\nvar vad han antydde. Detta är kanske inte\r\nförvånande, om man känner denna\r\nsocialdemokratis förmåga att hemfalla till\r\nopportunism, tillfällighet och kortsiktighet.</pre><pre>Jag beklagar att denna första svala till en\r\nsocialdemokratisk omsvängning, för den händelse\r\natt socialdemokraterna skulle hamna i opposition,\r\nkom från Allan Larsson. Jag kan bekräfta att han\r\nunder decennier har sysslat med Europapolitik på\r\nett seriöst och respektingivande sätt. Nu var det\r\nfrån Allan Larssons som den första stormsvalan\r\nkom. Det var synd för Sverige.</pre><pre>Anf. 59 LARS-OVE HAGBERG (v):</pre><pre>Fru talman! Apropå uppblåst är vi i riksdagen inte\r\nnågra medarbetare till någon generaldirektör. Vi är\r\nsjävlständiga personer som uttrycker våra åsikter.\r\nDet är klart att man inte vet vad som händer i\r\nriksdagen om man sitter på en annan stol, vid sidan\r\nav politiken. Men den politik som Allan Larsson\r\nstår för har jag och mitt parti aldrig företrätt i denna\r\nkammare. Så nu kan vi stryka ett streck över det\r\nhär.</pre><pre>Jag vill komma tillbaka till sakfrågorna. Hur är det\r\nmed inflationen? Ingen annan än den som drabbas\r\nav inflationen kan hata den så starkt. Men man kan\r\ninte säga att man bekämpar inflationen, samtidigt\r\nsom man vill öka lönespridningen. Det är faktiskt\r\nkontentan av den politik som har förts under 80-\r\ntalet, en politik vars resultat nu börjar utgöra ett\r\nhot.</pre><pre>Vilka är de som är välbeställda och har möjlighet\r\natt ta för sig? Jo, det är de som är attraktiva på\r\nmarknaden, de högavlönade. Det här systemet\r\nöppnar för sådana möjligheter, och det är det som\r\njag varnar för, Allan Larsson. Detta ökar\r\ninflationen. Allan Larsson har inte monopol på att\r\nbekämpa den.</pre><pre>Varför inte i stället föra en rättvis skattepolitik? Då\r\nskulle den totala lönebildningen se ut på ett helt\r\nannat sätt. De stora kollektiven skulle ha mycket\r\nlättare att sluta avtal som ligger på rimliga nivåer i\r\nstället för att syssla med marginalskattesänkningar.\r\nDärigenom har lönespridningen och\r\ninkomstklyftorna ökat.</pre><pre>När det gäller högeralliansen är jag återigen\r\nbesviken. Jag trodde att Allan Larsson verkligen\r\nskulle ta chansen och visa att sociademokratin\r\nbefinner sig på ett långt avstånd från denna\r\nhögerallians. Men jag kan ännu inte höra några\r\npolitiska ståndpunkter från arbetarrörelsen, som\r\nvisar att Allan Larsson har en direkt\r\nmotsatsställning gentemot högeralliansen. Det\r\nhandlar om marknaden, men det är fortfarande\r\nenbart retorik. Jag hoppas att Allan Larsson i sitt\r\nnästa inlägg klart och entydigt kan klargöra sin\r\nposition.</pre><pre>Men om man har andra ambitioner i fråga om\r\nskattetrycket än dem som högeralliansen har, andra\r\nståndpunkter när det gäller karensdagar -- man\r\ntassade ju på det området redan i höstas -- eller om\r\nman har andra ambitioner beträffande\r\nbostadssubventionerna, varför i herrans namn\r\nbörjar man redan nu att tafsa på\r\nbostadsfinansieringssystemet och minska\r\nmomskompensationen? Varför? Är man inte inne\r\npå ungefär samma väg, den blå vägen, med den\r\nskillanden att det inte skall gå lika snabbt?</pre><pre>Anf. 60 CLAES ROXBERGH (mp):</pre><pre>Fru talman! Det är uppenbart att detta är en\r\nvattendelardebatt eller en vägvalsdebatt. Det finns\r\nett antal alternativ till benämningar, t.ex.\r\nvattenvägar eller vanliga vägar. Det finns också den\r\ntredje vägen, men nu säger alla att den inte bar åt\r\nrätt håll. Här har någon byggt en ny väg som kallas\r\nhögeralliansens Europaväg. Det finns ytterligare en\r\nväg som regeringen och Allan Larsson har byggt,\r\npropositionens väg. Man frågar sig: Vart leder\r\ndessa vägar? Vilket samhälle leder de till? Hur nära\r\nvarandra går dessa vägar?</pre><pre>Vi i miljöpartiet anser att det egentligen bara finns\r\nen väg, miljövägen, som klarar att kombinera både\r\nde ekologiska och de ekonomiska målen. Det är\r\nbara denna väg som klarar att utveckla samhället\r\nbåde inom ekologiska ramar och inom sunda\r\nekonomiska ramar. Det är den vägen vi bör välja.</pre><pre>Anf. 61 OLOF JOHANSSON (c):</pre><pre>Fru talman! Jag väntade till sist för att Allan\r\nLarsson inte skulle ha möjlighet att glömma bort\r\nmina frågor. Jag upprepar dem: Anser Allan\r\nLarsson att man nu är beredd att tänka om när det\r\ngäller sänkt matmoms, från nej till tvehågsenhet\r\nfram till ett ja? Vad har Allan Larsson att säga om\r\nen sänkning av gränsskyddet beträffande\r\njordbruksprodukter? I ljuset av GATT, brukar\r\nAllan Larsson skriva i finansplanerna, men där har\r\nju ljuset mest flämtat. Varför har inte\r\nsocialdemokratin uppfattat det, utan förordar i\r\nstället ensamteater på detta område?</pre><pre>När jag kritiserade Allan Larsson för att han\r\nägnade tid åt högeralliansen, gjorde jag det med\r\nbästa avsikt, men då reagerade Carl Bildt. Jag ber\r\nnaturligtvis om ursäkt för att jag trampade på en\r\nöm tå som jag inte ens siktade på. Antingen var den\r\nså öm att den ändå reagerade eller också råkade jag\r\nträffa den.</pre><pre>Det är dock en sak som jag vill göra alldeles klar.\r\nJag tar Carl Bildt på allvar, i synnerhet när han talar\r\nom politikens innehåll. Däremot beslutar inte\r\nminoritetsregeringar på egen hand, och det är en\r\nväldigt viktig distinktion. Jag har på fullaste allvar\r\nnoterat att vi numera inte längre är överens om\r\nfamiljepolitiken. Först faller ett område, sedan\r\nfaller nästa. Jag konstaterar bara att jag noterat de\r\npolitiska förändringarna på scengolvet under\r\nsenare tid -- Carl Bildt kallade det ju för ett spel.</pre><pre>Det är viktigt att vara medveten om det stora\r\nansvar som vi alla har när det gäller\r\nEuropapolitiken. Det innebär bl.a. att en\r\nmedlemskapsansökan naturligtvis inte är\r\ndetsamma som medlemskap. Varför? Jo, det\r\nhandlar om demokrati. Det handlar om att seriöst\r\nvara beredd att lyssna på och delta i en debatt och\r\ntillmäta människor möjlighet att avgöra om man\r\nskall ha en folkomröstning. Det är klart att jag\r\nockså är medveten om att till demokratins villkor\r\nhör också att debatten till sist påverkar människors\r\nställningstaganden. Därför finns det anledning att\r\ninte kräva sin egen politik för att vara med i\r\nEuropa.</pre><pre>Till sist vill jag bara säga att jag har försökt\r\nframhålla en del saker som andra inte har talat så\r\nmycket om -- god miljö, rättvis fördelning och\r\nregional balans. Dessutom har jag, liksom andra,\r\ntalat om full sysselsättning. Allt detta är viktiga\r\ncenterkrav.</pre><pre>Anf. 62 FÖRSTE VICE TALMANNEN:</pre><pre>Med anledning av vad Olof Johansson sade får jag\r\nerinra om att det inte är fråga om repliker utan\r\nanföranden. Därvid är det inte någon begränsning\r\nav antalet anföranden.</pre><pre>Anf. 63 Finansminister ALLAN LARSSON\r\n(s):</pre><pre>Fru talman! Lars-Ove Hagbergs inlägg gör mig\r\nnågot konfunderad. Jag undrar var han har varit\r\nnär vi har haft debatten här i kammaren mellan\r\nregeringen och högeralliansen. Han är alldeles\r\nfrämmande för de redovisningar som vi har gjort\r\noch de preciseringar som ligger i detta. Jag har inte\r\nnågon anledning att i övrigt kommentera Lars-Ove\r\nHagbergs yttranden.</pre><pre>Till Olof Johansson vill jag säga att jag har varit\r\nfullt upptagen med arbetet med\r\nkompletteringspropositionen, presentationen i går\r\noch debatten i dag. Jag har därför ännu inte haft\r\ntillfälle att gå igenom den fråga som Olof Johansson\r\naktualiserade och som gäller hur den tillfälliga\r\nmomshöjningen skall avvecklas, för att uttrycka\r\nmig mycket precist. Jag får förhoppningsvis tillfälle\r\natt under de närmaste dagarna ägna mig åt den\r\nfrågan.</pre><pre>Vi skall så småningom för riksdagen redovisa\r\nfrågan om gränsskyddet. Jag har inte anledning att\r\nge något ytterligare besked i denna fråga.\r\nJordbruksministern kommer till riksdagen med det\r\nförslag som vi har på den punkten.</pre><pre>Bengt Westerberg, vi har samma uppfattning om\r\nvikten av tillväxt för att vi skall kunna klara\r\nåtaganden i samhället när det gäller olika grupper\r\noch för att kunna ha en fast grund för solidariteten.\r\nKom då ihåg att det 80-tal som ni från\r\nhögeralliansen så ofta förtalar innebar att vi hade\r\nen snabbare tillväxt än vi hade under de borgerliga\r\nåren. Vi har nu ett problem som vi delar med flera\r\nandra länder. Internationellt är faktiskt detta år\r\nmycket dåligt. Canada, USA, Storbritannien och\r\nFinland har nolltillväxt eller minskande\r\nproduktion. Vi är påverkade av, förutom det\r\ninternationella förhållandet, att vi har haft en för\r\nsnabb kostnadsutveckling under slutet av 80-talet.\r\nJag har genom arbetet med stabiliseringsavtalet och\r\nfinanspolitiken och alla insatser i samband med den\r\nförsökt ägna mig åt att vi skall komma ur detta och\r\nlägga grunden till en stabilare ekonomi och därmed\r\nen ny tillväxt.</pre><pre>Bengt Westerberg borde ge mig ett erkännande på\r\nden punkten i stället för att kritisera mig. Det är\r\nockså detta som är skälet till att vi vill satsa\r\nframöver, visa upp ett perspektiv och samla\r\nkrafterna -- löntagare, näringsliv och samhälle -- i\r\nen ansträngning att åstadkomma en snabbare\r\ntillväxt än den som man får om man bara har 80-\r\ntalslunken. Det är just för att klara dessa viktiga\r\nfrågor om solidariteten, tryggheten och rättvisan i\r\nsamhället som vi har lagt fram detta. Det är det som\r\när syftet.</pre><pre>Jag hade inte tänkt ställa några frågor, eftersom jag\r\ninte är helt klar över debattordningen. Men\r\neftersom Bengt Westerberg har begärt ordet skall\r\njag ställa en fråga. Hur skall Bengt Westerberg få\r\nplats med biståndet, insatserna för flyktingar och\r\nandra insatser i det program som folkpartiet\r\nliberalerna har åstadkommit tillsammans med\r\nmoderaterna? Era motioner gick ju i helt olika\r\nriktningar. Har Carl Bildt fått underkasta sig Bengt\r\nWesterberg på dessa punkter, eller är det tvärtom?</pre><pre>Till Carl Bildt, som nu kritiserar mig för att jag talar\r\nom vad jag tycker och svarar på den kritik som jag\r\nfår, vill jag säga följande. Jag vet inte om det är\r\nnågon debattordning här i riksdagen som innebär\r\natt det är bara Carl Bildt som i och utanför\r\nriksdagshuset skall anklaga regeringen och kritisera\r\nmig. Jag bör rimligen ha en chans att få svara. Jag\r\nhoppas att vi är överens om det.</pre><pre>Jag har sagt en sak här som jag har tänkt igenom\r\nmycket noga. Jag har under det här året rest och\r\nträffat kolleger i Europa, och jag har träffat flera av\r\nmina kolleger i EG-länderna. Jag har tänkt igenom\r\nde kommande tre årens politik ganska noga. Det är\r\ndärför som jag i dag har sagt att med den politik\r\nsom ni presenterade i söndags, som innebär ett byte\r\nav modell, är det inte den svenska modellen som ni\r\nstår upp för, utan det är något annat. Det kommer\r\nni inte att kunna få folkets stöd för om ni skall\r\nanvända EG som ett sätt att åstadkomma den\r\nförändringen. Det är det som är det allvarliga och\r\nsom innebär att er Europapolitik är en\r\nåtervändsgränd. Tänk om, ta litet tid på er, och\r\nspela inte bort det mycket viktiga som vi har\r\nframför oss om Europapolitiken! Det är för viktigt\r\nför att hanteras på det sättet.</pre><pre>Anf. 64 CARL BILDT (m):</pre><pre>Fru talman! Jag noterade åtminstone tillfälligt att\r\nfinansministern höll tillbaka vänsterpopulismen.\r\nDen tidigare rollgestaltningen var faktiskt inte\r\nriktigt trovärdig.</pre><pre>Eftersom detta är en viktig vattendelardebatt vill\r\njag ta upp frågan om vägen in i det europeiska\r\nsamarbetet. Jag har under många år talat mycket\r\nom Europavägen och de nya möjligheter för\r\nSverige som ligger i att vi nu, efter att ha brutit ner\r\nframför allt socialdemokratins motstånd i Sverige --\r\nså har det nämligen varit, och det vet\r\nfinansministern -- kan komma in i detta samarbete\r\nmed alla de möjligheter som de innebär. Men det är\r\nett öppnare Europa med valfrihet och konkurrens,\r\ndär vi måste bedriva vad jag inledningsvis kallade\r\nfördelningspolitik. Och det är min fasta övertygelse\r\natt med dagens socialdemokratiska strukturer, t.ex.\r\ndet höga skattetrycket, är risken mycket stor att\r\nSverige kommer att tillhöra förlorarna i detta nya\r\nEuropa.</pre><pre>Jag talade om vikten av att vi, när vi går in i EG och\r\nbörjar anpassa vår politik efter detta faktum -- det\r\nmåste vi göra -- är beredda att göra t.ex. de\r\nförändringar av vår utrikes- och säkerhetspolitik\r\nsom krävs. Detta var det inte många som insåg\r\nvikten av för bara något halvår sedan. Nu sitter\r\npartiledarna faktiskt ner och för diskussioner vecka\r\nefter vecka om hur detta skall ske. Och jag hoppas\r\natt vi kommer fram till enighet på den punkten.\r\nMen på exakt samma sätt kommer det att bli på\r\nmånga av de områden som Allan Larsson i dag har\r\nansvaret för. Det kommer inte att gå att ha kvar det\r\nskyhöga svenska skattetrycket i det framtida mer\r\nintegrerade Europa. Det är bara så. Det går inte.\r\nSkattetrycket måste ned.</pre><pre>Allan Larsson vet förmodligen, även om\r\nvalrörelsen förhindrar honom att säga det, att vi\r\nmåste sänka de generella momssatserna på det sätt\r\nsom vi säger i En ny start för Sverige. Det är den\r\nenda vägen. Allan Larsson vet sannolikt, det\r\nkommer säkert att stå i hans memoarer i alla fall att\r\nhan visste det också under denna debatt, att\r\nkapitalskatterna ligger på en för hög nivå. Vi måste\r\nfå ned bl.a. en del av de skatter som han i sitt\r\nvänsterpopulistiska inlägg stod och sade var en\r\nförutsättning för svensk välfärd.\r\nAktieomsättningsskatten är ingen förutsättning för\r\nsvensk välfärd. Den är ett hot mot Sveriges\r\nfinansiella styrka. Och det måste vi avskaffa. Så är\r\ndet också med nivån på våra löneskatter. De är för\r\nhöga.</pre><pre>Om vi håller på på detta sätt är den enda effekten i\r\nett integrerat Europa att vi ser till att investeringar,\r\njobb och tillväxt hamnar i andra länder. Var sitter\r\nvi då? Jo, då kommer den person som är Allan\r\nLarssons sentida efterträdare -- jag tänker då på\r\nden som är ansvarig för arbetsmarknadspolitiken --\r\natt få väldigt mycket att göra. Om vi försöker att gå\r\nin i EG utan att genomföra de förändringar av vår\r\nekonomi som Bengt Westerberg och jag har talat\r\nom, låser vi nämligen detta land i ekonomisk\r\nnedgång, industriell utarmning och\r\nlångtidsarbetslöshet, som Allan Larsson inte kan\r\nacceptera socialt, och som jag inte kan acceptera\r\nsocialt, och som ingen i denna kammare kan\r\nacceptera. Europavägen ställer krav på oss. Det\r\nmåste vi inse. Att förtiga det är vänsterpopulism\r\noch ingenting annat.</pre><pre></pre><pre>Anf. 65 BENGT WESTERBERG (fp):</pre><pre>Fru talman! Svaret på Allan Larssons fråga är\r\nnaturligtvis att den som sätter stor vikt vid de\r\nsolidaritetsfrågor som jag har talat om bara har ett\r\nalternativ när det blir val i höst, och det är\r\nfolkpartiet liberalerna. Den personen kan ju inte\r\ngärna stödja Allan Larsson och hans parti som har\r\nmedverkat till den politik som vi är så kritiska mot.\r\nSom en protest mot den politiken -- sättet att se på\r\nhandikappade, människor som mottar svenskt\r\nbistånd och flyktingar -- bör man rösta på\r\nfolkpartiet liberalerna.</pre><pre>Allan Larsson har vid flera tillfällen här i talarstolen\r\nsagt -- och han skrev i en artikel i Aftonbladet i\r\ngår -- att det program som vi har lagt fram skulle\r\ninnebära social nedrustning. Men varken under de\r\n50 minuter som Allan Larsson har talat nu eller i\r\nartikeln i går finns det något exempel på vad det är\r\ni vårt program som är social nedrustning. Eftersom\r\ndet som ni från socialdemokraternas sida betecknar\r\nsom social nedrustning brukar förebåda vad ni\r\ntänker föreslå något år senare, skulle det vara\r\nintressant att höra exakt vad det är i vårt program\r\nsom enligt Allan Larsson är social nedrustning. Är\r\ndet sänkt moms som är social nedrustning, eller är\r\ndet något av de andra förslagen som är social\r\nnedrustning?</pre><pre>Allan Larssons inlägg föranleder två frågor. För det\r\nförsta: Allan Larsson beskrev nyss hur vi hade\r\nträffats för ungefär ett år sedan och gjort upp om\r\nett stabiliseringspolitiskt paket. Jag håller med om\r\natt det var ett bra paket. Det är en viktig orsak till\r\natt vi kan se en långsammare inflationsutveckling i\r\nSverige och till att vi ser ut att få ett hyggligt avtal\r\npå arbetsmarknaden. I den överenskommelse som\r\nvi träffade ingick att vi tillfälligt höjde\r\nmervärdeskatten under ett och ett halvt år, och att\r\nden skulle avvecklas vid årsskiftet 1991/92. Nu\r\nsvävar Allan Larsson på målet på den punkten. Får\r\njag tolka det så att Allan Larsson går och funderar\r\npå att bryta överenskommelsen -- om han nu sitter\r\nkvar i den positionen -- dvs. att inte återgå till den\r\ngamla mervärdeskattesatsen utan att göra något\r\nannat med pengarna? Det skulle jag vilja ha besked\r\nom.</pre><pre>För det andra: Allan Larsson har, som Carl Bildt\r\nockså varit inne på, i flera inlägg antytt att\r\nsocialdemokraterna, om de skulle förlora\r\nregeringsmakten, är beredda att bryta med den\r\nEuropapolitik som vi nu tillsammans håller på att\r\nutforma. Jag måste be Allan Larsson om ett alldeles\r\nklart och tydligt svar på denna punkt. Kommer\r\nsocialdemokraterna att gå ifrån tanken på ett\r\nsvenskt medlemskap i EG om ni skulle förlora valet\r\ni höst? Är det det Allan Larsson försöker säga till\r\noss -- även om det är insvept i dimridåer -- eller hur\r\nskall vi tolka Allan Larssons inlägg i dagens debatt?</pre><pre>Anf. 66 LARS-OVE HAGBERG (v):</pre><pre>Fru talman! Vi får ju anledning att återkomma till\r\nden här kompletteringspropositionens innehåll\r\nsenare. Jag kanske inte är fullständigt lyhörd och\r\nkanske inte har den rätta känslan för valörerna i de\r\nord som sägs här, men nog måste det vara oerhört\r\nsvårt för arbetarrörelsens väljare att, i de frågor\r\nsom varit uppe, märka någon kvalitativ skillnad i\r\nförhållande till högeralliansen. Det är mycket klart.\r\nOm inte skillnaderna blir tydligare är jag\r\nfullständigt övertygad om att det blir en ordentlig\r\nvalförlust för socialdemokratin, vilket jag inte\r\nönskar men ser framför mig som något som kan bli\r\nverklighet. Inte på en enda punkt har\r\nfinansministern lyckats profilera sig när det gäller\r\nde s.k. klassiska värderingar som arbetarrörelsen\r\nhar. När det gäller sysselsättningen skryter man om\r\nden och säger att det här finns avgörande\r\nskillnader. Men man visar i sin prognos för nästa år\r\natt 2,8 % kommer att vara arbetslösa.\r\nStatsministern har sagt att det blir under 3 %; för\r\nhur lång tid är ganska obestämt. Men varför dessa\r\n3 %? När kommer åtgärderna för att se till att de är\r\ni arbete? Varför skall vi över huvud taget tillåta att\r\nnågon är arbetslös? Det måste ju vara den\r\navgörande frågan.</pre><pre>Finansministern kan väl, om han har något\r\nytterligare inlägg, svara på frågan: Hur blir det med\r\nmoms på maten? Skall man ta bort den nu, eller\r\nskall man låta den rättvisereformen få vila\r\nåterigen? Det vore synd.</pre><pre>Jag ställde några frågor om EG och om på vilket\r\nsätt regeringen tänkte gå in i EG. Carl Bildt kanske\r\nställde detta på sin spets. Har nu Carl Bildt alldeles\r\nrätt när det gäller EG? Är det så att vi måste\r\nanpassa oss med skattetryck, kapital, skatter,\r\narbetsgivaravgifter, eller har Allan Larsson en\r\nannan uppfattning? I så fall bör den redovisas\r\nmycket klart. Jag har i mycket färskt minne höstens\r\nunderkastelse under den marknad som framför allt\r\nhar sitt fäste i EG. Man skyndade sig att försämra\r\nsjukförsäkringen, man lade om huvudmål för\r\npolitiken. Det vore mycket klargörande för EG-\r\ndebattens fortsättning att få veta om Carl Bildt har\r\nrätt eller om regeringen har en annan uppfattning.</pre><pre>Anf. 67 OLOF JOHANSSON (c):</pre><pre>Fru talman! Jag vill be Allan Larsson att inte tänka\r\nför länge på svaren på de frågor jag ställde; då kan\r\ndet bli för sent.</pre><pre>Jag vill också säga att det inte är någon tillfällighet\r\natt vi mycket hårt markerar fördelningspolitiken\r\noch en rättvisare fördelnings betydelse. Det har\r\nnämligen att göra med den Europaväg som Carl\r\nBildt håller på att bygga -- med fri hastighet och\r\nmycket utsläpp, där man blir överkörd om man står\r\ni vägen, där man inte har någonting att säga till om.\r\nVi anser därför att det är viktigt att vi markerar att\r\nvi har en egen politik -- en egen generell\r\nvälfärdspolitik och en uppfattning om hur\r\nfördelingspolitiken skall skötas också i framtiden.</pre><pre>Därför tycker jag att det är bra att man för den här\r\ndebatten. Jag vill gärna ta Allan Larsson i försvar\r\npå den punkten. Debatten som sådan är inte\r\noväsentlig för de beslut vi kommer fram till. Det är\r\nalltid så i en demokrati, att debatten skall påverka\r\nde beslut som man slutligt tar -- och de ligger\r\nframför oss.</pre><pre>Anf. 68 Finansminister ALLAN LARSSON\r\n(s):</pre><pre>Fru talman! Jag tycker att de två inlägg vi har\r\nlyssnat på, från Carl Bildt och Bengt Westerberg, är\r\nmycket intressanta. De gav en belysning av\r\nhögeralliansens politik. Vad var det Bengt\r\nWesterberg talade om? Jo, utgifter; ytterligare\r\nutgifter utöver dem vi har. Vad talade Carl Bildt\r\nom? Jo, skattesänkningar och skattesänkningar och\r\nskattesänkningar.</pre><pre>Hur skall det gå ihop? Jag kan inte se att ni efter\r\nden här debatten är trovärdiga i någon av de\r\ndelarna. Bengt Westerbergs trovärdighet när det\r\ngäller solidaritet försvinner i de stora svarta hål som\r\nCarl Bildt skapar med sina uttalanden om\r\nskattesänkning. Och omvänt: Om Bengt\r\nWesterberg skall hävda sina uppfattningar och om\r\nvi skall ta dem på allvar, vad blir det då kvar av Carl\r\nBildts uttalanden? Jag hade inte väntat mig att ni\r\nskulle vara så avslöjande som ni var vid det här\r\ntillfället. Men ni får kanske sätta i gång era\r\nseminarier igen och se till att ni kan lappa ihop\r\nsprickan och ge ett besked om vad det är som gäller.\r\nDen här debatten kommer ni inte undan, den\r\nkommer att föras. Och vi skall se till att väljarna får\r\nklarhet om vad det här innebär. Det är stora,\r\nviktiga värden som står på spel de kommande åren,\r\noch vi måste veta vad det är ni håller på med.</pre><pre>Detta är särskilt viktigt med tanke på\r\nEuropafrågan, och nu har både Carl Bildt och\r\nBengt Westerberg tagit upp den. Jag är starkt\r\nengagerad i Europafrågan, och jag kan försäkra\r\nBengt Westerberg och Carl Bildt att en\r\nsocialdemokratisk regering kommer att spänna alla\r\nkrafter för att klara en bra uppgörelse på det här\r\nområdet.</pre><pre>Men jag har försökt beskriva det problem som\r\nlandet -- och en regering som ni leder -- skulle\r\nhamna i. Ni har ett trovärdighetsproblem när ni\r\nskall gå ut till de svenska väljarna och säga: Nu skall\r\nvi åstadkomma ett medlemskap i EG, men för att\r\ngöra det skall vi ge upp den svenska modellen. Det\r\nvar nämligen det som var innebörden i Carl Bildts\r\nuttalanden om att vi här måste underminera\r\ngrunden för den solidaritet och välfärd som Bengt\r\nWesterberg talar så väl om.</pre><pre>Det är det som är ert problem. Men det finns ett\r\nmycket enkelt sätt att lösa detta problem, och det\r\när att se till att det i valet blir en sådan utgång att vi\r\ninte behöver besvära er med att ni skall uppträda\r\nmed ert trovärdighetsproblem i den här frågan.</pre><pre>Anf. 69 CARL BILDT (m):</pre><pre>Fru talman! På en punkt har finansministern rätt,\r\noch det är att folkpartiet liberalerna och\r\nmoderaterna har olika uppfattningar om nivån på\r\nbiståndsanslaget. Det är med förlov sagt en\r\ntämligen marginell fråga ekonomiskt i det stora\r\nsammanhang som vi nu diskuterar.</pre><pre>Det finns två frågor som finansministern hela tiden\r\nsmiter undan. Den ena är -- och Bengt Westerberg\r\nåterkommer säkert till den: Vad är det som är den\r\nsociala nedrustningen i En ny start för Sverige? Ge\r\noss de konkreta exemplen, så får vi höra. Jag tror\r\negentligen att Allan Larsson inser -- den s.k.\r\nkanslihushögern utmärks ju inte av brist på\r\ninsikter -- att i stort sett allt det som vi säger måste\r\ngöras under de kommande åren.</pre><pre>Så den andra frågan: Tror Allan Larsson verkligen\r\natt Sverige kan gå in i det europeiska samarbetet\r\nmed dagens höga momsnivåer, med dagens extremt\r\nhöga kapitalskatter, och långsiktigt med dagens\r\nextremt höga skattetryck? Är det verkligen en\r\nmomsnivå på 25 % som är den svenska modellen\r\nsom skall bibehållas? Inser han inte att om vi skall\r\nvärna välfärden och bli en vinnare i det nya Europa,\r\nmåste vi sänka skatterna? Då får vi tillväxt, då får\r\nvi jobb. Annars låser vi in oss i arbetslösheten.</pre><pre>Jag måste säga, fru talman, att jag är något\r\nförvånad -- men vänsterpopulismen skördar ju sina\r\noffer -- över den brist på långsiktig Europavision\r\nockså när det gäller att förändra vårt eget samhälle\r\nför att vi skall bli en vinnare i Europa, som\r\nutmärker Allan Larssons uttalanden.</pre><pre>Det blir tydligare för varje gång som Allan Larsson\r\nbegär ordet att han hotar med att en\r\nsocialdemokrati i opposition kommer att vända i\r\nEuropafrågan. Jag tror kanske inte att man\r\nkommer att vända i principfrågan -- att Sverige bör\r\nbli medlem. Men det ligger implicit i allt det som\r\nAllan Larsson säger, att skulle socialdemokratin\r\nvara i opposition, så kommer han att motsätta sig\r\nförhandlingsresultaten. Det förvånar mig\r\negentligen inte, för så har vi sett\r\nsocialdemokratiska partier göra i andra länder. Den\r\nhistoriska erfarenheten i Europa är ju att den\r\neuropeiska integrationen har skapats av liberaler,\r\nkonservativa och kristdemokrater.\r\nSocialdemokrater har ofta stretat emot. Sedan har\r\nde så småningom sett att detta är framtidsvägen.\r\nMen när nya länder har sökt sig till denna nya\r\nframtidsmodell, så är det socialdemokratins interna\r\ntumult som har varit den främsta bromskraften i de\r\nolika länderna.</pre><pre>Det är socialdemokratin som bromsat svensk\r\nEuropadebatt under de senaste åren. Nu är ni med\r\nett tag. Det är bra, och jag hoppas att vi skall kunna\r\ncementera den enigheten. Men i det som Allan\r\nLarsson säger ligger de oroväckande signalerna om\r\natt den svenska socialdemokratin blir som brittiska\r\nlabour -- söndrad på grund av att den inte har någon\r\negen politik ens i Europafrågan.</pre><pre>Anf. 70 BENGT WESTERBERG (fp):</pre><pre>Fru talman! Det senaste konstaterandet som Carl\r\nBildt gjorde måste jag dess värre instämma i. Jag\r\ntycker att det är ett oroande besked som Allan\r\nLarsson har gett i Europafrågan i dag. Om\r\nsocialdemokraterna sitter kvar i regeringen är man\r\nberedd att fullfölja Europapolitiken, men skulle\r\nväljarna inte ge er förnyat förtroende kommer man\r\natt ompröva Europapolitiken. På något annat sätt\r\nkan vi inte tolka Allan Larssons inlägg i dag. Det\r\nvisar ju att övertygelsen inte är så djup som man\r\nmöjligen kunde ha hoppats.</pre><pre>Om vi får väljarnas förtroende att regera Sverige,\r\nså är det ju inte vi som har problem med väljarna,\r\nutan det är socialdemokraterna som har det\r\nproblemet.</pre><pre>Vi skall se till att Sverige blir medlem i EG, helst så\r\nsnabbt som möjligt och till 1995; det är vårt mål. Jag\r\nbeklagar om socialdemokraterna inte vill vara med\r\npå den vägen.</pre><pre>Jag frågade Allan Larsson om mervärdeskatten,\r\noch om Allan Larsson håller överenskommelser\r\neller inte. Och med anledning av att\r\nfinansministern svävade på målet alldeles nyss,\r\nfrågar jag: Hur blir det med mervärdeskatten om\r\nAllan Larsson sitter kvar och regerar efter valet i\r\nhöst? Kommer den tillfälliga skattehöjningen att gå\r\ntillbaka vid årsskiftet, eller funderar Allan Larsson\r\npå att bryta också den överenskommelsen? Jag\r\nskulle vilja ha ett klart besked på den punkten.</pre><pre>Till sist: Allan Larsson antydde att det skulle finnas\r\nett slags motsättning mellan solidaritet och\r\nskattesänkningar. Men Allan Larsson skriver ju\r\nsjälv i sin finansplan att det är angeläget med\r\nskattesänkningar, och kliver upp här i talarstolen\r\noch anser sig vara något slags företrädare för\r\nsolidariteten med svaga grupper.</pre><pre>Då frågar jag: Hur går den politiken ihop inom\r\nAllan Larsson själv? Vi skall nog klara ut det här.\r\nVi har en politik för tillväxt som kommer att ge oss\r\nresurser att satsa på mer åtgärder för u-länder, för\r\nflyktingar och för handikappade. Men Allan\r\nLarsson ser en omöjlig målkonflikt mellan att sänka\r\nskatten och att vara solidarisk. Skall vi uppfatta det\r\nså att Allan Larsson går och funderar på att välja\r\nett av dessa mål och bara försöka nå det? Vilket mål\r\nblir det i så fall? Blir det sänkta skatter eller\r\nsolidaritet? Är beskedet att det som står i\r\nfinansplanen om sänkta skatter aldrig kommer att\r\nförverkligas, om man skall visa solidaritet? Eller är\r\nbeskedet att finansplanens mål om\r\nskattesänkningar skall nås, men vi bryr oss inte om\r\nbiståndet, flyktingarna och de handikappade?\r\nOckså på den punkten vore det intressant att nu, i\r\ndebattens absoluta slutskede, få ett klart besked\r\nfrån Allan Larsson.</pre><pre>Anf. 71 Finansminister ALLAN LARSSON\r\n(s):</pre><pre>Fru talman! Carl Bildt har förklarat att folkpartiet\r\noch moderaterna har olika uppfattningar i en\r\nsakfråga, nämligen nivån på biståndet. Är det den\r\nenda, eller är det fler frågor där det finns skillnader\r\nkvar?</pre><pre>När det gäller social nedrustning vill jag säga att det\r\nhar varit en attack mot mycket av det\r\nvälfärdssamhälle som vi har byggt upp. En som har\r\nbidragit till att visa på moderaternas avsikt har just\r\nvarit Bengt Westerberg. Jag sade tidigare att jag\r\nhåller Bengt Westerberg räkning för de inlägg han\r\nhar gjort i debatten på den punkten.</pre><pre>Nu har ni gått ut med ett program som väldigt\r\nmycket liknar det som moderaterna tidigare har\r\nredovisat. Skall ni åstadkomma de\r\nutgiftsnedskärningar som svarar mot löftena om\r\nskattesänkningar, så måste det väl träffa någon\r\nutgiftspost i budgeten. Jag har ägnat en del tid åt att\r\ngå igenom detta, och jag vet hur pass svårt det är att\r\nåstadkomma besparingar som inte får besvärande\r\neffekter ur fördelningssynpunkt.</pre><pre>Den bild ni ger, när ni går ut och säger att nu blir det\r\nstora sänkningar i skattetrycket, måste väl rimligen\r\ninnebära att ni träffar viktiga delar i\r\nvälfärdspolitiken. När ni har gått ut och presenterat\r\nden bilden, har jag sagt mig: Hur skall ni kunna\r\nklara de här viktiga uppgifterna som vi har\r\nframöver, åtagandena mot olika grupper -- när det\r\ngäller vården, pensionärerna, barnfamiljerna? Jag\r\nställer frågan. men jag kan inte se något svar. Det\r\nfinns en oförenlighet i detta, och era budskap\r\nhänger inte ihop.</pre><pre>Vi har en överenskommelse om en tillfällig höjning\r\nav momsen, Bengt Westerberg. Den innebär som\r\njag ser det att momsen från årsskiftet skall sänkas\r\nmed 8,9 miljarder kronor.</pre><pre>När det gäller Europapolitiken vill jag bestämt\r\nprotestera mot den beskrivning ni har gett av vad\r\njag sagt. Det är inte sant det ni säger, och det vet ni.\r\nVad jag har sagt är att vi socialdemokrater och jag\r\npersonligen är starkt engagerade i denna fråga, och\r\nvi kommer att verka för detta.</pre><pre>Jag har beskrivit ett opinionsmässigt problem som\r\nni kommer att få inom era partier och som vi\r\nkommer att ha i vårt parti. Om det är ni som skall\r\nregera och föra förhandlingarna och samtidigt säga\r\natt vi i Sverige nu måste göra oss av med viktiga\r\ndelar av välfärden, kommer inte människorna att\r\nacceptera det. De kommer att tro att det är Europa\r\nsom tvingar oss att göra detta. Det är precis som\r\nCarl Bildt sade: Här finns mycket som vi måste göra\r\noss av med. Det är detta problem som gör att ni\r\nmåste tänka efter.</pre><pre>Ta min uppmaning att tänka efter som ett gott råd\r\noch inte som ett uttryck för att vi socialdemokrater\r\ninte står fast. Ni kommer att få ett opinionsmässigt\r\nproblem i samtliga partier om ni skulle få\r\nregeringsmakten och skulle föra förhandlingarna.\r\nJag menar därför, fru talman, att den som vill ha en\r\npositiv Europapolitik skall se till att\r\nsocialdemokraterna kan föra dessa förhandlingarna\r\nunder de kommande åren.</pre><pre>Anf. 72 CARL BILDT (m):</pre><pre>Fru talman! Man blir mer och mer mystifierad över\r\ndet finansministern säger. Det är uppenbart att han\r\nhar gett sig ut på litet tunnare is än som var avsikten\r\noch vad han kanske klarar av att ro hem.</pre><pre>Först till den sociala nedrustningen. Jag kan\r\nkonstatera att det av de stora anklagelserna bara\r\nblev tomma ord. Finansministern kunde inte ge ett\r\nenda exempel på något i vårt program som kan\r\nbeskrivas som social nedrustning. Tala om att det\r\nblev en såpbubbla av det hela, finansministern!</pre><pre>Så till Europapolitiken. Det viktiga i\r\nEuropapolitiken är att visa ledarskap, att gå ut och\r\närligt och uppriktigt säga som det är. Det är därför\r\nsom jag försöker få finansminister Allan Larsson\r\natt kanske antyda att han vet hur det är. Han kan\r\ninte rimligen tro att det är möjligt att föra Sverige\r\nin i detta europeiska samarbete med extremt höga\r\nskattesatser för moms, på kapital, på företagande\r\noch för löneskatter på det sätt som vi har i dag. Han\r\nborde veta att detta driver investeringar, arbeten\r\noch tillväxt ut ur Sverige. Det är en felaktig\r\nfördelningspolitik ur det europeiska perspektivet.</pre><pre>Vilket är då den ärliga, framsynta politiska\r\nhanteringen av detta förhållande, Allan Larsson?\r\nJo, det är att gå ut och säga detta. Men det som har\r\nutmärkt er socialdemokrater under detta senaste\r\ndecennium är att ni aldrig har haft modet att tala\r\nom sanningen. Ni har stått i valrörelse efter\r\nvalrörelse och sagt: Skär man ner ersättningsnivån\r\ni sjukförsäkringen hotas välfärden. Denna\r\nvänsterpopulism har sedan skapat oerhörda interna\r\nproblem för er när ni tvingas att genomföra detta.\r\nAlla dessa dagar av strider som ligger bakom er på\r\ngrund av att ni inte har varit ärliga nog att tala\r\nsanning!</pre><pre>Var nu ärliga nog att tala sanning också om de krav\r\nsom Europapolitiken ställer på oss. Vi kommer att\r\ntvingas sänka och måste sänka skattetrycket. Vi\r\nmåste sänka momsnivåer och en del av dessa\r\nkapitalskatter. Lura inte era egna väljare, era\r\nombudsmän på Norra Bantorget och alla andra\r\nsocialdemokrater att tro att det inte förhåller sig så.\r\nDet är som vi säger, och förr eller senare måste\r\ndessa skattesänkningar genomföras, och då är det\r\nrimligt att man också vågar gå ut och säga det.</pre><pre>I det Allan Larsson säger ligger att man kommer att\r\nfå problem inom den socialdemokratiska rörelsen\r\nefter valet på grund av att man inte vågar tala\r\nsanning om detta före valet. Han säger: Jag, Allan\r\nLarsson, är engagerad i Europapolitiken, men man\r\nvet inte hur det blir med andra socialdemokrater.\r\nNej, det förstår jag, eftersom ni inte talar om för\r\ndem hur det är. Läs i Kjell-Olof Feldts bok hur det\r\nkan gå och gör inte om det misstag ni har gjort i den\r\nekonomiska politiken under 80-talet även med\r\nEuropapolitiken, för då går det illa!</pre><pre>Det som Allan Larsson har sagt i dag när han varit\r\nute på den tunna isen och hållit på att braka igenom\r\nden är och förblir mycket illavarslande för\r\nsocialdemokratins framtid.</pre><pre>Anf. 73 BENGT WESTERBERG (fp):</pre><pre>Fru talman! Detta har varit en mycket upplysande\r\ndebatt. Allan Larsson har i polemik med oss försökt\r\ngöra gällande att den plattform vi redovisade i\r\nsöndags skulle innebära en social nedrustning\r\neftersom vi föreslår vissa skattesänkningar, och\r\nsådana skulle inte gå att förena med välfärdsstaten.\r\nMen i detta ligger också att de skattesänkningar\r\nsom Allan Larsson utlovar i finansplanan i så fall\r\ninte heller skulle gå att förena med välfärdsstaten.\r\nMen Allan Larsson vet att vi måste sänka\r\nskattetrycket. Det är därför Allan Larsson skriver i\r\nfinansplanen att utgifterna måste pressas tillbaka\r\nför att vi skall få utrymme för sänkta skatter. Detta\r\när också vad vi säger i vår plattform.</pre><pre>I själva verket förhåller det sig så, att alla de\r\nuppslag som Allan Larsson kallar för social\r\nnedrustning i artikeln i Aftonbladet funderar också\r\nden socialdemokratiska regeringen på. Allt det ni\r\ntidigare kallat social nedrustning och anklagat oss\r\nför när vi har framfört det, allt det har ni varit\r\nberedda att diskutera i ett trängt läge, och mycket\r\nhar ni faktiskt genomfört under senare tid. Det är\r\nprecis som Carl Bildt säger: Den såpbubbla som\r\nAllan Larsson själv blåst upp har spruckit under\r\ndenna debatt, och det var nyttigt.</pre><pre>Sedan vill jag komma tillbaka till detta med\r\nmervärdeskatten. Det är inte så, Allan Larsson, att\r\nvi träffat en överenskommelse om att sänka\r\nmomsen med några 8,9 miljarder kronor. Vi har\r\ntillfälligt höjt mervärdeskatten från 19 % till 20 %\r\noch varit överens om att den skall gå tillbaka från\r\n20 % till 19 % vid nästa årsskifte. Nu ställer jag en\r\nsista gång frågan till Allan Larson: Är Allan\r\nLarsson, om han är kvar som finansminister efter\r\nvalet i höst, beredd att fullfölja detta löfte eller\r\nfunderar Allan Larsson att svika också den\r\növerenskommelsen?</pre><pre>Anf. 74 OLOF JOHANSSON (c):</pre><pre>Fru talman! Det finns anledning att nämna att\r\ndebatten befinner sig i ett slutskede eftersom den\r\nupprepar sig. Men låt mig lägga till ytterligare en\r\nsak.</pre><pre>Det brukar sägas att det inte går att använda\r\nEuropa som något slags à la carte, men det är just\r\ndetta som det finns tendenser till i den svenska\r\nEuropadebatten, dvs. här skall inte sänkas några\r\nskatter på mer än ett sätt. Här skall framför allt inte\r\ndifferentieras några mervärdeskatter.</pre><pre>Jag tror det är viktigt att vi breddar den europeiska\r\ndebatten här i Sverige och talar om att Europa\r\nfaktiskt innehåller mer än vad en del tycks vara\r\nmedvetna om. Det är därför som också vi arbetar\r\nför en närmare anknytning till Europa med respekt\r\nför de svenska medborgarnas möjlighet att besluta\r\nom detta när den dagen kommer. Själv tänker jag\r\nför övrigt nu tillfälligt lämna riksdagen för att åka\r\ntill Strasbourg.</pre><pre>Anf. 75 Finansminister ALLAN LARSSON\r\n(s):</pre><pre>Fru talman! Vad finns kvar av högeralliansens\r\nprogram? De stolta deklarationerna i söndags om\r\nstora skattesänkningar, att inga utgifter kommer att\r\npåverkas -- det är väl en fantastisk situation. Men\r\nvisst får det effekter om man skall gå fram på detta\r\nsätt. Det är precis det Bengt Westerberg sade skulle\r\ninträffa i sina artiklar ,mot moderaterna för ett år\r\nsedan, och det är precis det som sades på\r\nmoderaternas stämma av moderata\r\nstudentförbundets ordförande, nämligen att man\r\nmåste ge sig på välfärden om man skall genomföra\r\ndenna skattepolitik. Vad som ligger i detta finns väl\r\ndokumenterat, och det kommer att få effekter. Tro\r\ninte att ni kan skyla över det hela.</pre><pre>Så till frågan om skattepolitiken inom EG. Jag har\r\nägnat mig åt att träffa människor i Bryssel och i EG-\r\nländernas huvudstäder för att fråga var man\r\nbefinner sig i denna fråga. Där finns väldigt många\r\nolika ambitioner, och det finns inte någon\r\ngemensam uppfattning om vart man skall ta vägen\r\ni skattepolitiken. Vi kan se på två av de tyngsta\r\nländerna, Storbritannien och Tyskland, som\r\nnyligen har fattat beslut vilka inte har präglats av\r\nnågon samordning med EG. De har haft sina egna\r\nproblem.</pre><pre>Inom EG finns också inom ramen för planerna på\r\nen ekonomisk union kravet på budgetdisciplin,\r\nnågot som jag tror kommer att få effekter på\r\nskattesatserna i olika medlemsländer. Jag tycker att\r\nman skall ha litet is i magen och överblicka\r\nsituationen innan man exakt säger var EG kommer\r\natt hamna.</pre><pre>Så till Bengt Westerbergs fråga om momsen. Det\r\nfinns ett riksdagsbeslut som vi har fattat, och det\r\nkommer att verkställas. Men det har på olika håll\r\nuppkommit en diskussion om vad som kommer att\r\nhända efter den tiden. Jag har inte haft tid att ägna\r\nmig åt den här frågan. Men jag anser att det är\r\nrimligt att jag får sätta mig in i den och pröva och se\r\nom det finns någonting i det som har kommit fram\r\nsom utgör starka sakskäl. Jag anser att man skall\r\ngöra en sådan saklig prövning av alla frågor som är\r\naktuella i debatten, och det förbehåller jag mig\r\nrätten att göra. Jag tror inte att Bengt Westerberg i\r\nmin position skulle ha gjort någonting annat än\r\ndetta.</pre><pre>Anf. 76 CARL BILDT (m):</pre><pre>Fru talman! I Ny start för Sverige står det faktiskt\r\nangivet ett antal olika områden där vi avser att\r\nompröva offentliga utgifter och se på\r\nsystemförändringar. Vi talar som bekant om\r\nmöjligheten att se över delar av\r\nsjukförsäkringssystemet. Det har varit stora\r\nrubriker om detta. Vi talar om samordning av\r\narbetsskadeförsäkring och avdragsrätten för\r\nfackföreningsavgifter. Vi talar om den långsiktiga\r\nsträvan som jag trodde vi hade gemensamt med\r\nregeringen om att man i samband med att man\r\nsänker skatten också skall komma ut ur de enorma\r\nkostnader vi har för att subventionera vårt boende.</pre><pre>Jag noterar med en viss tillfredsställelse att Allan\r\nLarsson allmänt talar om social nedrustning, men\r\nhan vågar inte beskriva någonting av detta som\r\nsocial nedrustning i medvetande om att om han\r\nskulle sitta kvar eller få en efterträdare som\r\nsocialdemokratisk finansminister, skulle\r\nsocialdemokraterna tvingas att genomföra ungefär\r\nsamma sak. Detta är den enda vägen om vi skall\r\nlyckas med den ekonomiska politiken.</pre><pre>Jag vill därför rikta en sista vädjan till\r\nfinansministern innan denna debatt tar slut:\r\nUndvik Kjell-Olof Feldts misstag från valrörelsen\r\n1988. Håll vänsterpopulismen på avstånd och\r\nförsök att stå för ett ledarskap som håller också in i\r\nnästa mandatperiod. Oavsett om vi sitter i regering\r\neller opposition har vi samma ansvar för vår politik\r\noch för våra ståndpunkter. Vänsterpopulism passar\r\ninte för Allan Larsson. Han bör söka sig andra\r\nroller. Det skorrar så falskt när han ägnar sig åt det.</pre><pre>Anf. 77 Finansminister ALLAN LARSSON\r\n(s):</pre><pre>Fru talman! Också jag skall avvika från kammaren,\r\njag skulle vara i Köping om 20 minuter. Men det har\r\nvarit en sådan intensiv och intressant debatt att jag\r\nglömde av att jag skulle resa.</pre><pre>Jag vill säga till Carl Bildt: Gör inte anspråk på att\r\nföreträda den enda vägen. Det är svenska folkets\r\nsom i val i höst skall bestämma vilken väg Sverige\r\nskall gå.</pre><pre>Överläggningen var härmed avslutad.</pre><pre>Propositionen hänvisades till finansutskottet.</pre><pre>Anf. 78 FÖRSTE VICE TALMANNEN:</pre><pre>Jag får meddela att anslag nu har satts upp om att\r\ndetta sammanträde skall fortsätta efter kl. 19.00.</pre><pre>\r\nBeslut om uppskjuten votering av\r\nkvällsärenden</pre><pre>På förslag av förste vice talmannen medgav\r\nkammaren att de ärenden som hann debatteras\r\nfärdigt under återstoden av dagens sammanträde\r\nskulle företas till avgörande i ett sammanhang i\r\nbörjan av morgondagens arbetsplenum.</pre><pre></pre><pre>9 § Anslag till brottsskadenämnden m.m.</pre><pre>Föredrogs</pre><pre>justitieutskottets betänkande</pre><pre>1990/91:JuU21 Anslag till brottsskadenämnden\r\nm.m. (prop. 1990/91:100 delvis).</pre><pre>Anf. 79 GÖRAN ERICSSON (m):</pre><pre>Fru talman! När vi nu i dag skall diskutera anslaget\r\ntill brottsskadenämnden är det i första hand inte\r\nanslaget som sådant som är av intresse utan de\r\npositionsförändringar i positiv riktning för\r\nbrottsoffer och målsägare som ägt rum under\r\nsenare år.</pre><pre>Kvinnojourer och brottsofferjourer är relativt nya\r\nbegrepp som härstammar från 70- och 80-talets\r\narbete inom enskilda organisationer och\r\nsammanslutningar av människor.\r\nMålsägandebiträde är en annan ny och viktig\r\nfunktion som tillkommit under 80-talet som en följd\r\nav en alltmer förändrad syn. Dessa företeelser har\r\ntillsammans bildat grunden för ett ökat och stärkt\r\nskydd för målsägare och brottsoffer.</pre><pre>Fru talman! Vi moderater har skrivit under åtta\r\nreservationer till det betänkande som behandlas i\r\ndag. De är alla tillkomna för att verka för en fortsatt\r\nförstärkning av brottsoffrens ställning. Det är\r\nförslag som verkar på flera områden. Dels stärker\r\nvi genom våra förslag organisationerna som arbetar\r\nför brottsoffren, dels föreslår vi skärpta straff för\r\nmisshandel och grov misshandel. Vi moderater står\r\nenhälligt bakom dessa reservationer, men jag skall\r\nhär inskränka mig till att yrka bifall till\r\nreservation 4.</pre><pre>Fru talman! I denna reservation föreslår vi\r\nmoderater att riksdagen inrättar en\r\nbrottsoffernämnd som skall få till uppgift att\r\nsamordna insatserna och fördela anslagen till de\r\nolika aktiviteter som finns till förmån för\r\nbrottsoffer såsom kvinnojourer och\r\nbrottsofferjourer.</pre><pre>Vi menar också att en sådan nämnd i samverkan\r\nmed enskilda och organisationer skall pröva och\r\nutveckla nya idéer som ytterligare skulle kunna\r\nförstärka brottsoffrens ställning och tillskapa en\r\nförbättrad situation för dem som drabbas av brott.</pre><pre>Genom en sådan nämnd skulle också\r\nutbildningsinsatser kunna förmedlas till\r\nstödpersoner och liknande. Kort sagt, nämnden\r\nskulle vara den första och grundläggande bastionen\r\nutifrån vilken ett mer målmedvetet\r\nbrottsofferprogram och brottsofferarbete skulle\r\nkunna utformas. Nu blir vi i dag, fru talman,\r\nensamma om denna tanke, men jag hyser gott hopp\r\nom att en del ytterligare tankar kommer att gro i\r\nriksdagen och att fler vid något senare tillfälle\r\nkommer att sluta upp bakom denna tanke.</pre><pre>Det är inte bara fråga om denna tanke, utan också\r\nom tanken bakom förslagen i exempelvis\r\nreservationerna 8 och 10 om förskottering av\r\nbrottsskadestånd och frågan om automatisk\r\nutbetalning av sådant skadestånd.</pre><pre>Men man skall också se våra förslag i\r\nreservationerna 11, 12 och 13 sammanhållet såsom\r\nett led i denna politik, något som kompletterar\r\nbilden.</pre><pre>Fru talman! Misshandel är kanske den mest\r\nintegritetskränkande gärning som kan drabba en\r\nenskild person. Endast våldtäkt och sexuella\r\nofredanden har samma nivå av kränkning.</pre><pre>Misshandel, vare sig den sker offentligt eller på\r\nenskilt område, är ett övergrepp som ökar i\r\nomfattning och svårighetsgrad. Offren för detta\r\nbrott är alltid de svaga och utsatta.\r\nKvinnoövergreppen och kamratövergreppen på\r\nskolgårdar är exempel på övergrepp som förstör,\r\nbryter ner och skadar individen, och de är alltid\r\nriktade mot den svage.</pre><pre>Alldeles oberoende av vilka överväganden man gör\r\ni departementet när det gäller skärpning eller inte\r\nskärpning av straff eller framläggande av nya\r\nstraffskalor, tänker vi moderater strunta i dessa\r\növerväganden ehuru det nu gått snart två\r\nmandatperioder. Det har alltid sagts att förslagen\r\nsnart ligger i pipelinen på väg in till kanmaren för\r\nbeslut. Vi har ännu inte sett några nya straffskalor,\r\noch de lär också låta vänta på sig denna\r\nmandatperiod ut.</pre><pre>Men detta innebär att regeringen också i detta läge\r\ninte gör någonting. Det är en total politisk\r\npassivitet. Det förefaller som om man saknar\r\npolitiskt civilkurage för att ställa sig i spetsen i\r\nförsvaret för de svaga. Det är något egendomligt att\r\nsocialdemokraterna i just denna fråga förefaller\r\nvara passiva utan kurage och utan möjlighet att\r\ntänka sig att gå i härnadståg mot de förhållanden\r\nsom skadar svaga och utsatta.</pre><pre>Fru talman! I anslutning till detta betänkande har\r\ndet väckts en rad intressanta motioner med\r\nmångahanda uppslag. Gemensamt om dem alla kan\r\nsägas att de syftar till att stärka och skydda svaga\r\ngrupper. Vi har sett många motioner till skydd för\r\nkvinnor som är förföljda och utsatta för\r\nmisshandel.</pre><pre>Dessa motioner har vi sammanfattat i en tanke som\r\nvi har skrivit ned i ett särskilt yttrande, där vi menar\r\natt vi skall återkomma från moderat håll när\r\nbesöksförbudslagen i sin nya skärpta form har varit\r\ni bruk så pass länge att vi kan se effekten av den och\r\nvilka delar av denna lag som skall förändras och\r\nförbättras. Intill dess får den prövas ute på fältet,\r\noch vi får se framöver vad forskarna kommer fram\r\ntill för resultat. Vi har alltså stannat för ett särskilt\r\nyttrande.</pre><pre>Bifall således till reservation 4!</pre><pre>Anf. 80 LARS SUNDIN (fp):</pre><pre>Fru talman! För närvarande pågår en uppbyggnad\r\nav allmänna brottsofferjourer i landet. Till dags\r\ndato finns 30 stycken. Dessa har ett intimt\r\nsamarbete med polisen i de distrikt där de finns.\r\nDessa brottsofferjourer ingår i\r\nBrottsofferjourernas Riksförbund, som har en\r\ncentralt samordnande roll, sprider idéer mellan de\r\nlokala jourerna och erbjuder utbildning till\r\nstödpersoner.</pre><pre>Riksförbundet verkar för att fler jourer startar.\r\nMålet är en brottsofferjour i varje polisdistrikt. Vi\r\nmenar att detta är en utmärkt utveckling. Det är\r\ndärför mycket glädjande när utskottet nu har\r\nkunnat ena sig om att höja anslaget till denna\r\nverksamhet med 500 000 kr. utöver vad regeringen\r\nföreslagit. Det är litet pengar i det stora hela men\r\npengar som förmodligen i stöd ger stor utdelning.</pre><pre>Det har vidtagits en och annan åtgärd för att\r\nförbättra situationen för brottsoffer, men vi tycker\r\natt det vore rimligt att ta fram ett samlat program\r\nför dem som råkat ut för brott. Deras situation har\r\nberörts i olika utredningar och utvärderingar, men\r\nnågon samlad bild finns inte redovisad. Behovet av\r\nkunskaper av brottsoffrens situation är fortfarande\r\nmycket stort.</pre><pre>Samhället, som har åtagit sig ansvaret för att\r\nskydda medborgarna mot brott, har ett ansvar för\r\natt de som ändå utsätts för brott får det stöd och den\r\nhjälp som de behöver. Just för att veta vilka\r\nåtgärder som är mest angelägna anser vi att det\r\nbehövs en sådan brottsofferutredning som vi har\r\nreserverat oss för i reservation 6.</pre><pre>Fru talman! En av de viktigaste åtgärderna för ett\r\nbrottsoffer är att bli erkänd och behandlad som ett\r\nsådant. När samhället väl har erkänt att en person\r\när ett brottsoffer kommer nästa viktiga fråga,\r\nnämligen att få hjälp och kompensation för det som\r\nman har blivit utsatt för. Som regel finns ingen\r\nannan kompensation att ge än skadestånd. Men det\r\nhar visat sig att just skadeståndet för ett brottsoffer\r\nhar stor betydelse bl.a. som bevis på att man blivit\r\nerkänd som brottsoffer.</pre><pre>Tyvärr har det visat sig att skadestånden för ideell\r\nskada inte alls står i proportion till lidandet. Det har\r\nlänge diskuterats att det ideella skadeståndet borde\r\nöka. Vi tycker nu att det är hög tid att ge klart\r\nuttryck för detta. Det pågår för närvarande en\r\növersyn av ersättningsreglerna för ideell skada. Vi\r\nmenar alltså att denna utredning borde få\r\ntilläggsdirektiv, där det framgår att arbetet skall\r\ninriktas på en höjning av ersättningsnivån, så som\r\nvi säger i reservation 7.</pre><pre>I reservaton 16 har vi pekat på att det finns vissa\r\ntolkningsproblem i den lagstiftning som i dag gäller\r\nom nödvärn. I en period har människor i allt större\r\nutsträckning tyckts dra sig för att ingripa till\r\nräddning för en medmänniska. Utryck som att man\r\ninte skall blanda sig i andras angelägenheter är\r\nvanliga. Det är angeläget att nödvärnsreglerna är\r\nsådana, att människor inte upplever att de själva\r\nkan dömas för att de hjälper en utsatt\r\nmedmänniska.</pre><pre>Eftersom det tekniskt sett finns en viss oönskad\r\neffekt i vår nuvarande nödvärnsbestämmelse,\r\nborde det göras en översyn av den. Som exempel\r\nkan nämnas att i dag tycks det vara så att om någon\r\növerskrider nödvärnsrätten kan han ej dömas om\r\nhan svårligen kunnat besinna sig, som det står i\r\nlagtexten. Men när man tar hänsyn till om någon\r\nkan besinna sig, utgår man från en objektiv\r\nbedöming och inte utifrån den situation som\r\nindividen befann sig i. Detta och annat anser vi\r\nangeläget att se över, och därför yrkar vi bifall till\r\nreservation 16.</pre><pre>Jag vill till slut också beröra reservaton 18 om olaga\r\nvåldsskildring. Våldspornografin spelar en stor roll\r\nför att vidmakthålla och förstärka en människosyn\r\nsom inte är förenlig med vårt samhälles uppfattning\r\nom alla människors lika värde. Vi har sedan 1989\r\nen lagstiftning om olaga våldsskildring. Tyvärr\r\ntycks denna lagstiftning inte ha förhindrat\r\nspridningen av våldspornografi, vilket var\r\nmeningen med lagen.</pre><pre>Orsakerna till detta kan vara många, men en\r\navgörande orsak är säkerligen att övervakningen av\r\natt lagstiftningen efterlevs inte är tillräcklig. För att\r\nuppnå förbättringar krävs att polisen verkligen\r\nsatsar resurser på att kontrollera efterlevnaden. Vi\r\nmenar att regeringen bör påpeka detta för\r\nrikspolisstyrelsen, som kan ge impulser ut i\r\npolisdistrikten.</pre><pre>Alltså bifall till reservation 16, sammanfattningsvis!</pre><pre>Anf. 81 INGBRITT IRHAMMAR (c):</pre><pre>Fru talman! Arbetet att öka och förbättra stöd och\r\nhjälp till brottsoffer har under senare år till stor del\r\nförts och drivits av oppositionen. Regeringen har\r\nmånga gånger stretat emot och accepterat\r\nförbättringarna först när en gemensam opposition\r\nhar kört över den. Jag skall ge några exempel.</pre><pre>Besöksförbudslagen har förändrats, så att det blivit\r\nmöjligt att anhålla och häkta dem som bröt mot\r\nlagen -- oppositionens förtjänst.</pre><pre>Målsägandebiträdeslagen har förbättrats för dem\r\nsom utsatts för misshandel och sexbrott. Desstom\r\nskall det utredas hur svenska medborgare, som blir\r\nbrottsoffer utomlands, lättare skall kunna få\r\nhjälp -- oppositionens förtjänst.</pre><pre>Knivlagen har utvidgats att gälla även på allmän\r\nplats.</pre><pre>En översyn skall ske vad gäller den straffrättsliga\r\nregleringen av psykiskt våld.</pre><pre>Trygghetslarm skall kunna ges till kvinnor som\r\nkänner sig hotade och rädda, för att förbättra\r\nskyddet.</pre><pre>Det skall bli lättare att byta identitet för förföljda\r\npersoner.</pre><pre>Bidragen till kvinnojouren har höjts.</pre><pre>Förbättrad utbildning skall ske vad gäller att förstå\r\noch upptäcka barn som utsatts för sexuella\r\növergrepp.</pre><pre>Behandlingsprogram för våldsmän skall förbättras\r\noch utökas.</pre><pre>Ja, listan kan göras längre men duger som exempel\r\nför att visa hur oppositionen driver på. Ytterligare\r\nförbättringar kommer att genomdrivas i dag.</pre><pre>Så t.ex. kommer stödet till Brottsofferjourernas\r\nRiksförbund att förbättras. Förbundet får\r\nytterligare 500 000 kr. Detta har tidigare talare\r\nvarit inne på, och därför skall jag inte säga mer om\r\ndet.</pre><pre>Från centerns sida anser vi vidare, att\r\nmålsättningen för brottsofferjourerna bör vara att\r\ndet skall finnas en i varje polisdistrikt. Vi anser att\r\nden målsättningen är viktig och utgår från att olika\r\ninstanser gemensamt kan arbeta för att den upnås.\r\nEtt sätt kan vara att staten tar ett övergripande\r\nansvar för att jourerna kan fortsätta sin\r\nverksamhet.</pre><pre>Olika jourverksamheter är i dag till största delen\r\nberoende av ideella insatser. Många jourer arbetar\r\ndärför under knappa ekonomiska resurser. De\r\nkommunala bidragen varierar väldigt mycket.\r\nArbetet är emellertid viktigt och bör därför\r\ngaranteras stöd utan att jourernas självständiga och\r\nfristående ställning riskeras. Frågan kan vara\r\nlämplig att se över t.ex. i samband med den\r\nbrottsofferutredning som föreslås i en reservation\r\nsom också centern står bakom.</pre><pre>Även om förbättringar för brottsoffer genomförts\r\nunder senare år, som jag sade bl.a. på grund av\r\noppositionens agerande, finns åtskilligt mer att\r\nförbättra. Jag tänker på skadeståndssidan,\r\nutbildning och information. Olika myndigheters\r\nansvarsområde och samarbetsformer kan också\r\nvara lämpliga frågor att se över i en\r\nbrottsofferutredning.</pre><pre>I reservation 19 har vi påtalat vissa problem i\r\nsmband med beslutat besöksförbud. Som påpekats\r\ni utskottstexten beslutas besöksförbud vanligtvis av\r\nåklagare, men vid konfliktsituationer och\r\növerklaganden, då skyddsbehovet är extra starkt,\r\nblir beslutet föremål för domstolsprövning.</pre><pre>I dessa konfliktsituationer är risken som störst för\r\nden utsatta parten. Det är oftast en kvinna som\r\nbefinner sig i svåra situationer och behöver hjälp\r\noch stöd av olika slag. Detta stöd och detta\r\nhjälpbehov kan gälla sådana saker som vi pekar på\r\ni vår motion, t.ex. hjälp att spåra telefonsamtal,\r\nhjälp att byta bostad, skydd av postadress m.m.\r\nInformationen skall kanske inte ske automatisk,\r\nutan på förslag av offret, men sekretessfrågorna bör\r\nses över så att skyddet kan förbättras. Jag är säker\r\npå att det behövs.</pre><pre>Ytterligare två tillkännagivanden framförs i dag i\r\ndagens betänkande med anledning av oppositionen\r\nsamt med anledning av motionskrav från bl.a.\r\ncentern. Förbättringar för brottsoffer vad gäller\r\nutvidningen av rätten till målsägande biträde bör\r\nutredas. Dessa är också att vänta. I dag har ett\r\nbrottsoffer, en målsägande, rätt till ett juridiskt\r\nbiträde i vissa fall. Det gäller främst offer för\r\nvåldsbrott. Det finns även andra brottsoffer som är\r\ni stort behov av biträdeshjälp. Jag tänker då bl.a.\r\npå äldre människor som utsatts för bostadsinbrott\r\noch jag tänker på dem som utsatts för övergrepp i\r\nrättssakt och våld mot tjänsteman. Ett krav som\r\nockså framförts från våldskommissionen är att\r\ndessa behöver förbättrad hjälp. Hjälpen kan också\r\nbehövas i vissa fall av bedrägeri- och\r\nutpressningsmål.</pre><pre>I en annan centermotion har framförts krav på att\r\nutvidga rätten till målsägandebiträde till att även\r\navse överklagande av dom i skadeståndsärende.\r\nÄven detta krav ställer sig utskottet bakom. Det är\r\nmycket positivt.</pre><pre>Centern har under en följd av år arbetat för en\r\nförändring av praxis och lag när det gäller\r\nekonomisk kompensation och skadestånd till\r\nbrottsoffer. Vi har uttalat oss för att brottsoffren\r\nlättare skall få skadestånd, att skadeståndsnivåerna\r\nbör höjas -- särskilt för ideella skadestånd -- samt\r\natt det bör bli lättare att få ett utdömt skadestånd\r\nutbetalt.</pre><pre>Visserligen kan inte lidande ersättas med pengar,\r\nsom jag tidigare sagt, men ett ekonomiskt\r\nskadestånd visar på samhällets stöd och inställning\r\noch underlättar självfallet rehabiliteringen av\r\noffren. I reservationerna 7 och 8 utvecklar vi\r\ntankegångarna och kräver att den sittande\r\nutredningen bör få tilläggsdirektiv vad gäller bl.a.\r\nhöjt ideellt skadestånd. En utredning bör få i\r\nuppdrag att även se över hur staten normalt skall\r\nkunna förskottera skadestånd även för sakskada\r\noch ren förmögenhetskada under förutsättning att\r\nskadeståndsskyldigheten fastställts i dom.</pre><pre>Vi i centern ser mycket allvarligt på\r\nmisshandelsbrott. Därför menar vi att\r\nnormalpåföljden för dessa brott bör vara fängelse\r\neller annan frihetsberövande påföljd. Så är inte\r\nfallet och praxis i dag. Våldskommissionen har t.ex.\r\npåtalat att vid misshandel blir det annan dom än\r\nfängelse i drygt hälften av fallen. Vi menar att\r\ndenna bakgrund fodrar en lagändring för att man\r\nskall komma till rätta med straffmätspraxis. Vi\r\nmenar även att regeringen bör återkomma med\r\nförslag i ärendet. Vi anser att vid grov misshandel\r\nbör straffrättsminimum höjas från ett till två års\r\nfängelse.</pre><pre>Debatten om kriminalisering eller ej av en eller\r\nbåda parter i ett prostitutionsförhållande böljar\r\nfram och tillbaka. Det finns såväl för- som\r\nnackdelar med kriminalisering och icke\r\nkriminalisering. Ingen lösning är enbart bra eller\r\nenbart dålig. Emot en kriminalisering av\r\nprostitution talar eventuella svårigheter att nå fram\r\nmed sociala insatser. Jag menar att denna oro är\r\növerdriven. Sociala insatser kan och bör göras även\r\nvid en kriminalisering. Att inte kriminalisera\r\nprostitution innebär enligt min mening att vi sviker\r\nmånga utstötta, utslagna och utnyttjade kvinnor,\r\nmen också unga pojkar. Vi vet att ett flertal av de\r\nprostituerade är missbrukare och behöver\r\npengarna för att finansiera sitt missbruk. Vi vet att\r\nmånga som säljer sin kropp tidigare har utsatts för\r\nolika övergrepp -- misshandel och sexuella\r\növergrepp -- vilket många gånger lett till att de\r\ntappat tilltron till sitt egenvärde. Vi vet att många\r\nav dem som säljer sina tjänster genom prostitution\r\när HIV-smittade. Att kriminalisera kunderna inom\r\nprostitutionen skulle kunna bidra till att minska\r\nspridningen av aids. De nu nämnda exemplen talar\r\nför en kriminalisering av köparna, ett krav som vi\r\nframfört i reservation 17.</pre><pre>Med det anförda ställer jag mig bakom samtliga\r\nreservationer som centern står bakom, men jag\r\nnöjer mig med att yrka bifall till reservationerna 8\r\noch 12.</pre><pre>Anf. 82 BERITH ERIKSSON (v):</pre><pre>Fru talman! Som samtliga talare före mig har\r\npåpekat fortsätter arbetet för att förbättra\r\nsituationen för brottsoffer. Jag vill påpeka att vi i\r\ndag har erfarenhet av att ha bl.a. en ombudsman\r\nför diskriminering och en ombudsman för\r\njämställdhet. Jag vill påstå att vi har goda\r\nerfarenheter av deras arbete. Framför allt har de\r\nkunnat se helheten inom sina områden. De har\r\nkunnat vidareutveckla arbetet och initiera till\r\nåtgärder och till samordning och samarbete.</pre><pre>Brottsoffer är ju inte bara enskilda personer som\r\nhar utsatts för övergrepp av enskilda brottslingar.\r\nBrottsoffer kan även vara grupper av människor\r\nsom lidit skada på grund av miljöbrott eller till följd\r\nav ekonomisk brottslighet i större skala. Det kan\r\näven vara t.ex. Cathrine Da Costas mamma och\r\nsyster som inte fått någon hjälp för att kunna\r\nbearbeta de traumatiska upplevelser som mordet\r\noch nu rättegångarna innebär för dem. Däremot\r\nhar läkarna i det här fallet fått hundratusentals\r\nkronor för sitt lidande. Därför vore det bra om det\r\nfanns en myndighet som kan hantera hela\r\nkomplexet i stället för att olika myndigheter\r\nförsöker hantera varsin bit. Då blir resultatet att det\r\nuppstår situationer då enskilda människor blir illa\r\nhanterade.</pre><pre>Naturligtvis skall åklagare, domare och polis även i\r\nfortsättningen sköta sina skyldigheter. Men om\r\nman på allvar vill sätta brottsoffren i centrum tror vi\r\natt inrättandet av en brottsombudsman är det grepp\r\nsom behövs för att skapa helhet i problematiken.\r\nDet har inrättandet av JÄMO visat.</pre><pre>I en annan reservation kräver vi att\r\nbrottsskadelagen skall ses över. Många klagomål\r\nom att lagen i dag är så restriktiv gör att vi kräver\r\nen översyn av hur lagen egentligen fungerar. Den\r\ninnehåller bl.a. knepiga avräkningsregler som gör\r\natt det uppstår svårigheter att få ersättning.</pre><pre>I betänkandet besvarar utskottsmajoriteten vår\r\nmotion om att låta bötesmedlen gå till\r\nbrottsskadenämnden med att man då riskerar att bli\r\nberoende av i vilken utsträckning penningböter\r\ndöms ut och drivs in, för att kunna betala ut\r\nskadestånd. Det skulle bli en extra administrativ\r\nomgång. Detta är struntprat. Det kan inte vara mer\r\nkrångligt om penningböter går till\r\nbrottsskadenämndens konto än om de går till ett\r\nannat statligt konto. Om medlen inte skulle visa sig\r\nräcka till får väl staten skjuta till extra pengar. Det\r\ngör man ju exempelvis när det gäller\r\nadvokatbyråerna. Att sammankoppla böter och\r\nersättning skulle, förutom att det ger en pedagogisk\r\npoäng, samtidigt vara överskådligt vad gäller\r\nrelationerna mellan dessa inkomster och utgifter.\r\nDe skulle även kunna användas för att göra\r\npreventiva insatser och för att undvika att skador\r\nuppkommer till följd av brott.</pre><pre>Fru talman! I detta betänkandet behandlas även\r\nmotionerna om prostitution. Dessa motioner har i\r\når avförts från dagordningen genom att man i\r\ndepartementet har tillsatt en utredare. Det har\r\nkommit till min kännedom att denne utredare är\r\nkriminologen Leif G W Persson. Leif G W Persson\r\nfanns även med i den prostitutionsutredning som\r\ntillsattes 1977 och som kom med sitt slutbetänkande\r\n1981. I betänkandet kom man fram till att\r\nprostitutionen även i framtiden bör vara straffri.</pre><pre>Kan man då förutsätta att Leif G W Persson går in\r\ni den nya utredningen förbehållsfritt? Jag gör det\r\ninte, utan jag riktar ett mycket starkt\r\nmisstroendevotum mot att man har utsett den\r\nmannen till utredare.</pre><pre>En annan person som fanns med i den utredningen\r\nsom sekreterare var Hanna Olsson, författare till\r\nboken Catrin och rättvisan. Hon skriver i sin bok\r\nbl.a. följande om sina erfarenheter från\r\nutredningen: ''Det arbetet blev omvälvande för\r\nmig. Prostitutionen är inte en detaljfråga som rör\r\nnågra avvikande människor som skall föras in på\r\nden smala vägen. Det var som om jag fått en skärva\r\ni ögat. Efter den dagen ser jag annorlunda på\r\nmänniskorna och världen. Jag miste den mänskliga\r\noskuld som måste gå förlorad för att man skall\r\nkunna se både sig själv och andra som\r\nkomplicerade och sammansatta varelser. Det man\r\nkallar ondska är inte förbehållet ett fåtal.''</pre><pre>Ett strukturellt våld mot kvinnor är inbyggt i\r\nsamhället. Vi kan inte handla i kiosken eller i vissa\r\nlivsmedelsaffärer, vi kan inte gå på vissa gator utan\r\natt påminnas om att kvinnor betraktas som en\r\nhandelsvara för män. Vi kan inte jogga i skogen\r\neller promenera hem efter mörkrets inbrott utan att\r\ntänka på det hot om våld som ständigt vilar över\r\nkvinnor.</pre><pre>Det strukturella kvinnovåldet är mest uppenbart i\r\npornografin och prostitutionen, och i princip är\r\ndessa företeelser inte kriminaliserade, utan de\r\nutgör en del av vår accepterade samhällsstruktur.\r\nProstitution och pornografi är en gigantisk\r\nstorindustri i världen, lika stor som vapenhandeln.\r\nEn stor del av våldet i verkligheten och våldet som\r\nunderhållning utgörs av sexualiserat våld mot\r\nkvinnor. Att bekämpa prostitution, pornografi,\r\nvåldtäkt, incest och kvinnomisshandel är några av\r\nde viktigaste frågorna för jämställdheten på 90-\r\ntalet.</pre><pre>Prostitutionen är ett syskonfenomen till\r\npornografin och kvinnomisshandeln. Samhällets\r\nsyn på prostitution har hittills inneburit att fokus\r\nhar riktats på kvinnan, och diskussionen har förts\r\nutifrån en moralisk aspekt. Mannen har gjorts\r\nosynlig i sammanhanget. Åtskilliga utredningar har\r\ngjorts om de bakomliggande orsakerna till att\r\nkvinnan säljer sin kropp mot betalning och om hur\r\nman på bästa sätt skall rehabilitera henne och\r\nåterföra henne till ett normalt liv.</pre><pre>Om man gör mannen synlig genom att konstatera\r\natt han är köpare, blottlägger man grundläggande\r\nstrukturer i samhället. Att inse att prostitution\r\nhandlar om att köpa sig makt, om missbruk av en\r\nannan människa kropp och om manlig dominans\r\nblottlägger människoförakt. Prostitutionen handlar\r\nom stora pengar genom sin koppling till pornografi,\r\nnarkotika och annan brottslig verksamhet. Att tro\r\natt man skulle kunna avskaffa prostitution och\r\npornografi genom upplysning och uppsökande\r\nverksamhet i gatuprostitutionen är lika naivt som\r\natt tro att man skulle kunna avskaffa apartheid med\r\nsådana medel.</pre><pre>Jag tror inte att arbetet med den förra\r\nprosititutionsutredningen gav Leif G W Persson\r\nnågon skärva i ögat så att han går in i den här\r\nutredningen med andra insikter. Jag kräver därför\r\natt regeringen tillsätter en parlamentarisk\r\nutredning med andra specialister än de män som\r\ningick i den förra. Den förra utredningsgruppen\r\nbestod av sju män och två kvinnor.</pre><pre>Herr talman! Jag ser att jag hinner nämna\r\nreservation nr 7, som handlar om ideellt skadestånd\r\noch därför också hör ihop med det här komplexet.\r\nEn hovrättsdom resulterade i att en kvinna fick\r\nlägre skadestånd för ett övergrepp på grund av att\r\nhon var prostituerad. En prostituerad räknas som\r\nen tredjedel av en annan kvinna; kvinnan fick alltså\r\nen tredjedel av beloppet.</pre><pre>Herr talman! Jag ställer mig bakom vänsterpartiets\r\nreservationer till detta betänkande och yrkar bifall\r\ntill reservationerna 5 och 17.</pre><pre>Anf. 83 BENGT-OLA RYTTAR (s):</pre><pre>Herr talman! I jämförelse med den remissdebatt vi\r\nnyss har lyssnat till är det som om vi nu vore i en\r\nannan värld. När vi diskuterar\r\nbrottsskadenämnden finns det tydligen betydligt\r\nmer pengar att tillgå än vad som fanns nyss under\r\nremissdebatten här i kammaren.</pre><pre>I budgetpropositionen föreslås\r\nbrottsskadenämnden få sitt förvaltningsanslag höjt\r\nmed drygt 1 miljon, och man får dessutom pengar\r\nför ADB-utbyggnad. Regeringen föreslår vidare\r\nför ersättning till brottsoffer för skador som\r\nuppstått på grund av brott ett försöksanslag på 18,5\r\nmilj.kr. Det innebär att regeringen tillgodoser\r\nnämndens begäran. Från detta anslag betalas\r\nersättning dels för personskador, dels för\r\nrymlingsskador. Dessutom utgår från anslaget\r\npengar till Brottsofferjourernas riksförbund.</pre><pre>Förra året uttalade riksdagen att bidraget till\r\nbrottsofferjourerna borde ha en sådan nivå att det\r\nblir möjligt att bygga ut jourerna och utveckla\r\nverksamheten. Utskottet föreslår därför att\r\nanslaget höjs med en halv miljon utöver det belopp\r\nsom regeringen har föreslagit. Vi förutsätter då att\r\nbidraget främst används för uppbyggnad av lokala\r\nbrottsofferjourer.</pre><pre>Med tanke på det synnerligen kärva budgetläget är\r\nbrottsskadenämnden mycket väl tillgodosedd, och\r\nutskottet är inte berett att tillstyrka ett årligt fixerat\r\nverksamhetsbidrag, vilket föreslås i en motion.</pre><pre>Brottsoffren var länge en försummad grupp i\r\nsamhället, men utvecklingen har gått mycket fort\r\npå detta område. Ingbritt Irhammar framhåller\r\noppositionens roll i den utvecklingen. Jag skulle\r\nändå vilja påpeka att det i den här kammaren också\r\nfinns ganska många socialdemokrater som har ett\r\nvisst inflytande över vad som händer.</pre><pre>Kunskaperna om brottsoffrens problem har\r\nradikalt förbättrats både hos allmänheten och inom\r\nrättsväsendet. Det är utskottets mening att den\r\nökade kunskapen också innebär att de olika\r\nsamhällsorganen stödjer brottsofferjourerna på ett\r\nalltmer aktivt och engagerat sätt.</pre><pre>I reservation 2 föreslår centern en linje som tycks\r\nsyfta till att jourerna så småningom skall bli statliga\r\ninstitutioner. Utskottet ställer sig inte bakom det\r\nsynsättet. Verksamheten bör bygga på frivillighet\r\noch engagemang. Vi ser detta som en mycket god\r\nkvalitet i verksamheten.</pre><pre>Kravet i reservation 1 skulle också leda till en\r\ninstitutionalisering, vilket utskottet också avvisar.</pre><pre>Enligt utskottets uppfattning är det enklare och\r\nbättre att finansiera brottsskadenämnden över\r\nstatsbudgeten än genom bötesmedel, vilket föreslås\r\nav vänsterpartiet i reservation 3. Motionen var\r\nknappast så utformad att den gav täckning för den\r\nlösning som Berith Eriksson föreslog från\r\ntalarstolen.</pre><pre>Moderaterna har icke gett upp tanken på den ökade\r\nbyråkratisering som deras förslag om en\r\nbrottsoffernämnd skulle innebära. Nämnden skulle\r\nsvara för administrationen av stödet till\r\nbrottsofferjourerna, och man föreslår ett anslag på\r\n5 milj.kr. för det ändamålet. Utskottet avvisar\r\nförslaget på samma grunder som förra året.</pre><pre>I en gemensam reservation kräver de borgerliga\r\npartierna att det tillsätts en utredning för att\r\nytterligare se över brottsoffrens situation. Jag\r\ntycker det är rimligt att först få fram på bordet allt\r\ndet utredningsarbete som pågår inom denna sektor.\r\nOrganisationen inom sektorn måste få sätta sig.\r\nDet är i mycket stor utsträckning fråga om en ny\r\nverksamhet. Det krävs litet tålamod, och vi\r\nkommer att ha ett bättre underlag i ett senare\r\nskede. Därför bör vi inte nu tillsätta en sådan\r\nutredning.</pre><pre>I frågan om ersättning för skador som uppstår på\r\ngrund av brott blir en utredning klar under året. Ett\r\ndelbetänkande har lagts fram den 16 april i år, och\r\ndet behandlar ersättningsfrågan för personer som\r\nsmittats av HIV. Man kan se att det kommer att bli\r\nuppjusteringar av skadeståndsanspråken. Det\r\nkanske också äger giltighet för övriga skador.</pre><pre>Senare i år läggs också fram förslag från kommittén\r\nom ideellt skadestånd vid våldtäkt och andra\r\nvåldsbrott. Jag tror inte att det behövs några\r\ntilläggsdirektiv, vilket Ingrid Irhammar föreslog på\r\ndenna punkt. Misshandel är självfallet ett allvarligt\r\nbrott, och det tycker jag avspeglar sig redan i de\r\nstraffskalor och rekvisit som gäller. Förslagen om\r\nskärpningar, som finns i tre reservationer, avvisas\r\ndärför av utskottet. Utskottet delar dock\r\nuppfattningen att misshandel av prostituerade\r\nkvinnor skall bedömas som vilken annan\r\nmisshandel som helst. Domstolsförfarandet har\r\nockså visat att man anser det också där.</pre><pre>Kravet i den motion som tar upp frågan om sexuella\r\növergrepp mot barn i andra länder är tillgodosett i\r\nsvensk lagstiftning. Justitieministern har helt\r\nnyligen lovat att under våren presentera ett förslag\r\ntill skärpt lagstiftning. Utskottsmajoriteten ser\r\nfram mot det förslaget. Det är angeläget att det\r\nhänder saker på detta område.</pre><pre>Reservation 16 handlar om nödvärnsrätten.\r\nFängelsestraffkommitténs förslag bereds nu i\r\nregeringskansliet och kommer så småningom att\r\nleda till ett förslag som vi bör avvakta. Därmed bör\r\nreservationen avslås.</pre><pre>Som framgår av betänkandet har\r\njustitiedepartementet aktualiserat frågan om\r\nkriminalisering av prostitutionskontakter. Berith\r\nEriksson godkänner inte kriminologen Leif G W\r\nPersson som utredningsman, därför att han år 1981\r\ndeltog i en tidigare utredning på detta område. Jag\r\ntycker att han, genom att ha deltagit i denna\r\nutredning och därefter, måste ha införskaffat\r\nsådana kunskaper att han kan lägga fram\r\nkonstruktiva och bra förslag på detta område.\r\nEnligt min mening jagar Berith Eriksson spöken i\r\ndetta sammanhang.</pre><pre>Spridning av våldspornografi är i lag förbjuden.\r\nUtskottet finner den ordningen naturlig, eftersom\r\nvåldspornografi sprider och befäster en\r\nmänniskosyn som är främmande för det svenska\r\nsamhället. Utskottet anser att civildepartementets\r\narbetsgrupp för frågor om våld mot kvinnor drar de\r\nrätta slutsatserna när man föreslår en utvärdering\r\nav lagstiftningens effekter. Att som folkpartiet ge\r\nblinda order till rikspolisstyrelsen förefaller inte\r\nsärskilt meningsfullt.</pre><pre>Besöksförbud är ett förhållandevis nytt begrepp i\r\nsvensk lagstiftning. Därför lockas tydligen\r\noppositionspartier gång på gång till oöverlagda\r\nförslag i sin strävan att framstå som radikala och\r\nprogressiva. Den här gången är det centerpartiet\r\nsom har fallit i den fällan. Man föreslår i sin motion\r\natt hotade kvinnor skall påtvingas restriktioner som\r\nde kanske inte vare sig önskar eller behöver. Något\r\ntillkännagivande till regeringen vill majoriteten inte\r\ngå med på i detta fall.</pre><pre>Rätten till målsägandebiträde har lagstiftaren sett\r\nsom ett viktigt inslag i ett humant och väl\r\nfungerande rättssystem. I detta avsnitt gör\r\nutskottet två tillkännagivanden. Det första grundar\r\nsig på en hearing som utskottet anordnat samt på\r\nmotionerna Ju804 och Ju821. Utskottet konstaterar\r\natt det finns några brottstyper där inslaget av\r\nsexuellt eller annat våld saknas men där\r\nintegritetskränkningen kan var mycket stor.\r\nRegeringen bör få i uppdrag att se över och lägga\r\nförslag om kriterierna för målsägandebiträde vid\r\nsådana särskilt integritetskränkande brott.</pre><pre>Det andra tillkännagivandet gäller en översyn av\r\nansvarsfördelningen mellan åklagare och\r\nmålsägandebiträde i fråga om skadeståndstalan.\r\nDessa två frågor bör självfallet ses över i ett\r\nsammanhang.</pre><pre>Herr talman! Låt mig avslutningsvis konstatera att\r\nbrottsskadenämnden i och med det kommande\r\nbeslutet är väl tillgodosedd. Min förhoppning är att\r\ndenna satsning skall förbättra brottsoffrens\r\nsituation i det svenska samhället. Jag yrkar bifall till\r\nhemställan i betänkandet och avslag på samtliga\r\nreservationer.</pre><pre>Anf. 84 INGBRITT IRHAMMAR (c):</pre><pre>Herr talman! Det är mycket viktigt med\r\nförändringen av inriktningen av stödet till\r\nbrottsoffer i vårt samhälle. Bengt-Ola Ryttar anser\r\natt oppositionen inte kan ta åt sig hela äran av\r\ndetta, då det även finns socialdemokratiska\r\nriksdagsledamöter som har velat få till stånd en viss\r\nförbättring. Jag vill gärna ge en eloge till många\r\nsocialdemokrater i justitieutskottet vilka många\r\ngånger har gått med på en samlad oppositions krav\r\npå förbättringar. Det har de gjort mot sin egen\r\nregering. Men om de är riktigt ärliga måste de nog\r\nmedge att det vid flera tillfällen har skett under\r\ntvång. För ett par år sedan var det vanligt att ni\r\nreserverade er i justitieutskottet, men det har ni\r\nslutat med under de senaste åren. Det går alltså\r\nframåt. Men det finns många områden där ni ser att\r\noppositionen inte får majoritet för sina förslag, och\r\ndå är ni inte särskilt benägna att ge ert stöd till\r\nytterligare förslag om förbättringar.</pre><pre>De tre tillkännagivandena, som nämndes i dag,\r\nbaserar sig på det faktum att ni under behandlingen\r\ni utskottet svängde till förmån för oppositionens\r\nkrav, då det visade sig att det skulle bli majoritet för\r\ndessa. På områden där det visar sig att oppositionen\r\ninte får majoritet för sina förslag är ni däremot inte\r\nberedda att ge ert stöd. Jag avser då viktiga\r\nområden på vilka det verkligen behövs\r\nförbättringar. Det kan t.ex. gälla att det för\r\nbrottsoffren skall bli lättare att få ut skadestånd\r\nefter skatt i framtiden och att särskilt ideella\r\nskadestånd skall höjas. Framför allt handlar det om\r\natt ett skadestånd som har blivit utdömt i domstol\r\nockså skall utbetalas. Tänk på alla stackars\r\nbrottsoffer som först har fått utstå ett fysiskt\r\nlidande och därefter suttit i domstolsförhandlingar\r\noch tvingats visa och mer eller mindre fått stå till\r\nsvars för hur de har känt sig som brottsoffer och\r\nblivit kränkta. De blir tilldömda ett skadestånd,\r\nmen pengarna ser de nästan aldrig röken av,\r\neftersom det inte går att få ut några pengar av\r\ngärningsmannen. Därmed står de som brottsoffer i\r\nen andra omgång.</pre><pre>Jag tycker att staten skall ta sitt ansvar och betala\r\nut skadestånd. Men ni är inte beredda att stödja en\r\nsådan, som jag tycker, självklar tanke. Frågan bör\r\nåtminstone utredas för att man skall komma fram\r\ntill hur skadeståndet skall utbetalas.</pre><pre>Eftersom vi har kommit överens om att inte ha\r\nytterligare replikomgångar slutar jag här.</pre><pre>Anf. 85 LARS SUNDIN (fp):</pre><pre>Herr talman! Låt mig bara kommentera Bengt-Ola\r\nRyttars synpunkter på två av våra reservationer.</pre><pre>Om nödvärnsrätten står det i betänkandet och\r\nsäger Bengt-Ola Ryttar att vi skall vänta på\r\nregeringens ställningstagande. Så har\r\nutskottsmajoriteten sagt förut i denna debatt utan\r\natt något har hänt. T.o.m. en\r\ninformationskampanj, som vi föreslår i en motion,\r\ntycker utskottsmajoriteten är onödig i rådande\r\nläge. Rådande läge innebär således, Bengt-Ola\r\nRyttar, att ett ställningstagande från regeringen\r\nsnart är att vänta. Eller är det bara tomt prat? Jag\r\när personligen övertygad om att det går i\r\nnödvärnsrättsfrågan som det har gått i ett par andra\r\nfrågor som behandlas i detta betänkande. De har\r\nlösts på ett sätt som vi i folkpartiet liberalerna har\r\nönskat. Jag tänker på höjningen av bidraget till\r\nbrottsofferjourer, och jag tänker på rätten till\r\nmålsägandebiträde som har utvidgats trots\r\nsenfärdigheten hos regeringen och\r\nsocialdemokraterna i utskottet.</pre><pre>Beträffande reservation 18 om olaga våldsskildring\r\nhyser socialdemokraterna i utskottet stor tilltro till\r\nen arbetsgrupp inom civildepartementet och dess\r\nmöjligheter att påverka regeringen i en riktning\r\nsom vi inom folkpartiet liberalerna önskar. Vi har\r\ninte samma tilltro till arbetsgruppen, utan vill ge\r\neftertryck åt vårt motionskrav genom ett\r\nriksdagens uttalande i frågan. Vi nöjer oss inte med\r\nvad en arbetsgrupp inom departementet anser.</pre><pre></pre><pre>Anf. 86 BERITH ERIKSSON (v):</pre><pre>Herr talman! Jag riktar, som jag sade, misstro mot\r\nLeif G W Persson som utredningsman. Jag tror inte\r\nsom Bengt-Ola Ryttar att Leif G W Perssons insikt\r\nom prostitutionens verkliga natur har förändats\r\nfrån den förra utredningen, när han tillsammans\r\nmed övriga i den kom fram till att prostitution inte\r\nskulle kriminaliseras. Jag hyser också misstro mot\r\nhans förmåga efter hans uttalande i TV-\r\nprogrammet Kanalen under pågående\r\nstyckmordsrättegång. Reportern frågade honom\r\nom att han inte tyckte att åklagaren hade rätt, och\r\ndå svarade han så här:</pre><pre>''Nej, jag tycker faktiskt inte det. Utan där offret,\r\nsom man kallar henne, om hon nu är det. Det är\r\nockså en väldigt kritisk person, det är en\r\nprostituerad kvinna som är missbrukare. Om det\r\nhade varit ett annat offer, exempelvis en anhörig till\r\nnågon av dessa båda åtalade, då hade jag utifrån\r\nkriminologisk synpunkt varit benägen att bedöma\r\ndet på ett annat sätt. Personer med den här\r\nbakgrunden, som det här offret har, de löper en\r\nväldigt stor risk. De kan faktiskt springa på en\r\ngalning i kraft av sin livsföring. Det är när man har\r\nett sådant här fall med ett offer av den här typen\r\nunder sådana här omständigheter, det är då väldigt\r\nkritiskt och väldigt viktigt att man är klar över att\r\ndet faktiskt finns en gärning i det här fallet, ett\r\nmord, och att det kan kopplas på ett bestämt sätt\r\ntill vissa personer. Och det kan man inte göra här.''</pre><pre>Detta uttalande tycker jag verkligen visar att Leif G\r\nW Persson inte alls har förstått de bakomliggande\r\norsakerna till prostitution. Hans uttalande kan\r\nockså tyda på att prostitution skulle bygga på\r\nfrivillighet. Därför ifrågasätter jag Leif G W\r\nPersson som utredare i detta fall.</pre><pre>Anf. 87 BENGT-OLA RYTTAR (s):</pre><pre>Herr talman! Ingbritt Irhammar tycker att\r\ndomstolarnas domar automatiskt skall leda till\r\nutbetalning av skadestånd till brottsoffer. Jag tror\r\natt den ordning som råder garanterar en smidigare\r\nhandläggning med kanske mer mänskliga aspekter\r\ni besluten än vad den strikta juridiken hos en\r\ndomstol kan innebära. Det tror jag kan vara till\r\nfördel.</pre><pre>Jag hävdar att det på senare år verkligen har hänt\r\nmycket på detta område. Jag vill inte ta ifrån\r\noppositionen deras andel i denna goda utveckling.\r\nDet är bra att vi är så pass överens som vi är om att\r\ndet är en viktig sektor.</pre><pre>Jag tycker, Lars Sundin, att det är bra att det pågår\r\narbete i departementet på den här punkten.\r\nResultatet av det arbetet kommer att redovisas i\r\nsinom tid. Jag hoppas att det tryck som folkpartiet\r\nutövar i den här frågan leder till att arbetet kommer\r\natt ske skyndsamt.</pre><pre>Jag har inte läst det citat Berith Eriksson läste upp\r\noch har alltså inte kunnat begrunda det. På mig gör\r\ndet närmaste intrycket att Leif G W Persson uttalar\r\nsig om hur klasskrankorna i samhället påverkar\r\nbrottsbedömningen och inte om sin egen värdering\r\nav prostituerade människor. Jag hoppas att den\r\ntolkningen är den riktiga, och jag tror att både\r\nBerith Eriksson och jag har varit inne på det.</pre><pre>Anf. 88 BERITH ERIKSSON (v):</pre><pre>Herr talman! Om det vore så väl! Jag minns att jag\r\nhörde citatet i radioprogammet Kanalen den här\r\ndagen. Om Bengt-Ola Ryttar tar sig tid att läsa\r\ncitatet skall han finna att det är Leif G W Perssons\r\negna värderingar när det gäller prostituerade\r\nkvinnor som här kommer fram.</pre><pre>Anf. 89 BENGT-OLA RYTTAR (s):</pre><pre>Herr talman! Jag skall gärna läsa citatet, men jag\r\nhar inte uppfattat det på samma sätt som Berith\r\nEriksson.</pre><pre>Överläggningen var härmed avslutad.</pre><pre>(Beslut skulle fattas den 25 april.)</pre><pre>10 § Anslag till utredningar m.m.</pre><pre>Föredrogs</pre><pre>justitieutskottets betänkande</pre><pre>1990/91:JuU22 Anslag till utredningar m.m. (prop.\r\n1990/91:100 delvis).</pre><pre>Anf. 90 BIRGIT HENRIKSSON (m):</pre><pre>Herr talman! Justitieutskottets betänkande nr 22\r\nhar rubriken Anslag till utredningar m.m. Vi\r\nmoderater följer i reservationer upp två motioner\r\nnämligen Ju609 av Allan Ekström om tjänstefel och\r\nJu634 av Jerry Martinger om påföljd för olovlig\r\nkörning. Dessa motioner behandlar två olika men\r\nvar för sig viktiga områden inom betänkandets ram.</pre><pre>Jag yrkar inte bifall till reservation nr 6, men jag vill\r\nklargöra att vi ställer oss bakom reservationen, som\r\nbehandlar frågan om tjänstefel.</pre><pre>År 1989 återinförde riksdagen i sina huvuddrag\r\nlagen om ansvar för tjänstefel, men vi anser att den\r\nreform som då genomfördes inte var tillräcklig.</pre><pre>Den nya bestämmelsen i 20 kap. 1 § i brottsbalken\r\nom tjänstefel avser nämligen inte all offentlig makt\r\nutan bara sådan som kommer till uttryck i samband\r\nmed myndighetsutövning. Vi anser att all\r\nverksamhet som är skattefinansierad eller eljest\r\nbedrivs med stat eller kommun som huvudman bör\r\nvara förenad med särskilt ansvar. Vi anser t.ex. att\r\nen kommunstyrelse som fattar beslut som innebär\r\növerskridande av den allmänna kompetensen eller\r\nsom, vilket i dag inte är så ovanligt, sätter sig över\r\ndomstolarnas avgörande i kommunalbesvär skall\r\nkunna ställas till ansvar. Därför anser vi att\r\nriksdagen borde fatta beslut om sådan ändring av\r\n20 kap. 1 § i brottsbalken att begränsningen av\r\ntjänstefel till begreppet ''myndighetsutövning''\r\nslopas.</pre><pre>Reservation nr 7 under mom. 10 om olovlig körning\r\ngäller också en mycket allvarlig fråga. Varje år\r\nförekommer ett mycket stort olovliga körningar.\r\nDet upprörande är att det i stor utsträckning är\r\nsamma människor som står för upprepade olovliga\r\nkörningar. Det förekommer t.o.m. att personer\r\nsom dömts för trafikbrott och blivit fråntagna sina\r\nkörkort ändå kör till rätten i bil.</pre><pre>För att i någon mån skärpa straffet anser vi\r\nmoderater att maximistraffet för olovlig körning\r\nbör ändras. I dag är maximistraffet fängelse i sex\r\nmånader, och vi moderater anser att man för att öka\r\nrespekten för stadgandet i 3 § trafikbrottslagen bör\r\nhöja straffet för detta brott till fängelse i ett år.</pre><pre>Herr talman! Jag yrkar bifall till reservation nr 7 om\r\nolovlig körning.</pre><pre>Anf. 91 LARS SUNDIN (fp):</pre><pre>Herr talman! För att förbättra rekryteringen både\r\nav domare och åklagare har folkpartiet liberalerna\r\nföreslagit en rad åtgärder som utskottsmajoriteten\r\navvisar. Bakgrunden till våra förslag är naturligtvis\r\nde svårigheter som man har inom både\r\ndomstolsväsendet och åklagarväsendet att behålla\r\nsin personal -- avhoppen är många -- och att\r\nrekrytera ny personal. Problemen bottnar i en\r\nkombination av för hög arbetsbelastning, eftersatt\r\nteknik, dålig arbetsmiljö, föråldrade\r\narbetsmetoder och en lönesättning som länge har\r\nsläppat efter. Banker, försäkringsbolag och\r\nadvokatkontor har ofta attraktivare arbetsmiljö\r\noch åtskilliga andra förmåner, varför avhoppen dit\r\nav unga jurister knappast är förvånande.</pre><pre>Det krävs jurister av god kvalitet för att\r\nrättssäkerheten skall upprätthållas.\r\nRättssäkerheten är för oss i folkpartiet liberalerna\r\nutomordentligt viktig. Därför beklagar vi\r\nnaturligtvis att utskottsmajoriteten avstyrkt våra\r\nmotionsförslag. Inte ens att ge domarutredningen\r\nett tilläggsdirektiv om att också utreda en\r\nreformering av den s.k. fiskalsutbildningen kan\r\nman tänka sig för att undersöka om man på det\r\nsättet kan få en moderniserad av domarkarriär.</pre><pre>När det gäller rekryteringsläget inom\r\nåklagarväsendet konstaterar utskottsmajoriteten\r\nhelt kort att läget för närvarande är gott. Något\r\nlångsiktigare perspektiv har man inte -- man är så\r\nnöjd, så nöjd!</pre><pre>Herr talman! Förutom reservation 2 om\r\nförändringsarbete inom åklagarväsendet och\r\nreservation 3 om moderniserad domarkarriär finns\r\ni betänkandet ytterligare ett par reservationer som\r\nvi i folkpartiet liberalerna står bakom.</pre><pre>I reservation 1 föreslås att det kriminaliserade\r\nområdet bör minska. Jag vet att det finns en\r\nåklagarutredning som ägnar sig åt denna fråga.\r\nMan kan tycka att den utredningen har tillräckligt\r\nmycket att göra. Redan i rapporten från RÅ finns\r\nett förslag till avkriminalisering, som man enligt\r\nmin mening hade kunnat lägga till grund för en\r\nlagändring utan ytterligare något utredande. Vi\r\ntror att det är ett sätt att öka respekten för vår\r\nstrafflagsstiftning, om endast sådana handlingar\r\nsom är direkt förkastliga kriminaliseras.</pre><pre>Slutligen, herr talman, vill vi att domarutredningen\r\nmed förtur skall ta itu med den översyn av frågan\r\nav rättegångskostnader i förvaltningsprocessen som\r\nriksdagen länge har efterlyst. Det var redan 1985\r\nsom riksdagen gav regeringen till känna att frågan\r\nborde utredas, men ännu har inte något förslag som\r\nkan ligga till grund för sådan lagstiftning framlagts.\r\nSaken brådskar enligt vår mening.</pre><pre>Jag yrkar bifall till reservation nr 5 och uttalar\r\nnaturligtvis folkpartiet liberalernas stöd till de\r\növriga reservationer som folkpartisterna i utskottet\r\nstår bakom.</pre><pre>Anf. 92 ANDERS SVÄRD (c):</pre><pre>Herr talman! Till det betänkande som nu\r\nbehandlas är fogat ett antal reservationer. Vi\r\ncenterpartister står bakom reservationerna nr 4 och\r\n5. Jag yrkar för tids vinnande bara bifall till\r\nreservation nr 5.</pre><pre>I reservation nr 4 pekar vi på behovet av en\r\nskyndsam utredning angående vissa häktesfrågor.\r\nDet finns t.ex. häktade med speciella vårdbehov\r\noch häktade vårdnadshavare med små barn. Vi vill\r\natt behovet av särskilda kvinnoplatser skall belysas.\r\nDen särskilda utredaren bör av regeringen få\r\ntilläggsdirektiv i dessa avseenden.</pre><pre>Även när det gäller rättegångskostnader i\r\nförvaltningsprocessen pågår ett utredningsarbete\r\ninom domstolsutredningen. Men det går för sakta.\r\nFrågan bör utredas med stor skyndsamhet och med\r\nförtur så att riksdagen snarast kan få ta ställning till\r\nförslag från regeringen i den här frågan.</pre><pre>I motion Ju705 pekar vi motionärer på behovet av\r\nen mer allmän rätt till ersättning för kostnader i\r\nskatteärenden. Ersättning bör t.ex. alltid utgå i de\r\nfall då en enskilds talan vunnit bifall och om det\r\nallmänna drivit målet vidare med avsikt att erhålla\r\nprejudikat. Den skattskyldiges personliga\r\nekonomiska förhållanden eller omständigheter i\r\növrigt kan också motivera ersättning.</pre><pre>Herr talman! Jag yrkar således bifall till reservation\r\nnr 5.</pre><pre>Anf. 93 BARBRO ANDERSSON (s):</pre><pre>Herr talman! Detta betänkande med rubriken\r\nAnslag till utredningar m.m., behandlar delar av\r\nbudgetpropositionen samt tio motioner. Sju\r\nreservationer finns fogade till betänkandet. Jag har\r\nför avsikt att kort kommentera de reservationer\r\nsom det här har yrkats bifall till.</pre><pre>Reservation nr 2 handlar om förändringsarbetet\r\ninom åklagarväsendet. Flera av de frågor som\r\nmotionärerna tar upp har redan varit föremål för\r\növerväganden i olika sammanhang. En särskild\r\ntjänst för arbete med enbart rekryteringsfrågor har\r\ninrättats på riksåklagarens kansli. Enligt vad\r\nutskottet har erfarit är rekryteringsläget för\r\nnärvarande gott. Vi föreslår därför avslag på detta\r\nyrkande.</pre><pre>Reservation nr 3 behandlar en moderniserad\r\ndomarkarriär. Domarkarriären har nyligen varit\r\nföremål för en översyn. Ärendet behandlades i\r\nriksdagen förra riksmötet. I propositioner från\r\nförra riksmötet presenterades riktlinjer för en\r\navkortad och sammanhållen domarutbildning.\r\nRiksdagen lämnade då utan erinran vad\r\njustitieministern anfört. Då behandlades också en\r\nmotion med liknande yrkanden som de här\r\naktuella. Yrkandet avslogs. Utskottsmajoriteten\r\nhar samma uppfattning även i år och avslår\r\nyrkandet.</pre><pre>Reservation nr 5 föregås av två motioner från\r\ncentern och folkpartiet där man begär förslag till\r\nlagstiftning och rätt för enskilda att erhålla\r\nersättning för rättegångskostnader i\r\nförvaltningsprocessen. Domstolsutredningen skall\r\nenligt sina direktiv göra just den översyn som\r\nmotionärerna efterlyser. Enligt utskottsmajoriteten\r\nbör resultatet avvaktas. Därför avslår vi\r\nmotionerna och reservationerna.</pre><pre>Reservation nr 6 handlar om tjänstefel. En\r\nproposition om utvidgning av det straffrättsliga\r\ntjänsteansvaret för offentligt anställda behandlades\r\nunder riksmötet 1988/89. Utskottet sade då att det\r\nkan finnas anledning att se över omfattningen av\r\nstraffansvaret och förordade en sådan översyn.\r\nDetta gav riksdagen regeringen till känna.\r\nUtskottet står kvar vid detta ställningstagande och\r\nmotionsyrkandet avslås.</pre><pre>Reservation nr 7 tar upp olovlig körning. Även\r\ndenna fråga är föremål för överväganden inom\r\nregeringskansliet med anledning av\r\nfängelsestraffkommitténs förslag. Det bör inte\r\nföregripas. Utskottsmajoriteten avslår yrkandet.</pre><pre>Herr talman! Jag yrkar bifall till utskottets\r\nhemställan i betänkandet och avslag på samtliga\r\nreservationer.</pre><pre>Anf. 94 BIRGIT HENRIKSSON (m):</pre><pre>Herr talman! Vi får mycket ofta höra att saker är\r\nunder utredning. När det gäller påföljder för\r\nolovlig körning har det visat sig att de bestämmelser\r\nsom kom så sent som 1987, där man kunde gå in\r\nmed förverkande av fordon enligt 7 §\r\ntrafikbrottslagen, inte alls har ökat respekten för\r\nlagen såsom man hade hoppats. Värdena på de\r\nförverkade fordonen har enligt en undersökning\r\nsom har genomförts av riksåklagaren i allmänhet\r\nvarit mycket låga. Det har rört sig om värden på\r\nbilar från 500 kr. upp mot sextusenkronorsgränsen.\r\nDet här har således inte haft den effekt som man\r\nhade hoppats på.</pre><pre>Därför menar vi moderater att det är viktigt att i\r\nstället skärpa maximistraffet för olovlig körning.\r\nVid upprepade brott bör straffet höjas från ett halvt\r\nårs fängelse till ett år. Det skulle också ge\r\nmöjligheter till anhållande och häktning om det\r\nvisar sig att den som misstänks trots förverkande\r\ninte kan avhållas från att fortsätta sin brottsliga\r\nverksamhet. Vi anser att detta är så angeläget,\r\neftersom dessa personer är inblandade i så många\r\ntrafikolyckor, att man borde kunna ta ett steg nu.</pre><pre>Anf. 95 LARS SUNDIN (fp):</pre><pre>Herr talman! Barbro Andersson säger att\r\nrekryteringsläget för åklagare just nu är gott, och\r\nhon låter sig nöjas med det. Det beror enligt min\r\nmening på en rad olika orsaker, bl.a.\r\nkonjunkturläget. Har ni, Barbro Andersson, ingen\r\nmer långsiktig personalpolitik? Hur skall man på\r\nsikt kunna förbättra rekryteringsläget när det gäller\r\nåklagare? Att det just nu är bra kan ha särskilda\r\norsaker.</pre><pre>Överläggningen var härmed avslutad.</pre><pre>(Beslut skulle fattas den 25 april.)</pre><pre>11 § Anslag till brottsförebyggande rådet</pre><pre>Föredrogs</pre><pre>justitieutskottets betänkande</pre><pre>1990/91:JuU24 Anslag till brottsförebyggande\r\nrådet (prop. 1990/91:100 delvis).</pre><pre>Anf. 96 INGBRITT IRHAMMAR (c):</pre><pre>Herr talman! I betänkandet finns fyra\r\nreservationer, och jag tänker ställa mig bakom alla.\r\nDet innebär att jag även stödjer reservation 1 av\r\nKrister Skånberg angående inrättande av\r\nprofessurer på BRÅ. Det är, anser jag, mycket\r\nangeläget att professurer inrättas vid BRÅ. Det\r\nskulle vara till fördel för den kriminalpolitiska\r\nforskningen i vårt land. Det skulle underlätta\r\nrekryteringen och återväxten av forskare och\r\nutbildning samt handledning av doktorander inom\r\nområdet. Det skulle underlätta möjligheten att\r\nbehålla kvalificerade forskare inom BRÅ och inom\r\nSverige. BRÅ kan erbjuda en attraktiv\r\nforskarmiljö. Det finns kvalificerat folk där, och vi\r\nbehöver värna om dem. Detta är skäl nog att stödja\r\nreservation 1.</pre><pre>På forskningsområdet trycker vi inom centern\r\nsärskilt på tre områden. Det gäller forskning om\r\nvåld mot kvinnor, forskning om könsrollernas\r\nbetydelse för brottsbenägenheten och forskning om\r\neffekten av olika behandlingsmetoder.</pre><pre>När det gäller forskning om våld mot kvinnor har\r\nvisserligen ett flertal initiativ tagits för att få fram\r\nkunskap om orsaker till våldet för att få fram rätt\r\nstödinsatser.</pre><pre>Vi har i vår centermotion framfört krav på\r\ntvärvetenskaplig forskning i vad gäller\r\nkvinnomisshandel och sexualiserat våld. Det är\r\nmöjligt att en professur borde ha inrättats på BRÅ\r\njust på detta område. Det hade kanske varit bättre\r\nän att placera en professur vid Uppsala universitet.\r\nDet behövs nämligen mer av tillämpad forskning,\r\nvilket skulle kunna ske vid BRÅ, även inom\r\nkvinnovåldssidan.</pre><pre>Beträffande forskning om könsrollernas betydelse\r\nhar BRÅ erinrat om att ytterligare forskning\r\nbehövs på området. Den rapport som det hänvisas\r\ntill i betänkandet, Kvinnobrott, är lämplig att\r\ninspirera till fortsatt diskussion och forskning. Det\r\nfinns ett problem på området som jag väl känner\r\ntill, nämligen att få i gång fortsatt forskning.</pre><pre>Forskningen på behandlingsområdet anser jag nog\r\ni dag är det allra viktigaste att förstärka. Den\r\nforskning som i dag sker är otillräcklig. Visserligen\r\npågår visst forskningsarbete inom\r\nkriminalvårdsstyrelsen och visst förarbete mellan\r\nBRÅ och kriminalvårdsstyrelsen med tanke på\r\nsamarbete i framtiden. Jag vill trycka på behovet av\r\nextern utvärdering av kriminalvårdens\r\nbehandlingsresultat, vilket borde komma till stånd\r\ninom BRÅ.</pre><pre>Med detta yrkar jag bifall till reservation 2.</pre><pre>Anf. 97 EVA JOHANSSON (s):</pre><pre>Herr talman! Justitieutskottet -- och jag hoppas\r\nockså riksdagen så småningom -- är helt överens om\r\natt det är viktigt att vi skaffar oss så goda kunskaper\r\nsom möjligt om kriminaliteten och dess orsaker och\r\nverkningar och med vilka medel vi kan förebygga\r\nbrott. Det är också viktigt att de kunskaper som vi\r\nhar på det här området och får genom forsknings-\r\noch utvecklingsarbete kan sprida sig till så många\r\nsom möjligt. Det behövs för att alla de som t.ex.\r\narbetar inom kriminalvården och socialtjänsten\r\nskall kunna klara sina arbetsuppgifter så bra som\r\nmöjligt. Det är också nödvändigt att flera får ökade\r\nkunskaper. Vi som politiker behöver kunskaper för\r\natt kunna göra de rätta avvägningarna i vårt arbete.\r\nÄven allmänheten har intresse av att få del av\r\nfaktakunskaper.</pre><pre>Kriminaliteten och dess orsaker är ofta ett hett\r\ndebattämne, och det är bra. Men ibland förs\r\ndebatten från utgångspunkter som inte är helt\r\nsakliga. Den bild som bl.a. massmedia ger av\r\nbrottslighetens utveckling och ibland av\r\nkriminalvårdens verksamhet är inte alltid grundad\r\npå verkligheten. Därför är det nödvändigt att fakta\r\nkan göra sig gällande och tränga igenom\r\nmediabruset.</pre><pre>I det här avseendet har BRÅ en viktig roll att spela.\r\nJag tycker att BRÅ sköter sina uppgifter på ett bra\r\nsätt, inte minst genom att publicera sina\r\nforskningsresultat på ett lättbegripligt sätt så att de\r\nblir tillgängliga för många. Om detta, tror jag som\r\nsagt, att utskottet är helt överens. Jag yrkar bifall\r\ntill utskottets hemställan i betänkande nr 24 och\r\navslag på de reservationer som trots enigheten har\r\nfogats till betänkandet.</pre><pre>I tre av reservationerna föreslås tillkännagivande\r\ntill regeringen om forskningsinsatser på olika\r\nområden. I samtliga de fall som tas upp i\r\nreservationerna har vi konstaterat från utskottets\r\nsida att arbetet redan är i gång och att det finns\r\nplaner för en fortsättning. Därför anser vi inte att\r\ndet är nödvändigt att vi påtalar dessa behov för\r\nregeringen. De är ju redan kända. Det är att slå in\r\nöppna dörrar. Det är något som jag tycker har blivit\r\nallt vanligare i vårt sätt att handskas med saker och\r\nting i utskottet. Jag tror inte att det är bra för\r\nriksdagens anseende. I värsta fall kan de som\r\nlyssnar på eller läser vad vi säger få för sig att vi inte\r\nvet vad som pågår.</pre><pre>När det gäller tillsättandet av professur vid BRÅ\r\nhar utskottet och sedermera även riksdagen redan i\r\nbetänkandet om forskningspropositionen förra året\r\nuttalat vikten av att forsknings- och\r\nutvecklingsarbetet vid BRÅ får bedrivas under\r\ntillfredsställande omständigheter. Just inrättandet\r\nav professurer vid BRÅ nämndes som viktigt.\r\nUtskottet ansåg därför att det borde beaktas på sikt\r\ni det fortsatta arbetet. Utskottet förväntar sig\r\nnaturligtvis att regeringen så snart det är möjligt\r\nuppfyller dessa önskemål utan att riksdagen\r\nupprepar uttalandena.</pre><pre>Anf. 98 HANS GÖRAN FRANCK (s):</pre><pre>Herr talman! Jag och Stig Gustafsson har väckt en\r\nmotion i vilken vi ansåg att ett tillkännagivande om\r\nprofessurer vid BRÅ behövde göras. Anledningen\r\när att detta behov förbigås med tystnad i\r\nbudgetpropositionen. Det är i och för sig bra att\r\nutskottet tidigare delade och även nu delar\r\nuppfattningen om behovet av professurer. Det\r\nförefaller dock som om intresset är för svagt. Jag\r\ntycker därför att utskottet borde, som vi yrkade,\r\ngöra ett tillkännagivande.</pre><pre>Det är ingen överdrift att påstå att BRÅ har svarat\r\nför större delen av den grundläggande\r\nkriminologiska forskningen här i landet sedan sin\r\ntillkomst 1974.</pre><pre>Det är anmärkningsvärt att BRÅ, som är den\r\nstörsta kriminologiska forskningsinstitutionen i\r\nSkandinavien, saknar professurer. För att få\r\nbehålla kvalificerade forskare vid BRÅ, för att\r\nkunna upprätthålla en hög forskningskvalitet och\r\nför att kunna erbjuda en attraktiv forskningsmiljö\r\när det nödvändigt att professurer inrättas inom det\r\nkriminologiska och kriminalpolitiska området.</pre><pre>Med dessa ord vill jag säga att jag stöder den\r\nreservation som avgivits i överensstämmelse med\r\nvår motion. Jag hoppas att utskottet i\r\nfortsättningen kommer att vara pådrivande för att\r\nförslaget snarast skall bli en realitet.</pre><pre>Överläggningen var härmed avslutad.</pre><pre>(Beslut skulle fattas den 25 april.)</pre><pre>12 § Handelsagentur</pre><pre>Föredrogs</pre><pre>lagutskottets betänkande</pre><pre>1990/91:LU25 Handelsagentur (prop. 1990/91:63).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 25 april.)</pre><pre>\r\nAjournering</pre><pre>Kammaren beslöt kl. 17.51 att ajournera\r\nförhandlingarna till kl. 19.00 för middagsuppehåll.</pre><pre>\r\nÅterupptagna förhandlingar</pre><pre>Förhandlingarna återupptogs kl. 19.00.</pre><pre></pre><pre>13 § Anslag till utveckling av skolväsendet,\r\nm.m.</pre><pre>Föredrogs</pre><pre>utbildningsutskottets betänkanden</pre><pre>1990/91:UbU6 Anslag till utveckling av\r\nskolväsendet m.m. (prop. 1990/91:100 delvis),</pre><pre>1990/91:UbU7 Bidrag till det kommunala offentliga\r\nskolväsendet (prop. 1990/91:100 delvis),</pre><pre>1990/91:UbU8 Bidrag till särskolor, m.m. (prop.\r\n1990/91:100 delvis),</pre><pre>1990/91:UbU9 Bidrag till fristående skolor (prop.\r\n1990/91:100 delvis) samt</pre><pre>1990/91:UbU10 Utrustningsbidrag m.m. på\r\nskolområdet (prop. 1990/91:100 delvis).</pre><pre>Andre vice talmannen meddelade att\r\nutbildningsutskottets betänkanden UbU6, UbU7,\r\nUbU8, UbU9 och UbU10 skulle debatteras\r\ngemensamt.</pre><pre>Anf. 99 ANN-CATHRINE HAGLUND\r\n(m):</pre><pre>Herr talman! Utanför riksdagshuset har i dag\r\nWaldorfskolorna demonstrerat -- jag vet inte för\r\nvilken gång i ordningen. Deras kamp mot ett\r\nbidragssystem som diskriminerar de fristående\r\nskolorna har pågått länge och torde få fortsätta så\r\nlänge som socialdemokraterna finns i\r\nregeringsställning.</pre><pre>Av budgetpropositionen kan man utläsa att\r\nskolministern inte ser behov av fler fristående\r\nskolor på gymnasial nivå. Av förslaget som helhet\r\nkan man se att regeringen helst inte vill ha\r\nfristående skolor på grundskolenivå heller.</pre><pre>Att alternativa lösningar inte kommer att släppas\r\nfram av socialdemokraterna framgår tydligt när\r\nman tar del av skolminister Göran Perssons\r\nuttalanden.</pre><pre>Häromdagen hävdade han att ett av argumenten\r\nför en tidigare skolstart är att han måste gå de\r\nföräldrar till mötes som önskar en tidigare skolstart\r\nför sina barn. ''Annars riskerar vi att dessa föräldrar\r\nsöker andra lösningar och därmed hotas den\r\nsammanhållna grundskolan.''</pre><pre>Så argumenterade Göran Persson, och klarare kan\r\ndet väl inte sägas. Det är inte elevernas bästa, eller\r\nföräldrarnas berättigade krav, som skall vara\r\nvägledande för politiken. Det gäller att främst\r\nbevaka och bevara ett sammanhållet skolsystem,\r\nlika för alla. Det är skolministerns paroll.</pre><pre>Senast den 7 mars i år debatterade vi ett\r\nsaneringsbidrag för de Waldorfskolor som hade\r\nakuta ekonomiska problem; Norrköping, Umeå,\r\nGöteborg och Örebro. Skolministern var mot\r\nbakgrund av den ovan redovisade inställningen\r\nföljdriktigt mycket kallsinnig till möjligheterna att\r\nhjälpa dem trots att ett saneringsbidrag skulle röra\r\nsig om för staten ganska små summor.</pre><pre>Situationen för Waldorfskolan i Norrköping är nu\r\nså allvarlig att lärarna är permitterade och skolan\r\nstår inför ett direkt stängningshot den 1 maj. Vad\r\nskall då hända med eleverna?</pre><pre>För oss moderater är det ofattbart att orättvisan får\r\nfortsätta. Varför skall inte alla skolelever i vårt land\r\nfå likvärdigt stöd till sin skolgång? Har inte staten\r\nett ansvar för skolgången även för de barn som går\r\ni fristående skola, i Waldorfskola? För barnen i\r\nWaldorfskolan i Norrköping?</pre><pre>Visserligen höjs bidraget till 13 000 kr. per elev,\r\nmen det motsvarar ingalunda vad en elev i den\r\nkommunala grundskolan kostar, nämligen drygt\r\n20 000 kr. i statliga bidrag.</pre><pre>Dessutom skall de fristående skolor som tidigare\r\nfått ett högre statsbidrag få sitt statsbidrag fruset.\r\nDetta leder till en orimlig situation för dem.</pre><pre>Vi moderater anser att föräldrar och elever måste\r\nfå ökad rätt att välja skola -- fristående eller allmän\r\neller skola inom det allmänna skolväsendet.\r\nMöjligheten att gå i en fristående skola får inte vara\r\nberoende av plånboken.</pre><pre>Vi anser också att skolmyndigheterna skall vara\r\nskyldiga att informera om rätten att välja skola och\r\natt i största möjliga utsträckning tillgodose elevers\r\noch föräldrars val av skola.</pre><pre>Varför är då valet av skola så viktigt?</pre><pre>Det är viktigt därför att vi alla är olika. En enda\r\nskolform kan inte tillgodose alla.</pre><pre>Det är viktigt därför att rätten och möjligheten att\r\nvälja leder till en vitalisering och skapar en debatt\r\noch ett engagemang som är bra för både eleverna\r\noch skolan.</pre><pre>Det är viktigt därför att vi får en konkurrens mellan\r\nolika skolor, en konkurrens som ger utveckling.\r\nOlika utbildningsanordnare stimuleras att göra\r\nskolan så bra som möjligt. En icke-vald skola får\r\nsignalen att det är dags att göra något för att\r\nförbättra kvaliteten.</pre><pre>Rätten att välja får sin särskilda betydelse när inte\r\nalla skolor är lika. Alla skolor skall självfallet ge en\r\ngemensam kärna av kunskaper och färdigheter,\r\nmen därutöver bör alla skolor ha rätten och\r\nmöjligheten att skapa sig en särskild profil. Det må\r\nvara särskilda satsningar på matematik, språk,\r\nteknik eller särskild pedagogik. Det må vara\r\nWaldorfpedagogik eller Montessoripedagogik.</pre><pre>Det skall vara lika möjligt för den som har en\r\nspeciell begåvning att få sitt speciella intresse\r\ntillgodosett som för den som är kvick i benen eller\r\nsnabb i simning.</pre><pre>Statsbidraget skall därför utformas så att bidraget\r\nföljer eleven till den skola eleven valt -- fristående\r\neller allmän.</pre><pre>Herr talman! De betänkanden från\r\nutbildningsutskottet som vi i dag skall behandla rör\r\nviktiga frågor på skolområdet, framför allt\r\nsektorsbidraget.</pre><pre>Svensk skola förfogar över internationellt sett stora\r\nekonomiska resurser, men vår skola presterar inte\r\npå samma höga nivå. Men det beror inte på\r\nbristande resurser utan på att pengarna i alltför\r\nliten utsträckning satsas på det som är skolans\r\nhuvuduppgift -- att ge kunskaper och färdigheter.\r\nFör att lyckas med detta krävs välutbildade lärare,\r\nändamålsenliga lokaler och bra läromedel samt att\r\nresurserna i första hand satsas på undervisningen.</pre><pre>Den socialdemokratiska skolpolitiken har inte\r\nutformats så att hänsyn tas till elevernas olika\r\nbehov och ders rätt att utvecklas optimalt utifrån\r\nsina förutsättningar. Krav på förment jämlikhet\r\nliksom centralisering har lett till en omfattande och\r\nresursslukande byråkrati.</pre><pre>Resurser har slussats från undervisning till andra\r\nuppgifter. Bidragen har dessutom konstruerats så\r\natt kommunerna stimulerats att anslå ytterligare\r\nmedel för dessa ändamål.</pre><pre>Statsbidragen bör därför läggas om. Principen bör\r\nvara att skolan får ett anslag för varje elev och att\r\nföräldrar och elever ges frihet att själva välja skola\r\noch skolform.</pre><pre>Bidragssystemet skall ge skolan och lärarna stor\r\nfrihet att själva disponera resurserna. Om skolans\r\nhuvuduppgift lyfts fram och skolans mål är\r\ntillräckligt klart formulerade, kan man med\r\nförtroende lämna åt dem som är professionella att\r\nforma verksamheten så att målen nås.</pre><pre>Vi har i våra motioner lagt fram förslag om ett\r\nsådant statsbidragssystem.</pre><pre>Våra besparingar inom utbildningssektorn har\r\nutformats så att de i första hand avser\r\nadministration. Vi föreslår också i år som tidigare\r\növerföringar i syfte att förstärka undervisningen.</pre><pre>Vi avvisar särskilda stimulansbidrag och anser att\r\nsådana skall avskaffas och medlen överföras till\r\nkommunerna, som då själva kan besluta om\r\nanvändningen.</pre><pre>Stimulansbidrag styr den lokala verksamheten och\r\nbinder upp resurser för fördelningen av dem.</pre><pre>Vidare anser vi att lokaler och arbetsmiljö är ett\r\nlokalt ansvar. Vi moderater har i ett annat\r\nsammanhang föreslagit att arbetsgivaravgifterna\r\nskall sänkas med 4,5 procentenheter. Det ger ökade\r\nmöjligheter för kommunerna att sköta sina lokaler\r\npå ett bättre sätt.</pre><pre>De 300 miljoner kronor som regeringen under\r\nkommunaliseringsdebatten lovade vpk skulle\r\nanslås till skolmiljön bör i stället gå till en\r\nämnesinriktad lärarfortbildning. Detta torde vara\r\nbland det viktigaste för att förbättra skolans\r\narbetsmiljö och höja kvaliteten i skolarbetet.</pre><pre>Vi moderater har i våra motioner redovisat den\r\ninriktning vi vill ge arbetet i skolan:</pre><pre>Vi vill ha klara mål som sätter kunskaper och\r\nfärdigheter i centrum. Målen skall formuleras så att\r\nskolans huvuduppgift blir tydlig och möjlig att\r\ngenomföra. Av läroplanen skall klart framgå att\r\nläxor skall vara ett reguljärt inslag i skolarbetet för\r\natt ge eleverna rejäla kunskaper.</pre><pre>Vi vill ha betyg som redovisar kunskaper och\r\nfärdigheter i relation till läroplanens krav och som\r\nsätts första gången vid utgången av lågstadiet och\r\ndärefter ges varje termin.</pre><pre>Vi vill ha rätt att välja skola och ett statsbidrag som\r\nföljer elevens val av skola. Vårt system öppnar för\r\nskolor som kan organiseras och styras på olika sätt\r\noch därmed i princip bli självstyrande. Möjligheter\r\nöppnas för personalkooperativ samt föräldra- eller\r\norganisationsdrivna skolor.</pre><pre>Vi vill ha mindre krångel och färre regler.</pre><pre>Vi föreslår en sänkt skolstartsålder och en förskola\r\nåret innan skolstarten som verkligen är förskola i\r\nordets egentliga mening. Lågstadiets organisation,\r\ninnehåll och metodik skall anpassas till att eleverna\r\när ett år yngre.</pre><pre>Vi föreslår ökade möjligheter att välja inriktning\r\noch studiekurs efter intresse. Undervisningen skall\r\nbygga på ämnen. Skolan skall tillsammans med\r\neleven och föräldrarna fortlöpande upprätta\r\nstudieplaner för varje elev.</pre><pre>Vi föreslår en lärarutbildning inriktad på kunskap.\r\nLärarutbildningen skall liksom fortbildningen av\r\nlärare inriktas på att ge goda ämneskunskaper och\r\ndärför bygga på ämnesstudier.</pre><pre>Genom goda kunskaper får läraren den säkerhet\r\nsom leder till att eleverna får bra undervisning.\r\nGoda kunskaper kan också ge ett engagemang som\r\ngör att läraren inte är hänvisad enbart till\r\nläroböckernas framställning.</pre><pre>Den nationella utvärderingen har dessutom visat\r\natt vissa ämnen skjuts åt sidan i\r\nblockundervisningen. Skälet anger lärarna ofta var\r\natt vissa ämnen, såsom religionskunskapen, är\r\nmycket svåra. Det krävs därför rejäla möjligheter\r\ntill ämnesfortbildning och att lärarutbildningen\r\nverkligen ger blivande lärare en gedigen kunskap i\r\nvarje ämne.</pre><pre>Vi har föreslagit en på ämnesstudier byggd\r\nlärarutbildning för lärare som skall undervisa i\r\nårskurserna 4--9. Vi föreslår också att en lärare\r\nskall få ett erbjudande om att genomgå en\r\nfortbildning om 20 poäng vart tionde år.</pre><pre>Den ämnesinriktade fortbildningen är svårt\r\neftersatt. Det är därför angeläget att öka den fria\r\nsektorn i högskolan så att denna kan tillgodose\r\nlärarnas behov av ämnesfortbildning. Vi har därför\r\ngenom överföringar ökat det s.k. LIF-anslaget, det\r\nanslag som bekostar fristående kurser, med 390\r\nmiljoner utöver regeringens förslag.</pre><pre>Herr talman! Vi moderater står självfallet bakom\r\nalla reservationer från moderata företrädare i de\r\nbetänkanden från utbildningsutskottet som vi nu\r\nbehandlar. För att underlätta kammarens arbete\r\nyrkar jag dock endast bifall till reservation nr 9 i\r\nbetänkande UbU6, reservation nr 1 i betänkande\r\nUbU7 och reservation nr 3 i betänkande UbU9.</pre><pre>Anf. 100 LARS LEIJONBORG (fp):</pre><pre>Herr talman! Skolpolitiken i Sverige har präglats\r\nav skärpta motsättningar de senaste åren,\r\nåtminstone om man ser på den ur liberalt\r\nperspektiv. Den traditionella bilden i Sverige har\r\nvarit att skolutvecklingen mycket fram till i början\r\nav 80-talet formades i skärningspunkten mellan\r\nsocialdemokrati och liberalism. Under 80-talet var\r\ndet några stora strider. Jag syftar i första hand på\r\nreformen av lärarutbildningen som beslutades 1985\r\noch kommunaliseringsbeslutet som fattades hösten\r\n1989.</pre><pre>Bilden av att socialdemokratin skapar majoriteter i\r\nförsta hand med stöd från vänster tycks stå sig i det\r\ngymnasiebeslut som skall fattas senare i vår. Vi\r\nmenar att de tre reformerna har gemensamt att de\r\ni för liten grad har varit kunskapsinriktade. Det har\r\ngått att rikta väl underbyggd kritik mot dem, att de\r\nhar inneburit att kunskapsmålet har prioriterats\r\nned. Dagens debatt förs nu mycket i skuggan av den\r\nstrid som pågår om gymnasiereformen.</pre><pre>I ett av de betänkanden vi behandlar finns en\r\nvänsterpartireservation som går tillbaka till beslutet\r\nom kommunalisering och de beslut som fattades i\r\nhöstas om statsbidragssystemet.\r\nKommunaliseringsbeslutet kunde bara genomföras\r\nefter en förhandling i riksdagen mellan\r\nsocialdemokraterna och dåvarande vänsterpartiet\r\nkommunisterna. En majoritet skapades genom att\r\nsocialdemokraterna accepterade ett antal krav från\r\nvänsterpartiet. Det innebar bl.a. att statsbidraget\r\nskulle förbli oförändrat. Ett annat krav var att\r\nklasstorlekarna i mellan- och högstadiet skulle\r\nminska, så att det aldrig skulle förekomma mer än\r\n25 elever i varje klass. Ett tredje krav var att 300\r\nmilj.kr. årligen skulle tillföras till lokalupprustning.</pre><pre>Vi i folkpartiet varnade då för att dessa löften skulle\r\nbrytas. Det som sedan har skett har bekräftat att\r\nvåra varningar var mycket befogade. Dessa 300\r\nmilj.kr. återkommer i debatten flera gånger.\r\nPengarna skall bl.a. användas för lokalupprustning.\r\nMen i ett av de besparingsförslag som regeringen\r\nhar lagt fram utgår man från att 300 milj.kr. sparas\r\nin på hemspråksundervisningen. Nu återkommer\r\nde 300 milj.kr. i den diskussion som nu förs mellan\r\nsocialdemokraterna och vänsterpartiet. Nu skall\r\ndessa 300 milj.kr användas för att förbättra den nya\r\ngymnasieskolan. Samtidigt framgår det av\r\nvänsterpartireservationen i ett av betänkandena att\r\nför att uppnå minskningen av klasstorlekarna skulle\r\ndet egentligen behövas ytterligare 700--800 milj.kr.\r\nSanningen är att regeringen tidigare har föreslagit\r\nbesparingar på skolan i storleksordningen 1,3\r\nmiljarder kronor fram till dess att\r\ngymnasiepropositionen lades. Den propositionen\r\ninnebar, som vi vet, ytterligare besparingar på\r\nskolan.</pre><pre>Det är för mig obegripligt hur vänsterpartiet på\r\nnytt, med tanke på den reservation som finns här\r\nom klasstorlekarna och med tanke på de\r\nbesparingar som man har accepterat med anledning\r\nav regeringens förslag om\r\nhemspråksundervisningen, vågar ge sig in i\r\nuppgörelser med socialdemokraterna om\r\nfinansieringen av skolan.</pre><pre>Jag tycker att dessa löftesbrott är allvarliga. Det\r\nskapar bland väljarna det vi brukar kalla för\r\npolitikerförakt. Men de som är verksamma i\r\nskolan, t.ex. lärarna som vi är så beroende av för\r\natt nå goda resultat i den verksamhet vi diskuterar,\r\nfår ett misstroende mot de politiker som ägnar sig\r\nåt skolfrågor. Det påverkar verksamheten på ett\r\nmycket negativt sätt.</pre><pre>Under 80-talet har vi från liberalt håll fört in en del\r\nnya element i skoldebatten. Jag brukar påpeka att\r\nliberal skolpolitik bygger på de värderingar som vi\r\nhar anledning att tala mer om nästa år när vi skall\r\nfira folkskolans 150-års jubileum. Det är i stor\r\nutsträckning samma värderingar om kunskapens\r\nbetydelse både för hela samhället, för individerna\r\noch för jämlikheten i samhället som ligger till grund\r\nför vår skolpolitik. Men naturligtvis har de\r\nutvecklats.</pre><pre>80-talets debatt om de stora välfärdssystemen har\r\nnaturligtvis också påverkat vår syn på skolan. Det\r\nhar visat sig att skolan, liksom flera andra av\r\nsystemen så som sjukvården, barnomsorgen och\r\näldreomsorgen, i alltför hög grad har varit och är\r\nproducentorienterade i alltför hög grad\r\npolitikerstyrd och i för liten utsträckning utgått från\r\nvad de enskilda individerna som är berörda av\r\nsystemen tycker och tänker.</pre><pre>Detta har lett fram till en del innovationer som vi,\r\nofta tillsammans med moderata samlingspartiet,\r\nhar drivit. Dessa innovationer finns alla upptagna i\r\nreservationer i betänkande 7. Det gäller rätten att\r\nvälja skola. En generösare attityd gentemot\r\nfriskolor. En positiv inställning till profilskolor.\r\nTankar om självstyrande skolor. Som ett\r\ninstrument för att kunna åstadkomma detta skall\r\ndet finnas ett system med elevpeng.</pre><pre>Jag tror att detta pekar hän mot en mera dynamisk\r\nelev- och föräldratillvänd skola än dagens. Jag är\r\növertygad om att vi på 90-talet kommer att få se en\r\nutveckling av det svenska skolsystemet i den\r\nriktningen. Det är beklagligt att vi skall behöva så\r\nmycket politisk strid om detta.</pre><pre>Jag vill i och för sig skjuta in här att de debatter vi\r\nhar fört om skolan på senare år, och som har varit\r\nrätt affekterade, inte enbart är av ondo. Att ett\r\npolitiskt område i högre grad kommer i fokus för\r\nden politiska debatten innebär också att intresset\r\ndras till området på olika sätt. Det kan på längre\r\nsikt faktiskt vara positivt för området. Med några år\r\neller årtiondens mellanrum mår säkert skolområdet\r\nväl av att bli föremål för en mera intensiv politisk\r\ndebatt. I de avseendet har vi blivit väl bönhörda på\r\nsenare tid.</pre><pre>Det brukar ofta resas en huvudinvändning mot\r\ndenna vision som vi har skisserat om mera valfrihet.\r\nDet är att systemet skulle leda till ökad segregation,\r\ndvs. att befolkningsgrupper i högre grad skulle\r\nskiktas i skolsystemet. Jag har då och då försökt\r\nargumentera emot detta. Jag har med intresse tagit\r\ndel i en statlig utredning, bil. 26 till\r\nLångtidsutredningen med namnet Den offentliga\r\nsektorn, ett resonemang om att öka valfriheten på\r\nskolområdet. Utredaren, som heter Stefan Fölster,\r\nskriver: ''En principiell invändning mot valfrihet är\r\natt välutbildade föräldrar är duktigare på att flytta\r\nsina barn till de bästa skolorna. Det uppstår därför\r\nen segregering där priviligierade elever är\r\növerrepresenterade i de bästa skolorna. Detta är\r\ndock inte en självklar effekt. Argumentet bortser\r\nfrån att en betydande segregering redan\r\nförekommer på flera håll i Sverige till följd av att\r\nbostadsområden är segregerade. Under sådana\r\nförhållanden är det mycket möjligt att valfrihet\r\nminskar segregeringen genom att varje skola kan\r\nlocka till sig elever från ett större\r\nupptagningsområde.''</pre><pre>Stefan Fölster redogör sedan för några\r\ninternationella erfarenheter, som jag har nämnt i\r\nkammaren tidigare, som visar att i vissa fall kan\r\nsystem med valfrihet rent av minska segregationen\r\ni skolsystemet. Jag hoppas att denna typ av inlägg\r\ngör att de som slentrianmässigt avvisar dessa tankar\r\ntar sig ytterligare en funderare.</pre><pre>Jag tänkte beröra några av de reservationer som vi\r\nhar fogade till betänkandena. Moderaterna och\r\nfolkpartiet tar i en reservation, liksom centern i en\r\nannan reservation, upp frågan om fortbildning av\r\nlärare, inte minst i religionsämnet. Vi känner stor\r\noro för religionsämnets ställning, både i\r\ngrundskolan och i gymnasieskolan. Den\r\nutvärdering av grundskolan som SÖ har kommit\r\nmed visar det vi har vetat länge, nämligen att\r\nkvaliteten i religionsundervisningen inte är\r\ntillräckligt hög. Ämnet har svårt att hävda sig i sitt\r\nblock, och många lärare är obehöriga. Mot denna\r\nbakgrund, och med tanke på ämnets vikt för vårt\r\nland, är det enligt min mening alldeles nödvändigt\r\natt göra en särskild kvalitetssatsning på\r\nreligionsämnet, och däri ingår en satsning på\r\nlärarfortbildning i religionsämnet.</pre><pre>Vi har i ett par reservationer tagit upp möjligheten\r\nför svenska gymnasiestuderande att studera\r\nutomlands. Jag vill särskilt nämna en reservation i\r\nutbildningsutskottets betänkande 6 som handlar\r\nom något som heter United World Colleges. Det är\r\nen organisation som har några skolor på\r\ngymnasienivå runt om i världen där en del svenskar\r\nläser varje år. Sedan verksamheten startade 1962\r\nhar sammanlagt ca 350 svenska elever genomgått\r\nden tvååriga utbildningen. Denna verksamhet\r\nåtnjuter ett visst statsstöd, men det är mycket\r\nblygsamt. Vi har menat att de resultat vi kan se av\r\ndenna verksamhet är så goda att det finns all\r\nanledning för staten att ge ett något generösare stöd\r\ntill verksamheten.</pre><pre>Vi har i betänkande 7 också en reservation som\r\nhandlar om gymnasiestudier utomlands, något som\r\njag också anser är en viktig sak.</pre><pre>Låt mig till sist säga några ord om detta med\r\nfriskolor. Den frågan är nu föremål för behandling\r\ni utskottet med anledning av skollagspropositionen.\r\nDet är beklagligt att vi inte i det sammanhang som\r\nvi nu diskuterar har kunnat ena oss om en\r\ngenerösare syn på friskolor. Senast i dag har det\r\nåterigen skett en demonstration här utanför\r\nriksdagshuset av Waldorfelever och deras lärare\r\nvilka pekar på den mycket prekära situation som\r\nt.ex. Waldorfskolorna befinner sig i.</pre><pre>Det beslut som vi nu skall fatta kommer att\r\ninnebära att ett antal friskolor även i fortsättningen\r\nfår mycket stora och i vissa fall växande\r\nekonomiska problem. Över huvud taget är det synd\r\natt vi behöver ha så många politiska konflikter på\r\ndetta område. Vi förde för en tid sedan en\r\ninterpellationsdebatt där skolministern sade att han\r\ni skollagspropositionen skulle föreslå ett system där\r\nett godkännande automatiskt ledde till statsbidrag.\r\nMen när skollagspropositionen väl kom fanns något\r\nsådant förslag inte med.</pre><pre>Det är också beklagligt att det överlevnadsbidrag\r\nsom man även från socialdemokratiskt håll i\r\ntidigare debatter har talat om i ganska positiva\r\nordalag också har frusit inne. För några av dessa\r\nskolor, framför allt Waldorfskolan i Norrköping, är\r\nläget så prekärt att man i stort sett dag för dag får\r\navgöra om skolverksamheten skall drivas vidare\r\neller ej.</pre><pre>Utbildningsutskottet har tyvärr misslyckats att hitta\r\nen konstruktiv lösning på denna fråga i de\r\nbetänkanden som vi nu behandlar, men jag hoppas\r\natt vi ändå så snart som möjligt kan finna en lösning\r\nockså på detta område, liksom på flera av de andra\r\nområden vi debatterar i dag, som kan öka elevernas\r\noch föräldrarnas valfrihet.</pre><pre>Med detta, herr talman, yrkar jag bifall till\r\nreservation 3 i betänkande 6, reservation 2 i\r\nbetänkande 7 samt reservation 1 och 2 i betänkande\r\n9.</pre><pre>Anf. 101 LARZ JOHANSSON (c):</pre><pre>Herr talman! Vi behandlar i dag i ett sammanhang\r\nen hel rad betänkanden från utbildningsutskottet.\r\nJag tänkte därför i detta anförande koncentrera mig\r\npå några principiellt viktiga frågor som finns med i\r\ndessa betänkanden.</pre><pre>En av dessa frågor har Lars Leijonborg redan\r\nberört. Det gäller ämnet religionskunskap, vilket är\r\naktuellt också i den nu pågående\r\ngymnasiedebatten. Men grunden för detta ämne\r\nläggs i grundskolan, och där är det som Lars\r\nLeijonborg så riktigt påpekade alldeles uppenbart\r\natt det nu finns en hel del brister. Vi har i och för sig\r\nkänt till dessa tidigare, men det är numera tydligare\r\nbelagt i den redovisning som nu har skett från det\r\nnationella utvärderingsprogrammet som den\r\nnuvarande skolöverstyrelsen håller i.</pre><pre>Den visar på att det finns uppenbara brister i\r\nutbildningen, eller rättare sagt att undervisningen\r\npå många ställen och i många fall över huvud taget\r\ninte kommer till stånd av det skälet att man saknar\r\nbehöriga lärare. Många lärare är helt enkelt inte\r\nvilliga att ta upp ämnet, och de känner sig osäkra\r\ninför hur de skall hantera ett sådant häar i och för\r\nsig ganska svårt ämne.</pre><pre>Av detta skäl har vi i år i vår motion, som nu har\r\nresulterat i en reservation, krävt att det görs\r\nsärskilda fortbildningsinsatser just för\r\nreligionskunskapslärarna. Nu har utskottets\r\nmajoritet avstyrkt detta. Då måste man naturligtvis\r\nställa sig frågan, som jag riktar till Ewa Hedkvist\r\nPetersen som skall föra utskottsmajoritetens talan.\r\nVad tänker majoriteten göra i stället?\r\nUtskottsmajoriteten avstyrker de förslag om\r\nkonkreta åtgärder som vi framfört. Jag utgår ifrån\r\natt man inte tänker nöja sig med sakernas tillstånd,\r\ndvs. att dessa lektioner som borde äga rum inte\r\nkommer till stånd. Den fråga vi väntar svar på\r\neftersom man avvisar våra förslag, är:. Vad avser\r\nutskottsmajoriteten i stället göra för detta ämne?</pre><pre>Den andra frågeställning jag tänker beröra gäller\r\nhemspråksundervisningen, och det kommer jag att\r\ngöra på så sätt att det också utgör en röstförklaring.\r\nI årets budgetproposition möttes vi av ett par\r\nganska stora besparingar. Den ena gällde\r\nhemspråksundervisningen i skolan och den andra\r\ngrundvuxundervisningen inom Komvux. Man blir\r\nnästan varje gång lika förvånad när det redovisas\r\nbesparingsförslag från den socialdemokratiska\r\nregeringen. De riktar sig alltid så klart och tydligt\r\nmot de allra svagaste grupperna inom skolan. Detta\r\nhar vi upplevt under en följd av år, och så var det\r\nockså den här gången.</pre><pre>Vår inställning i centerpartiet är att vi inte vill ha\r\nnågra besparingar över huvud taget när det gäller\r\nskolväsendet. Man behöver väl de resurser man har\r\noch oftast mer därtill. Vi är alltså emot besparingen\r\nsom sådan. Vi är också emot den inriktning som\r\ndenna besparing har mot\r\nhemspråksundervisningen. På det sätt som den är\r\nutformad och den omfattning som den har är det ett\r\nförödande slag mot hemspråksundervisningen.\r\nPraktiskt taget hela\r\nhemspråksundervisningsresursen skulle komma att\r\nsopas bort på detta sätt. Vi hade naturligtvis samma\r\ninvändningar mot grundvuxbesparingen.</pre><pre>Nu visade det sig dess värre inte vara möjligt att\r\nstoppa denna besparing i utskottet eftersom det\r\nfanns en majoritet som bestod av socialdemokrater,\r\nfolkpartiet och moderaterna som tillstyrkte\r\nbesparingsbeloppen som sådana. I det läget valde\r\nvi att i stället försöka påverka sättet på vilket\r\nbesparingen genomförs.</pre><pre>Förutom att det är förödande för\r\nhemspråksundervisningen som sådan, föreslog man\r\natt den här besparingen skulle genomföras på ett\r\nprincipiellt vidrigt sätt.</pre><pre>Sent i höstas strax före jul fattade vi beslut här i\r\nkammaren med anledning av den s.k.\r\nansvarspropositionen om det nya\r\nstatsbidragssystem som skall gälla från den 1 juli i\r\når. Riksdagen markerade mycket klart och tydligt\r\natt det nu är slut med statens detaljstyrning. Nu\r\nhandlar det om ett generellt finansiellt stöd till\r\nskolans verksamhet där staten bidrar med pengarna\r\nmen därutöver överlåter till kommunerna att själva\r\nfatta beslut om sin organisation, de prioriteringar\r\nman vill göra och de eventuella besparingar som\r\nkan göras i en eller annan verksamhet.</pre><pre>Det är då naturligtvis alldeles omöjligt att som\r\nregeringen nu föreslår gå in och säga att man i detta\r\ngenerella system helt plötsligt skulle göra en riktad\r\nbesparing mot hemspråksundervisningen.\r\nEftersom detta egentligen var så omöjligt lyckades\r\nvi övertala utskottets övriga ledamöter att man inte\r\nkunde göra på detta sätt. Denna besparing byttes\r\ndå ut mot en generell besparing som tas från det\r\ngenerella bidraget. Det är i och för sig illa nog. Men\r\nav två onda ting väljer man det minst onda. Av\r\ndetta skäl har vi nu när vi lyckats komma så här\r\nlångt inte reserverat oss mot beslutet men väl\r\navgivit ett särskilt yttrande där vi redovisat våra\r\nståndpunkter. Det är den som utgör vår\r\nröstförklaring i den här delen.</pre><pre>Man kan se på vad detta förslag egentligen innebär.\r\nDet handlar om 355 milj.kr. som drabbar\r\nskolväsendet i form av en besparing, dvs. en\r\ngenerell besparing på 355 milj.kr. Det är att notera\r\natt detta är vida mer än de 330 milj.kr. som\r\ndebatten kring gymnasieskolan har handlat om den\r\nsenaste tiden. Ändå är det fråga om precis samma\r\nsorts pengar. Det är samma myntslag vi talar om,\r\nkronor och ören, eller om man så vill miljoner\r\nkronor. Besparingen eller besparingarna om de\r\ngenomförs drabbar precis samma sektorsanslag,\r\noch de får exakt samma effekt för de kommuner\r\nsom skall driva skolväsendet.</pre><pre>Icke heller det som nu kallas för en besparing på\r\ngymnasieskolan är på något sätt specialdestinerat\r\ntill någon viss bestämd verksamhet, utan det är en\r\ndel av sektorsbidraget. Men inte har man sett några\r\nupprörda ledare i Dagens Nyheter eller Svenska\r\nDagbladet kring de pengarna. Inte heller har man\r\nsett Lars Gyllensten skriva några helsidesartiklar\r\nom den besparingen, även om den nu alltså är\r\nstörre än den som har varit aktuell när det gäller\r\ngymnasieskolan. För att undvika missförstånd är\r\ndet väl lika bra att jag redan nu säger att självklart\r\när vi emot den besparingen också.</pre><pre>Sådan är då bakgrunden till den här diskussionen\r\nom hemspråket.</pre><pre>Sedan tyckte vi nog själva att vi var framgångsrika\r\ndärutöver. Det blev alltså inte bara på det sättet att\r\nhemspråksbesparingen byttes ut mot en generell\r\nbesparing, utan utskottet upprepar också sitt\r\nställningstagande från 1988, när den här frågan\r\nsenast var aktuell. Utskottet talar återigen om att\r\nman tycker att det är viktigt med aktiv\r\ntvåspråkighet, att det är bra att många elever i\r\nskolan har ett andra språk med sig i form av sitt\r\nhemspråk, att det är bra för landet med den\r\nnaturliga tvåspråkigheten, inte minst i den tid av\r\ninternationalisering som vi lever i. Dessutom\r\nmarkerade utskottet ytterligare en gång att det är\r\nsjälvklart att hemspråksundervisningen skall ha\r\nlikvärdiga arbetsvillkor med andra ämnen i skolan.</pre><pre>Detta har alltså ett enigt utskott uttalat, återigen.\r\nDå blir man naturligtvis förvånad, när man sedan\r\nupptäcker att i den skollagsproposition som vi snart\r\nskall behandla kommer förslag om att\r\nhemspråksundervisning skall kunna förläggas till\r\nlördagar. Utskottet har i samband med en motion\r\nsom väckts redan nu om den här frågan också haft\r\nsynpunkter.</pre><pre>Då inställer sig min andra fråga till Ewa Hedkvist,\r\nom hon och den majoritet som hon representerar\r\nanser att det riksdagsbeslut som vi nu fattar och\r\nsom slår fast hemspråksundervisningens betydelse\r\nsamt att hemspråksundervisningen skall ha\r\nlikvärdiga villkor med andra ämnen i skolan är\r\nförenligt med ett beslut om att denna undervisning\r\nskall förläggas till lördagar. Det vore väldigt bra om\r\nEwa Hedkvist kunde ge ett klart besked i den\r\nfrågan, för det skulle underlätta den fortsatta\r\nhanteringen av skollagspropositionen.</pre><pre>Den tredje frågan som jag skall beröra har också de\r\nföregående talarna varit inne på, och det är\r\nstatsbidragen till de fristående skolorna. Från\r\ncenterpartiets sida har vi under en följd av år\r\nhävdat att det bästa sättet att lösa den frågan är att\r\nlåta de elever som går i en fristående skola -- men\r\nsom naturligtvis är bosatta i en kommun -- ingå i det\r\nberäkningsunderlag som ger kommunen\r\nstatsbidrag för skolverksamhet och sedan överlåta\r\ntill kommunen att fördela resurser till de olika\r\nskolorna inom kommunens område, både de\r\noffentliga och de fristående skolor som eventuellt\r\nkan finnas. Resurser skall då fördelas till\r\nskolenheterna efter behov. Deras behov kan ju\r\nvariera högst avsevärt, inte bara beroende på\r\nskillnader i elevantal utan också på många andra\r\nskillnader i de förutsättningar som gäller för\r\nskolverksamheten.</pre><pre>Om man hanterar den här frågan på det viset,\r\nskapar man på ett ganska naturligt sätt den\r\nytterligare förutsättning som krävs för att man skall\r\nkunna hävda att de fristående skolorna arbetar på\r\nlikvärdiga villkor, dvs. det blir då naturligt att\r\nkommunen, när den fördelar sina resurser, också\r\nfördelar resurser som svarar mot de kommunala\r\nkostnaderna i skolan. Det är väl alldeles självklart\r\natt elever också i fristående skolor skall ha tillgång\r\npå likvärdiga villkor till skolmåltider, skolskjutsar,\r\nskolhälsovård, läromedel, lokaler osv.</pre><pre>Med det vi har föreslagit skulle det vara fullt möjligt\r\natt lösa den här frågan på ett mycket enkelt sätt.</pre><pre>Vi kommer att få anledning att återkomma till de\r\nfristående skolornas och då framför allt\r\nwaldorfskolornas behov av överlevnadsstöd. Vi\r\nhade som många andra förväntat oss att det skulle\r\nfinnas någonting om detta i den\r\nkompletteringsproposition som vi nu har tagit del\r\nav, men såvitt vi har kunnat finna finns det inte\r\nnågon som helst antydan där. Det kommer att ge\r\noss anledning att återkomma till frågan redan under\r\nden här riksdagsperioden.</pre><pre>Med det, herr talman, ber jag att få yrka bifall till\r\nreservation 10 i betänkande 6 och till reservation 4\r\ni betänkande 9. Naturligtvis står vi som parti bakom\r\nalla de övriga reservationer som inte här är särskilt\r\nnämnda.</pre><pre>Anf. 102 BJÖRN SAMUELSON (v):</pre><pre>Herr talman! Ibland tycker vi att det är en konstig\r\nordning för hur olika debatter förläggs i tiden här i\r\nriksdagen. Om man tänker litet närmare på det, blir\r\ndet nästan roligt att man i dag hela dagen under\r\ndagtid har diskuterat frågor som rör tjuvar och\r\nbanditer. På kvällen, när skoleleverna snart skall gå\r\noch lägga sig, eftersom de skall upp och gå i skolan i\r\nmorgon och många får åka skolskjuts väldigt tidigt,\r\ndiskuterar vi viktiga skolpolitiska frågor. Enligt alla\r\npojkböcker och serietidningar är det nu som tjuvar\r\noch banditer vaknar till och går ut för att fullgöra\r\nsina vedervärdiga värv.</pre><pre>Det går naturligtvis att diskutera vad denna ordning\r\nberor på, men det är inte därför jag står i talarstolen\r\nnu. Jag kunde ändå inte låta bli att göra denna\r\nnotering.</pre><pre>En människas språk säger mycket. Det talar om\r\nvarifrån du kommer. Det talar om vilka\r\nerfarenheter du har. Förhoppningsvis säger det\r\nockså en del om vart du är på väg. Det här är en\r\nviktig utgångspunkt för språkundervisningen i\r\nskolan. Att ha tillgång till ett eget språk innebär ju\r\natt jag får verktyg som människa, för att kanske\r\nockså förändra min situation.</pre><pre>Det är mot den bakgrunden beklagligt att se att\r\nregeringen har lagt fram förslag om nedskärningar\r\npå hemspråksundervisningens område. Det är\r\nytterst anmärkningsvärt i tider när alla partier\r\nsäger, om än från olika utgångspunkter, att de vill\r\nverka för en ökad internationalisering i skolan och\r\ni övrigt i samhället, att inte ta till vara de resurser vi\r\nfår nästan gratis! Det är rent ut sagt dumt att inte se\r\ntill att våra invandrarelever får en bra\r\nhemspråksundervisning.</pre><pre>Nu fanns det ingen möjlighet att bilda majoritet\r\nmot det här nedskärningsförslaget, därför att\r\nfolkpartiet och moderaterna accepterade\r\nnedskärningen i sina motioner i samband med att\r\nbudgetpropositionen lades fram. Att moderaterna\r\ngör det är inte särskilt förvånande. Även om det\r\nblir mindre och mindre förvånande, är det ändå till\r\nviss del förvånansvärt att folkpartiet accepterar en\r\nsådan nedskärning.</pre><pre>Folkpartiet har när det gäller invandrarpolitik,\r\nflyktingpolitik och kulturpolitik i mångt och mycket\r\nuppfattningar som vi i vänsterpartiet också kan\r\nskriva under på. Men i sin nyliberala iver eller om\r\ndet är i ivern att fria till moderaterna accepterar\r\nfolkpartiet alltså en så kraftig nedskärning av\r\nhemspråksundervisningen i skolan som de dryga\r\n300 miljonerna innebär. Det är endast att\r\nkonstatera, herr talman, att folkpartiet mer och\r\nmer mäler sig ut ur den värdegemenskap som\r\ntidigare funnits när det gäller ett mångkulturellt\r\nsamhälle.</pre><pre>Till frågan om språk hör naturligtvis också\r\nhandikappade människors tillgång till läromedel\r\noch också till språk. Vi har föreslagit förstärkningar\r\nför att se till att få fram lexikon på punktskrift. Det\r\när ett krav som har backats upp väldigt kraftigt och\r\nformulerats från de Synskadades riksförbund.</pre><pre>Betänkandet där vårt förslag avstyrks är justerat av\r\nutskottet den 7 mars. Den 25 februari fick alla\r\nledamöter i riksdagens utbildningsutskott ett brev\r\nfrån Synskadades riksförbund där förbundet\r\nuppmanar utskottets ledamöter att stödja\r\nvänsterpartiets motion om språklexikon på\r\npunktskrift. Förbundet har gjort en inventering av\r\ntillgängliga lexikon, och den ger då följande bild.</pre><pre>Det finns en svensk-engelsk ordbok med tryckår\r\nTomteboda 1963. Det finns en engelsk-svensk\r\nordbok som har tryckår Thilander 1955. Det finns\r\nen tysk-svensk ordbok för vilken tryckåret är\r\nThilander 1931. Det finns ett svensk-tyskt\r\nstandardlexikon som har tryckår punktskrift:\r\nTomteboda 1973. Det finns ett Petit dictionnaire\r\nfrancais-suédois som har tryckår punktskrift:\r\nThilander 1940 och det finns en spansk-svensk\r\nordbok tryckår svartskrift: 1970. Detta är vad som\r\nfinns tillgängligt av språklexikon för synskadade.</pre><pre>När vi talar om internationalisering, språkets\r\nbetydelse och när vi försöker att garantera en\r\nminimitid för undervisning i främmande språk i\r\nskolan för våra ungdomar måste vi väl också avse\r\ndem som är synskadade. Då måste väl även de som\r\när synskadade ha en rimlig chans att bedriva studier\r\npå högskolenivå. Jag ställer denna fråga därför att\r\ndet är lätt att uttrycka vackra ord om vikten av olika\r\nämnen, vikten av viss utveckling i skolan och vikten\r\nav att viss tid ges till viss undervisning i särskilda\r\nämnesområden, men sedan är man inte beredd att\r\nlöpa linan ut och ge de medel som krävs för att man\r\nskall uppfylla sina vackra ord. Det handlar om en à\r\ntvå miljoner kronor. Det är mindre än\r\nfelräkningspengar.</pre><pre>Vi har en reservation om detta, och det finns alla\r\nmöjligheter att stödja denna reservation senare när\r\nriksdagen går att fatta beslut i den här frågan. Jag\r\nvill passa på att yrka bifall till reservation 1 i\r\nutbildningsutskottets betänkande 6. Jag vill också\r\nyrka bifall till reservation 13 i utbildningsutskottets\r\nbetänkande 6 och till reservation 12 i\r\nutbildningsutskottets betänkande 7. Vi står\r\nnaturligtvis bakom övriga reservationer där\r\nvänsterpartiet finns med.</pre><pre>Det talas ibland i debatten om att man slår in öppna\r\ndörrar. Det finns naturligtvis -- höll jag på att säga --\r\neller tyvärr sådana exempel också i de betänkanden\r\nsom vi nu debatterar.</pre><pre>Ett sådant exempel är frågan om fortbildningens\r\ninriktning. Där finns det reservationer från olika\r\npartier. Det finns särskilt en reservation från\r\nmoderata samlingspartiet. Jag kan inte gå förbi\r\nden. Där talar man om vikten av att fortbildningens\r\ninriktning har appell till ämnesstudier. Det beslutet\r\nhar ju riksdagen precis fattat i samband med att\r\nman tog beslut om fortbildning när man tog beslut\r\nom en ny lärarutbildning. Men det kan kanske vara\r\nintressant ur kortsiktigt perspektiv att ha tillgång\r\ntill denna plakatpolitik i samband med ett valår.\r\nMen det ökar inte förtroendet för politiker.</pre><pre>När moderaterna talar varmt, vitt och brett om det\r\ns.k. fristående skolorna kan man konstatera att det\r\nfinns inga pengar, inga medelsförslag till detta. Det\r\nhandlar i stället om att man skall gå omvägen om en\r\nsänkt arbetsgivaravgift. Dessutom gör man tvärnit\r\ninför tidigare förslag som vänsterpartiet har lagt\r\nfram när det gäller möjligheterna för dessa skolor\r\natt delta i den kommunala skolorganisationen. Det\r\nskulle ge dem stora kvalitativa resurser. Men det är\r\nklart, detta är politisk retorik som man ägnar sig åt,\r\nherr talman.</pre><pre>När det gäller en del andra bidrag, t.ex. statsbidrag,\r\npå skolans område har vänsterpartiet varit beredda\r\noch kommer att vara beredda att öronmärka vissa\r\nanslag. Det kan gälla när man upptäcker olika\r\nbrister i skolan och vill försöka komma tillrätta med\r\ndem. Då reserverar sig moderata samlingspartiet\r\nmot detta. Man säger att vi inte skall ha några\r\nstimulansbidrag för att förbättra skolmiljön i\r\nungdomsskolan. Vi skall i stället ta de här pengarna\r\noch lägga dem på fortbildning av lärare. Samtidigt\r\nfår vi rapport på rapport om att skolmiljön,\r\nluftkvaliten osv. är ytterst dålig i många av våra\r\nskolor. Senast fick vi en rapport om detta i\r\nmåndags. Då kan man fråga sig vad det är för\r\nämnesfördjupning lärarna skall ha för att förbättra\r\nskolmiljön. Är det studier i mikrobiologi och\r\nventilationsteknik? Det lever nog många djur i\r\ndenna miljö.</pre><pre>Herr talman! Jag har alltid förvånats eller\r\nimponerats, det har varit lite olika reaktioner, när\r\ndet gäller Leijonborgs kunskaper i algebra. Hans\r\nklagosång när det gäller olika nedskärningar och\r\nolika medelsvillkor för skolans del har moraliskt\r\nsett ungefär samma egenvärde som en TV-apparat.\r\nEgenvärdet avgörs helt och hållet av om apparaten\r\ngör betraktaren, tittaren glad, ledsen eller likgiltig.\r\nDe flesta av folkpartiets skolförslag är nog sådana\r\natt de lämnar betraktaren likgiltig, och därmed\r\navgörs också deras egenvärde.</pre><pre>Låt oss ta några exempel. Valfriheten,\r\nmöjligheterna att välja skola avgörs ju av\r\nskolorganisationen, kommunens geografiska\r\nutseende, dess infrastruktur, kommunens ekonomi\r\nnär det gäller möjligheter att erbjuda skolskjuts och\r\nden kommunala ekonomin. Eftersom detta\r\nförmodligen är den sista debatten som jag deltar i\r\nhär i kammaren före valet när det gäller\r\ngrundskolan och gymnasieskolan skall jag påminna\r\nlitet grand om de nedskärningar som gjorts under\r\n80-talet. Då kan Leijonborg öva upp sin\r\nräknekonst, eller räkneförmåga, och roa sig med\r\natt dels räkna ihop vad detta innebär, dels bocka för\r\nvilka nedskärningar som folkpartiet har biträtt när\r\ndet gäller ungdomsskolan.</pre><pre>Vi kan börja 1981. Då fattade riksdagen beslut om\r\natt investeringsbidragen till skolbyggnader skulle\r\nslopas, minus 320 milj.kr. Man drog in statsbidraget\r\ntill hyra av vissa skollokaler, minus 10 milj.kr.</pre><pre>1982 reducerades statsbidragen till lärarlöner med\r\n2 %, minus 230 milj.kr. Samtidigt passade man på\r\natt slopa statsbidraget till pedagogisk stödpersonal\r\ninom gymnasieskolan, minus ytterligare 30 milj.kr.</pre><pre>1983 avvecklades statsbidraget till lokaler för\r\nelevhem, den utökade förstärkningsresursen enligt\r\nLGR 80 kom inte till stånd, ett särskilt veckotimpris\r\nför hemspråksundervisning infördes med lägre\r\nstatsbidrag som följd och kommunerna fick ta över\r\nomskolning och omplacering av lärarpersonal. Allt\r\ndetta innebar en nedskärning med ytterligare 290\r\nmilj.kr.</pre><pre>1984 sker flera reduceringar, fler nedskärningar av\r\nstatsbidrag, t.ex. minskas förstärkningsresursen för\r\nden icke undervisningsbundna delen. Det infördes\r\nockså timreduktion i gymnasieskolan, staten drog\r\nned med minus 260 milj.kr.</pre><pre>1985 ändrades tidpunkten för utbetalning av\r\nstatsbidrag till grundskolan och statsbidraget till\r\nskolchefer slopas, minus 150 milj.kr.</pre><pre>1986 fixade och donade regeringen och den här\r\ngången kan jag avslöja, ni kan ju gissa när det gäller\r\nde andra exemplen, att folkpartiet är inblandat. Då\r\nfixade och donade man med\r\nskatteutjämningsavgiften till kommunerna\r\neftersom riksdgen sade nej till att reducera\r\nstatsbidraget till skolan med 3 %. Det innebar\r\nminus 690 milj.kr. för kommunerna. Kommunerna\r\nkompenserade sig nog i det avseendet genom att\r\ngöra nedskärningar och besparingar på skolans\r\nområde.</pre><pre>I dag biträder både folkpartiet och moderaterna\r\nregeringens förslag om nedskärningar med drygt\r\n300 milj.kr. på hemspråksundervisningen.</pre><pre>Det här blir nästan 2,4 miljarder kronor om man\r\nplussar ihop det. Det är denna historiska påse som\r\navgör det moraliska värdet i folkpartiets klagosång,\r\nherr talman.</pre><pre>Anf. 103 ANN-CATHRINE HAGLUND (m)\r\nreplik:</pre><pre>Herr talman! Björn Samuelson säger att vi ägnar\r\noss åt politisk retorik. Vem gör inte det om inte\r\nBjörn Samuelson.</pre><pre>Plötsligt ömmar Björn Samuelson för de fristående\r\nskolorna. Varför har ni då inte några förslag om\r\nökningar eller varför har ni inte kommit med några\r\nförbättringar för de fristående skolorna? Vi kräver\r\nett statsbidrag som är lika för elever i fristående\r\nskolor och elever i det allmänna skolväsendet.</pre><pre>Sedan talar Björn Samuelson om vår reservation\r\nnär det gäller ämnesinriktad fortbildning. Han\r\nsäger att det redan är beslutat om detta. Var\r\nnågonstans är det beslutat att lärarna skall få ett\r\nerbjudande om 20 poängs fortbildning åtminstone\r\nvart tionde år, Björn Samuelson? Jag håller med\r\nom att det borde vara åtminstone vart femte år, och\r\ndet får väl vara en målsättning på sikt. Vi föreslår\r\nhär en fortbildning på 20 poäng minst vart tionde\r\når och det skall vara en ämnesinriktad fortbildning,\r\neftersom lärarna behöver detta. Det visar den\r\nnationella utvärdering som har gjorts, och detta\r\ngäller inte minst för ämnet religionskunskap på\r\nmellanstadiet. Det är klart att ett parti som har\r\nmedverkat till en försämring av\r\ngrundskollärarutbildningen inte vill förstå behovet\r\nav en ämnesinriktad fortbildning. Detta torde vara\r\ndet bästa sättet att förbättra arbetsmiljön i fråga om\r\ndet inre arbetet i skolan.</pre><pre>Björn Samuelson talade sedan om stimulansbidrag\r\ntill exempelvis lokaler. Åk ut i landet, Björn\r\nSamuelson, och titta på skolorna i de kommuner\r\nsom har satsat på en utrustning av dem! Dessa\r\nskolor är väldigt fina, och det är många kommuner\r\nute i landet som har genomfört en sådan\r\nupprustning. I storstäderna har man däremot i\r\nmånga fall mycket sorgligt försummat sina skolor.</pre><pre>Jag är helt övertygad om att en satsning på lärarnas\r\nfortbildning mycket bättre skulle bidra till att\r\nförbättra skolans arbetsmiljö över hela landet, och\r\nframför allt skulle det bidra till att förstärka\r\nundervisningen. Det skulle förstärka både lärarnas\r\nstatus och själva undervisningen, och det skulle\r\ndärmed förbättra elevernas kunskaper och\r\nfärdigheter.</pre><pre></pre><pre>Anf. 104 LARS LEIJONBORG (fp) replik:</pre><pre>Herr talman! Jag tycker inte att den lista på\r\nbesparingar som Björn Samuelson redovisade är\r\nsärskilt poängfull. Den ger för det första inte den\r\nfullständiga bilden av skolans ekonomi. Det är\r\nriktigt att det under de år som Björn Samuelson\r\ntalar om har skett en förskjutning av skolans\r\nfinansiering på så sätt att statens andel har minskat\r\noch kommunernas har ökat. Men detta ger ju ingen\r\nbild av t.ex. medelkostnaden per elev.</pre><pre>Detta förs för det andra fram som ett argument mot\r\nvalfrihet. Skulle det kunna tolkas så, att\r\nvänsterpartiet vore för en större valfrihet om skolan\r\nhade större ekonomiska resurser? Detta är ju inte\r\nfallet. Ni är ju av ideologiska skäl emot en större\r\nvalfrihet, oavsett hur mycket varje elev får kosta.\r\nDet är därför ett ganska irrelevant argument i den\r\nhär debatten.</pre><pre>Vänsterpartiet har vidare medverkat till ett antal av\r\nde besparingar som nu är aktuella. Vi varnade er\r\nför att gå med på kommunaliseringen, eftersom den\r\nskulle komma att användas av regeringen till att\r\nspara in på skolan. Då sade ni att ni hade fått löfte\r\nom att det inte skulle bli några besparingar på\r\nskolans område. Därefter har det sparats 1,3\r\nmiljarder, vilket ni i det här betänkandet\r\naccepterar. Ni hade era dubier mot nedskärningen\r\nmed 300 milj.kr. på hemspråken, men det har ni nu\r\naccepterat. Ni hade dubier om besparingar på\r\nytterligare 500 miljoner, men nu sväljer ni också\r\ndet. Ni har alltså accepterat de här besparingarna.</pre><pre>Björn Samuelson säger att folkpartiets argument\r\nlämnar lyssnarna likgiltiga. Det är dess bättre inte\r\nden bild jag har från mina besök ute på skolor. Där\r\när man nu synnerligen engagerad i vad som sägs i\r\nriksdagen om skolan. Jag försäkrar Björn\r\nSamuelson om att det budskap jag har brukar\r\nengagera ganska mycket.</pre><pre>Jag tror för min del att många är engagerade i dessa\r\nfrågor, eftersom de känner att regeringens och\r\nvänsterpartiets diskussioner om förändringar av\r\ngymnasieskolan innebär ett svek. Det engagerar,\r\noch när vi ute i skolorna säger att vi motsätter oss\r\ndet sveket, är det många som sympatiserar med den\r\nåsikten.</pre><pre>Anf. 105 BJÖRN SAMUELSON (v) replik:</pre><pre>Herr talman! Benämningen fristående skolor är i\r\noch för sig litet märklig, eftersom den skulle\r\ninnebära att alla andra skolor på något sätt inte\r\nskulle vara fria.</pre><pre>Av de nedskärningar som jag räknade upp -- och\r\njag tog inte med allihop, jag lovar att jag inte gjorde\r\ndet -- är det, Ann-Cathrine Haglund, ni som har\r\nbiträtt de allra flesta. Det är klart att det påverkar\r\nmöjligheten att ge substantiella medel till drift av\r\nskolan och också till de s.k. fristående skolorna.</pre><pre>Vi har när det gäller de fristående skolorna också\r\nföreslagit att de skulle kunna ingå i den kommunala\r\nskolorganisationen, men det var ju ni inte ett dugg\r\nintresserade av. Inte ett dugg!</pre><pre>Vad jag vände mig emot vad gäller fortbildningen\r\när att ni nu försöker göra ett nummer av att\r\nfortbildningen inte skulle vara ämnesinriktad. Det\r\nfinns faktiskt ett riksdagsbeslut om det. Jag\r\nkommer inte ihåg i vilket betänkande det tas upp,\r\nmen om jag hade tid på mig skulle jag naturligtvis\r\nkunna leta fram det ganska så snabbt. Det finns ett\r\nsådant beslut, och er reservation slår därför in\r\nöppna dörrar.</pre><pre>Pengarna till förbättringar av arbetsmiljön i skolan\r\när nödvändiga, och de skall ses som en uppmuntran\r\ntill dem som inte har haft råd och inte har kunnat\r\nlösa frågan om arbetsmiljön i skolan. Vi måste\r\nkomma ihåg en sak, nämligen att vi har skolplikt i\r\nSverige. Mot en plikt måste enligt min uppfattning\r\nvissa rättigheter svara. En av de rättigheterna\r\nmåste vara att jag skall kunna släppa iväg mina barn\r\ntill skolan utan att de för den skull skall behöva\r\nriskera att drabbas av allergier.</pre><pre>Jag tror dessutom att lärarna redan nu har en så\r\npass hög grundkunskapsnivå att stå på att de klarar\r\nsig ett tag, fram till dess att vi har rättat till de\r\nsämsta miljöerna i skolan.</pre><pre>De argument som jag lade fram mot valfriheten,\r\nLars Leijonborg, var av fysisk karaktär.\r\nKommunerna är inte likadana runt omkring i\r\nSverige. Vi bor inte likadant, vi lever inte i samma\r\nmiljö, och vi lever gudskelov inte alla med en\r\nutslätad liberal lika erfarenhet. Våra barn är\r\ndefinitivt inte heller tomma påsar när de kommer\r\ntill skolan. Jag tror att den skola vi har i dag i\r\nhuvudsak är en bra skola för svenska barn. De\r\nbehöver alltså inte söka sig till något annat kvarter.</pre><pre>Anf. 106 ANN-CATHRINE HAGLUND (m)\r\nreplik:</pre><pre>Herr talman! Jag kan hålla med Björn Samuelson\r\nom en sak, nämligen att benämningen ''fristående\r\nskolor'' kanske inte är den allra bästa. Egentligen\r\nborde det heta ''fria skolor'', eftersom det är vad de\r\nskall vara. De skall vara fria, och de skall vara\r\nförenade med en valfrihet på så sätt att föräldrar\r\noch elever kan välja dem. Det, Björn Samuelson,\r\nstår inte ni för.</pre><pre>Jag håller helt med Lars Leijonborg om att Björn\r\nSamuelson ger en sned bild av nedskärningarna.\r\nMen samtidigt är det ju faktiskt så att vi\r\ninternationellt sett satsar mycket på skolan.\r\nProblemet är att vi inte satsar på rätt saker. Vi\r\nsatsar på en väldig massa saker runt undervisningen\r\noch för litet på det som är skolans huvuduppgift,\r\nnämligen kunskaper, färdigheter, undervisning och\r\nsådant som stärker lärarnas kunnande så att de kan\r\nge en bra undervisning till sina elever.</pre><pre>Det är klart att vi skall ha en bra arbetsmiljö i\r\nskolan. Självfallet skall vi ha en bra arbetsmiljö där\r\nprecis som på andra ställen, och självfallet skall vi\r\ninte ha en arbetsmiljö som ger upphov till\r\nexempelvis allergier. Vi anser att detta är\r\nkommunernas ansvar och att det viktiga är att\r\nstärka lärarnas möjligheter att vara bra lärare och\r\nbedriva bra undervisning. För att detta skall bli\r\nmöjligt behöver de för det första en bra\r\nlärarutbildning som i större utsträckning än\r\ngrundskollärarutbildningen bygger på ämnen och\r\nför det andra en ämnesinriktad fortbildning.</pre><pre>Jag vill återigen erinra om vad som kommit fram\r\ngenom den nationella utvärderingen. Det visade sig\r\ndär att vissa ämnen skjuts åt sidan i den s.k.\r\nblockundervisningen. Lärarna säger som förklaring\r\natt det är svårt att t.ex. undervisa i\r\nreligionskunskap. Man känner sig osäker och har\r\nför dåliga kunskaper. Dessutom har vi många\r\nobehöriga lärare. Att fortbildningen behöver vara\r\nämnesinriktad finns alltså klart bestyrkt på många\r\nsätt och på många håll.</pre><pre>Anf. 107 LARS LEIJONBORG (fp) replik:</pre><pre>Herr talman! Björn Samuelson hoppar från tuva\r\ntill tuva. I sitt huvudanförande sade han att vi inte\r\nkan ha valfrihet därför att kommunerna har för\r\ndåliga ekonomiska resurser. Nu säger han att vi inte\r\nkan ha valfrihet av fysiska skäl, dvs. på grund av att\r\nvissa kommuner är så stora och så glest befolkade\r\natt valfrihet inte fungerar. Detta gäller för en del\r\nelever men inte för det stora flertalet. Varför skall\r\nvi neka dem för vilka valfrihet skulle kunna bli en\r\nrealitet den rätten på grund av att det inte kan gälla\r\nalla?</pre><pre>Vi har erbjudit friskolorna att komma in i det\r\nkommunala skolväsendet, säger Björn Samuelson\r\nskenbart generöst. Men det är ju detsamma som att\r\nsäga åt dem att de inte får leva vidare.\r\nSocialdemokratiska kommunalråd har sagt ungefär\r\ndetsamma till Waldorfskolor på olika håll i landet.\r\nMan säger: Kom in till oss, så behöver ni inte\r\nkämpa! Men därmed försvinner den särart som\r\ndessa skolor vill slå vakt om.</pre><pre>Björn Samuelson visar med sitt sökande efter\r\nargument -- som blir allt sämre -- att det är en\r\nganska sjuk sak han försvarar.</pre><pre>Anf. 108 BJÖRN SAMUELSON (v) replik:</pre><pre>Herr talman! Det är, Lars Leijonborg, fråga om\r\nvissa fysiska förhållanden. Om man skall övervinna\r\ndem för att erbjuda någon eller några elever att gå\r\ni en annan skola än den som ligger inom det som\r\nibland kan kallas för grannskapet -- och detta kan i\r\noch för sig på glesbygden och även i en del städer\r\nvara ganska stort ibland, det vet jag av egen\r\nerfarenhet --, då måste det till ekonomiska medel.\r\nDet handlar om skolskjutsar, skolmåltider och\r\nuppehållsrum. Så enkelt är det. Därför finns alltså\r\nhär en koppling mellan ekonomi, möjlighet och\r\nhinder. Hindret kan alltså vara av fysisk karaktär,\r\nmen det finns i och för sig också andra exempel.</pre><pre>Det är faktiskt redan i dag möjligt att till viss del\r\nvälja skola. Jag känner inte till något större hinder\r\nsom står i vägen om ekonomin tillåter och det finns\r\npraktiska förutsättningar.</pre><pre>Jag skulle egentligen, herr talman, ha velat gå in på\r\nen diskussion om konkurrensbegreppet i fråga om\r\nolika skolenheter i den svenska ungdomskolan för\r\natt se vad det egentligen innebär när olika enheter\r\nskall konkurrera med varandra. Men vi kanske vid\r\nnågot annat tillfälle får möjlighet att komma\r\ntillbaka till det.</pre><pre>Vi får längre fram en debatt här i kammaren om\r\nden framtida gymnasieskolan -- och vem vet, jag\r\nkanske hoppar upp också i den debatten om Lars\r\nLeijonborg så önskar. Vi får se. Jag sparar i alla fall\r\nden delen till dess.</pre><pre>Ann-Cathrine Haglund säger att det satsas på fel\r\nsaker i skolan. Är det fel att se till att lärarna får\r\nsina löner? Det är ju till stor del den kostnaden som\r\nhittills har bestridits när det gäller statsbidragen till\r\nskolan. Visst behöver lärarna en ämnesinriktad\r\nfortbildning, men den ämnesinriktade fortbildning\r\nsom ni i dag vill erbjuda dem innebär ju inte någon\r\nlösning på de stora arbetsmiljöproblem som finns i\r\nskolan. Jag tror inte heller att det hjälper en\r\nastmatisk lärare som måste vistas i en dålig luftmiljö\r\natt ha ytterligare 20 poäng i religionsvetenskap.\r\nFörst och främst vill han nog ha ren luft. Detta är\r\nvad det handlar om.</pre><pre>Vi är alltså överens, och det var länge sedan vi\r\nfattade beslut om att fortbildningen skall vara\r\nämnesinriktad och att högskolan och universiteten\r\nskall spela en viktig roll i detta sammanhang. Det\r\nvar länge sedan. Det var ett väldigt tjat om denna\r\nfortbildning!</pre><pre>Andre vice talmannen anmälde att Ann-Cathrine\r\nHaglund och Lars Leijonborg anhållit att till\r\nprotokollet få antecknat att de inte ägde rätt till\r\nytterligare repliker.</pre><pre>Anf. 109 EVA GOE S (mp):</pre><pre>Herr talman! Jag har nästan svårt att hålla mig för\r\nskratt efter den debatt som har förts. Men nu skall\r\njag väcka Larz Johansson. Vissa säger ''fru\r\nHaglund'', och jag borde kanske säga ''herr\r\nJohansson''.</pre><pre>Så till frågan om hemspråksundervisningen. Visst\r\nlyckades vi förhindra att just\r\nhemspråksundervisningen drogs in, men jag tycker\r\natt Larz Johansson ''bröstar sig'' och tar åt sig äran\r\nav det. Inte lade han tillbaka några 300 milj.kr. i\r\npåsen! Det är allvarligt att det inte gjordes. Vi har\r\nfått tillbaka det som en rekyl, och för det anklagar\r\njag socialdemokraterna med Ewa Hedkvist\r\nPetersen i spetsen.</pre><pre>I skollagen sägs att hemspråksundervisningen kan\r\nförläggas till lördagar. Vad händer då ute i\r\nkommunerna? Jo, signalerna därom har gått ut till\r\ndem. Föräldrarna får brev hemskickade med en\r\nförfrågan om de kan tänka sig att dottern och sonen\r\ngår i en skola där eller där på lördagar.\r\nHemspråksundervisningen skall alltså förläggas till\r\nlördagar och långt bort från den närmaste skolan.\r\nMan kan fråga sig vad som menas med likvärdiga\r\nvillkor.</pre><pre>Mycket riktigt har vi bombarderats av brev, inte\r\nbara från lärare på fältet som har påvisat lösningar.\r\nDessa går ut på att de vill vidareutbilda sig och\r\ngärna undervisa i två ämnen så att de kan vara på\r\nen och samma skola. De vill också ha\r\nhemspråksundervisningen på skoltid, vilket gör att\r\ndet hela fungerar bättre. Dessutom anser de att\r\nhemspråksundervisningen kan samordnas med\r\nstudiehandledning och undervisning i svenska\r\netapp 2.</pre><pre>Forskare har sagt att det är otroligt viktigt att ha\r\ntillgång till sitt eget modersmål för att kunna ha en\r\negen identitet när man som invandrarbarn kommer\r\ntill ett nytt land. Så visst har språket en enorm\r\nbetydelse för den egna utvecklingen och\r\nmöjligheterna att gå ut i världen.</pre><pre>Jag tyckte att Björn Samuelson uttryckte det på ett\r\nmycket fint sätt när han sade att det behövs\r\nundervisning i olika språk men att man inte fick\r\nglömma dem som går i särskola. Vi i miljöpartiet\r\nhar sagt att vi vill satsa speciellt på hörselskadade\r\noch döva. Vi vill satsa 3 milj.kr. på framställning av\r\nvideo och personalförstärkning. Det är ett sätt för\r\nde hörselskadade och döva att förmedla sig med\r\nomvärlden.</pre><pre>Björn Samuelson talar gärna om konkurrens. Alla\r\nhar säkert följt den senaste serien i pressen om\r\nolika skolsystem i i-länder, t.ex. i Japan och\r\nFrankrike. Vad jag tycker bör framhållas i denna\r\ndebatt är skillnader i traditioner och kulturer samt\r\nnaturligtvis skillnader i ideologier. Vilka kunskaper\r\när viktiga att ha med sig när man lämnar skolan och\r\ngår ut i samhället och världen?</pre><pre>När moderaterna talar om att våra skolor är så\r\nmycket dyrare än skolorna i andra i-länder, så finns\r\ndet anledning att fråga vad som skiljer länderna och\r\nskolorna åt. I Japan är utslagningen enorm.\r\nEleverna måste studera och förkovra sig på sin\r\nfritid för att klara sig i konkurrensen. Det får de\r\ngöra med föräldrarnas goda minne och stora hål i\r\nplånboken. Utslagningen är stor och\r\nsjälvmordsfrekvensen hög. Är det den skolan vi\r\neftersträvar i Sverige? Knappast.</pre><pre>I Frankrike är kraven på eleverna redan i låg ålder\r\nmycket hårda. Lärarna får undervisa ända upp till\r\n28 barn i tre- till fyraårsåldern. Naturligtvis är\r\nskälen ekonomiska. På högstadienivå talar man om\r\natt traditionerna är svåra att förändra liksom det är\r\nsvårt att reformera systemet. Skolan är ur takt med\r\ntiden.</pre><pre>I vissa andra länder förekommer också mycket\r\nrigida krav och höga betygskrav. Det gör att 10 %\r\nav eleverna lämnar högstadiet eller tvingas gå om\r\nårskurser både där och i gymnasiet. Men de har\r\ningen folkskola att återvända till. När de har gått\r\nom tillräckligt många gånger får de helt enkelt\r\nlämna grundskolan utan att ha fullföljt den.\r\nDärefter väntar arbetslöshet. Är det den\r\nkonkurrensskolan med utslagning som vi vill ha?</pre><pre>I miljöpartiets skola är eleven delaktig i skolans\r\ninre liv och även utanför skolan, i samhället. Man\r\ntar in verkligheten i klassrummet. Vi vill betona\r\nbetydelsen av självstyrande skolor där eleverna lär\r\nsig att lösa problem, där verkligheten tas in i\r\nskolan, där man betonar de existentiella frågorna,\r\ndär eleverna är med om problemlösningar och får\r\narbeta aktivt och praktiskt för att lösa problemen.\r\nDe får också gå med i internationella projekt och\r\ngöra olika saker. Jag tänker på den här killen som\r\nfick ett miljöpris för att han hade jobbat med att\r\nrädda skogen i Costa Rica, barnens regnskog. Det\r\när sådant vi skall stimulera. Det handlar ju om\r\nbarnens framtid och överlevnad.</pre><pre>Därmed kommer jag direkt in på frågan om\r\növerlevnadsbidragen för Waldorfskolorna. Ja,\r\nvisst, eleverna har i dag på nytt stått utanför\r\nriksdagshuset. Det börjar bli för många repriser\r\nhär. Nästan alla partier har sagt ja till att stödja\r\nWaldorfskolorna. Jag tycker även att\r\nMontessoriskolorna är mycket bra.</pre><pre>De som har varit mest njugga är vänsterpartiet.\r\nMan har inte någonsin sagt att man ekonomiskt vill\r\nstödja dessa skolor. Om de inte får ekonomiskt stöd\r\nkan de inte heller överleva. Att bara inordna dem i\r\nett system räcker inte. Man säger att vi vill\r\ndecentralisera och frågar varför vi inte vill göra det\r\nnu i samband med framläggandet av\r\ngymnasiepropositionen och införandet av\r\nkommunaliseringen på skolans område. Men vi vill\r\ninte decentralisera om inte pengarna följer med.\r\nDet är vad det handlar om. Verktygen måste finnas.</pre><pre>Nu har vi chansen, Ewa Hedkvist Petersen, att\r\nstödja dessa skolor i och med denna\r\nkompletteringsproposition. Det saknas akut drygt\r\n20 milj.kr. Om miljöpartiet, folkpartiet, centern\r\noch moderaterna väcker en motion om mer bidrag\r\ntill fristående skolor, hur ställer sig då\r\nsocialdemokraterna? Socialdemokraterna har i sitt\r\neget Program 87 sagt att de är positiva till fristående\r\nskolor, som stimulerar förnyelsearbetet och\r\ndärmed mångfalden i skolorna. Kommer ni att ge\r\nert stöd till en sådan motion? Helge Hagberg har\r\nsagt att vi skall ta det lugnt, därför att\r\növerlevnadsbidragen kommer i särskild ordning.\r\nMen ännu har inget hänt. Den 1 maj kan 200 barn\r\ni Norrköping stå utan skola och lärare.</pre><pre>Jag förstår inte varför vänstern har en så njugg\r\ninställning till dessa skolor. Det är ju ofta de elever\r\nsom har havererat i den vanliga skolan som finner\r\nsig till rätta och mår bra av att gå i Waldorfskolan.\r\nJag vet också att många barn till föräldrar som är\r\nvänsterpartister går i dessa skolor.</pre><pre>Vad vill vi då lära barnen i skolan? Jo, vi vill lära\r\ndem sådant som de har nytta av när de går ut i livet.\r\nI skolan skall de lära för livet. Vi vill ge dem\r\nverktygen för att kunna göra det. Det kräver en\r\nannan handledning från läraren och ett annat\r\nförhållningssätt till skolarbete. Förutom mod och\r\nkreativt tänkande hos läraren kräver det också\r\nfortbildning. Jag håller med Ann-Cathrine\r\nHaglund om att fortbildning behövs. Förutom\r\nfortbildning vart sjunde år har vi också sagt att\r\nlärare skall ges möjlighet att praktisera inom annan\r\nverksamhet.</pre><pre>Det står så vackert att skolan skall lära för livet,\r\nmen ofta dödar vi kreativiteten i skolan. Det är inte\r\npersonligheten, tänkandet och intellektet hos\r\nbarnen som vi utvecklar. Vi vill framhålla att\r\nprofessor Martin Bergströms analyser stämmer\r\növerens med våra idéer om hur barnens förmåga\r\nskall tas till vara. Han är den professor som\r\nstuderar hjärnans funktioner. Han säger att vi inte\r\nskall knuffa in sexåringarna i den skola som vi har\r\ni Sverige. Han menar att det är att förstöra deras\r\nkreativa tänkande, att indoktrinera dem, låsa dem\r\noch hämma deras utveckling. Hjärnan är nämligen\r\ninte tillräckligt utvecklad i den åldern. Han säger\r\nockså att skolstarten egentligen bör skjutas upp till\r\ndess barnet fyllt åtta år.</pre><pre>Det är en av anledningarna till att vi efterlyser en\r\nannan utbildning. Lärare och förskollärare bör\r\nintegrera sin verksamhet och arbeta mer intimt\r\ntillsammans. Det sker redan i dag på många skolor\r\noch fungerar bra. Men där finns oftast lokalerna\r\nnära varandra. Det är pedagogiken och metodiken\r\nsom skall anpassas till barnet, och barnet skall inte\r\n''pressas'' in i en skola. Vi är alltså definitivt\r\nmotståndare till en skolstart vid sex års ålder. Vi har\r\nockså arbetat för att höja\r\nhemspråksundervisningen.</pre><pre>I det framlagda chockartade krispaketet leker man\r\nmed dessa allvarliga saker som brickor i ett spel,\r\noch det tycker jag är allvarligt. Det undergräver\r\ntron på politiker och tron på att de verkligen vill\r\nbarnens bästa i skolan.</pre><pre>Jag skall säga några ord om de förslag som vi\r\nfortfarande yrkar bifall till. Vi anser att vi skall ha\r\ntvå olika typer av statsbidrag. Det ena är en\r\nelevpeng som följer eleven, och det andra är ett\r\ngenerellt bidrag som tar hänsyn till kommunernas\r\nstruktur: antalet barn, familjestruktur,\r\ninvandrartäthet, antalet barn med\r\nhemspråksundervisning, åldersstruktur,\r\nglesbygdskaraktär osv. Vi anser att dessa\r\nstrukturskillnader bör kompenseras. Det är\r\nnödvändigt att vi har ett sådant statsbidrag som går\r\nned direkt på skolorna till de självstyrande grupper\r\nsom vi vill ha. I dessa skall barnen vara delaktiga\r\ntillsammans med föräldrarna när de är yngre. När\r\nbarnen blir äldre är det de själva och personalen\r\nsom skall styra skolan.</pre><pre>Vi anser att det generella bidraget till\r\nmiljöförbättrande åtgärder skall kunna användas\r\nför att kompensera dem som redan tidigare har\r\ngjort insatser för att förbättra miljöni skolan. Vi vet\r\natt underhållet av skolorna i storstäderna är under\r\nall kritik. Man kan fråga sig varför de som dragit\r\nut på tiden med underhållet skall premieras. Vi vill\r\nalltså försöka kompensera dem som redan gjort\r\ninsatser.</pre><pre>Att det skulle vara en nyhet att arbetsmiljön i\r\nskolorna är dålig kan jag inte förstå. Det var många\r\når sedan vi försökte göra det möjligt att andas i\r\nskolorna. I en skola i min hemkommun lyckades\r\nman riva bort en planka och upptäckte då att det\r\nfanns ett ventilationssystem. Plankan hade satts dit\r\ndärför att det blev så kallt på vintern. Man hade\r\nockså tagit bort handtagen på fönstren, så att dessa\r\ninte gick att öppna. Efter tio minuter i skolsalen\r\nhade barnen huvudvärk. Det är alltså inte bara i\r\nSundsvall som det är dålig luft i skolorna, utan det\r\när utbrett över hela Sverige. T.o.m. i nya skolor har\r\nman lyckats bygga så dåliga ventilationssystem, att\r\ndet i det ena hörnet är så kallt att man fryser när\r\nman sitter där, medan det andra hörnet är utsatt för\r\nmögel.</pre><pre>Vi vill också stödja fristående skolor. Vi hoppas att\r\nvänsterpartiet och även socialdemokraterna ställer\r\nupp på det när vi återkommer till behandling av\r\nkompletteringspropositionen.</pre><pre>Jag yrkar bifall till reservation 2 i betänkandet nr 6,\r\ntill reservationerna 8 och 13 i betänkandet nr 7 och\r\ntill reservation 3 i betänkandet nr 9.</pre><pre>Anf. 110 LARZ JOHANSSON (c) replik:</pre><pre>Herr talman! Först skall jag förklara för Eva Goe s\r\nvad en röstförklaring är för någonting. Det kan hon\r\nkanske ha nytta av i fullmäktige i Härnösand eller\r\nvar hon nu skall dväljas under nästa mandatperiod.\r\nEn röstförklaring innebär att man talar om varför\r\nman inte fullt ut röstar på sitt ursprungsförslag,\r\neftersom man därigenom kan uppnå det näst bästa\r\nnär det inte var möjligt att nå det bästa. I det här\r\nfallet var det alltså inte möjligt att stoppa denna\r\nbesparing, eftersom det fanns en stor majoritet som\r\nändå skulle genomföra den. Då valde vi att försöka\r\nåstadkomma någonting annat i stället.</pre><pre>Jag har två frågor till Eva Goe s med anledning av\r\nhennes inlägg:</pre><pre>Är det inte bättre för invandrarbarnen, t.ex. i\r\nBotkyrka eller i andra invandrartäta kommuner, att\r\nden här besparingen tas ut som en generell\r\nbesparing i stället för att den riktas på\r\nhemspråksundervisningen? Det går att svara ja\r\neller nej på den frågan. Är inte det bättre? Det var\r\nden första frågan.</pre><pre>Den andra frågan går det också att svara ja eller nej\r\npå. Eftersom Eva Goe s antydde att jag stod här och\r\nbröstade mig och tog åt mig äran för någonting, är\r\nmin enkla fråga till Eva Goe s: Om det hade varit så\r\natt vi centerpartister hade suttit tysta i utskottet när\r\nden här debatten pågick och sedan i slutändan sagt:\r\n''Ja, vi fick inte gehör för vårt förslag utan vi\r\nreserverar oss'' -- tror Eva Goe s att hon då hade\r\nvänt utskottsmajoriteten? Ja eller nej!</pre><pre>Anf. 111 BJÖRN SAMUELSON (v) replik:</pre><pre>Herr talman! Det här var nästan den värsta\r\nsvartmålning jag på länge hört i den här kammaren\r\nav den svenska skolan. Jag har en helt annan\r\nerfarenhet av det som i dag görs inom det allmänna\r\nskolväsendet. Det görs varje dag pedagogiska\r\nutvecklingsinsatser, och man gör varje timme nya\r\nerfarenheter i det svenska skolväsendet.</pre><pre>Visst finns det problem. Ett problem är att\r\nkommunikationskanalerna mellan de vanliga\r\nskolorna inte är så väl utbyggda, att skolorna på ett\r\nbra sätt kan delge varandra sina erfarenheter,\r\nframgångar och misslyckanden. Vi har i riksdagen\r\nlagt fram förslag om insatser på detta område, men\r\ndessa har miljöpartiet valt att inte stödja.</pre><pre>Jag skall göra ett citat ur reservation 3 till\r\nbetänkandet nr 9, en reservation som är\r\nundertecknad bl.a. av Eva Goe s. Där står det om\r\nfritt val av skola: ''Ett fritt val av skola skulle som\r\nen positiv bieffekt innebära en stimulans för\r\nutbildningsanordnarna att göra resp. skola så bra\r\nsom möjligt.'' -- Men är det inte så i dag i det\r\nallmänna skolväsendet? Detta är ett tecken på att\r\nmiljöpartiet vill ha in mer konkurrens i skolan. Vad\r\när då konkurrens? Om man har konkurrens måste\r\nman tala om att det handlar om att tävla om att\r\nerbjuda och tävla om att tillgå. Då måste man i\r\nnästa andetag tala om att en del vinner och andra\r\nförlorar i den första delen där det handlar om att\r\nerbjuda. En del vinner och en del förlorar också i\r\nden andra delen där det handlar om att tillgå. Vad\r\när det för moralisk--etisk ståndpunkt? Och hur\r\nstämmer denna ståndpunkt med miljöpartiets\r\nallmänna tal om balans och harmoni? Jag är i och\r\nför sig inte förvånad att det hoppar ut sådana\r\ngrodor ur miljöpartiets olika förslag. Dessa förslag\r\när naturligtvis produkter av sin egen miljö.</pre><pre>Anf. 112 EVA GOE S (mp) replik:</pre><pre>Herr talman! Menar Larz Johansson att inga andra\r\npartier hade några bekymmer när förslaget om en\r\nbesparing på 300 milj.kr. lades fram. Jag tror att\r\nalla försökte finna lösningar, men 300 milj.kr. tar\r\nman kanske inte fram helt plötsligt ur rockärmen.\r\nJag har ett minne av att centern hade föreslagit att\r\ndessa 300 milj.kr. skulle gå tillbaka, något som inte\r\nblev fallet. Vi hade föreslagit att åtminstone 150\r\nmilj.kr. skulle kunna fås tillbaka. Sedan höjde vi\r\ndetta till 300 milj.kr.</pre><pre>Visst var det okej att vi fick fram en bra skrivning.\r\nMen sedan kan man fråga sig vad denna skrivning\r\nresulterade i. Det såg väldigt bra ut på papperet,\r\noch alla hemspråkslärare var mycket nöjda när de\r\nfick veta att de nu minsann skulle bli\r\nlikabehandlade. Jag erkänner att det var det bästa\r\nsom då kunde hända att vi åtminstone kunde rädda\r\ndem som var direkt utpekade som dem på vilka det\r\nskulle göras besparingar. Sedan jag kom in i\r\nriksdagen har det aldrig tidigare hänt att man på\r\ndetta sätt pekat ut någon speciell grupp när det\r\ngäller besparingar.</pre><pre>Jag förstår inte vad Björn Samuelson talar om. Det\r\nfinns mycket som är bra i det allmänna\r\nskolväsendet. Man kan jobba med\r\nMontessoripedagogik och annat, och det har jag\r\naldrig motsatt mig. Men jag tycker att de fristående\r\nskolorna såsom i dag bör få finnas vid sidan av det\r\nvanliga skolväsendet, skall leva vidare och vara en\r\nstimulans. De vill ha det som i dag, och de vill inte\r\ninordnas i det kommunala skolväsendet. Den dag\r\nsom de säger att de vill göra det -- ja, okej, då får\r\nde väl göra det. Alla barn har rätt enligt FNs\r\nstadgar att få utbildning. Föräldrarna har rätt att\r\nvälja den. Då skall de också ha samma statsbidrag\r\nsom de övriga eleverna i Sverige. Jag är själv\r\nmellanstadielärare och tycker att det finns skolor\r\nsom fungerar mycket bra, så här slås det in öppna\r\ndörrar.</pre><pre></pre><pre>Anf. 113 LARZ JOHANSSON (c) replik:</pre><pre>Herr talman! Eva Goe s sade att vi fick in en tjusig\r\nskrivning i utskottsbetänkandet. Sedan fortsatte\r\nhon med att fråga vad den resulterar i. För det\r\nförsta skall jag tala om för Eva Goe s att det är exakt\r\nsamma formulering som utbildningsutskottet\r\nanvände år 1988. Den hittade vi på själva innan Eva\r\nGoe s hade kommit in i riksdagen. Om för det andra\r\nsamma utskottsledamöter som nu högtidligt har\r\nskrivit under ett betänkande där man säger att\r\nhemspråksundervisning skall ha samma\r\narbetsvillkor som andra ämnen i skolan, resulterar\r\ndet i att utskottet också avvisar förslag om\r\nhemspråksundervisning på lördagar. Så enkelt är\r\ndet Eva Goe s, om man är konsekvent i sin politik.</pre><pre>Anf. 114 BJÖRN SAMUELSON (v) replik:</pre><pre>Herr talman! Jag vidhåller att Eva Goe s hade en\r\nmålning av den svenska skolan i sitt\r\nhuvudanförande som inte innebär att hon hade\r\nsärskilt många nyanser på sin färgskala, om jag\r\nuttrycker mig litet milt.</pre><pre>Jag vände mig emot vad som står i reservation nr 3,\r\nBidrag till fristående skolor för skolpliktiga elever, i\r\nutbildningsutskottets betänkande nr 9. Där har Eva\r\nGoe s undertecknat följande: ''Ett fritt val av skola\r\nskulle som en positiv bieffekt innebära en stimulans\r\nför utbildningsanordnarna att göra resp. skola så\r\nbra som möjligt.'' Jag trodde att Eva Goe s skulle\r\nnappa på den krok som jag lade ut. En\r\nansvarskännande politiker får nämligen aldrig ha\r\nambition att de som nu är verksamma i skolan skall\r\ngöra den så bra som möjligt och att detta skall vara\r\nen bieffekt. Det skall vara en huvudsaklig\r\narbetsuppgift för lärarna och skolledarna osv. De\r\nskall varje dag ha som ambition att göra skolan så\r\nbra som möjligt för alla elever.</pre><pre>Anf. 115 EVA GOE S (mp) replik:</pre><pre>Herr talman! Ja, Björn Samuelson jag håller\r\nverkligen med om det sista. Varje dag skall man\r\ntänka på barnens bästa. För personalen, eleverna\r\noch skolledarna skall det viktigaste var att man har\r\nett bra arbetsklimat i skolan.</pre><pre>Björn Samuelson måste ha hängt upp sig ordenligt\r\npå ordet ''bieffekt''. Vi vill ha en grön nyans, om vi\r\nskall prata om kulörer, som förbereder eleven för\r\ndet som händer när man slutat skolan. Man skall ha\r\nett bra verktyg med sig när man kommer ut i livet,\r\ndär man kan möta de ekologiska problem som finns\r\ni världen och det globala medmänskliga perspektiv\r\nsom man då råkar ut för.</pre><pre>Jag kan hålla med om att i stället för bieffekt skulle\r\njag vilja uppgradera och fråga vad som är positivt\r\nmed Waldorfskolan. Jo, det är inte bara innehållet\r\nutan många gånger t.o.m. utseendet. Man bygger\r\nsina egna skolhus med egen arkitektur. Man\r\nutvecklar barnen och deras utvecklingsstadier på\r\nett annat sätt genom att man i så väl arkitektur som\r\nsjälva uppläggningen av bebyggelsen har barnen\r\nmed sig. De lär sig ett annat tänkande. De är med i\r\nen process och i en praktisk verklighet. Jag tycker\r\natt det är fel att använda ordet bieffekt. Det är nog\r\nen huvudsak.</pre><pre>Larz Johansson talade om den tjusiga skrivningen.\r\nÄr det konsekvent skall förslaget till skollag dras\r\ntillbaka, så att man kan ha hemspråksundervisning\r\npå lördagar. Det håller jag också med om.</pre><pre>Sedan tycker jag att ni skall sluta insinuera om vad\r\nsom händer efter valet och om huruvida jag skall\r\nsitta i kommunfullmäktige eller i riksdagen. Jag står\r\nför övrigt inte på kommunfullmäktigelisten i\r\nHärnösand eftersom jag har avsagt mig att stå på\r\nflera platser.</pre><pre>Anf. 116 EWA HEDKVIST PETERSEN (s):</pre><pre>Herr talman! Det är roligt att få debattera\r\nutbildningspolitik just nu i en tid då utbildningen\r\noch dess roll i samhället diskuteras över hela\r\nvärlden. Det handlar om skolans organisation och\r\nom hur mycket pengar som skall satsas, om dess\r\nform och innehåll om pedagogiska metoder. Vi\r\ndiskuterar vad våra barn och ungdomar behöver\r\nmed sig ut i livet för att fungera både som individer\r\noch en del av arbetsmarknaden.</pre><pre>I USA är man mycket oroad över sitt skolsystem,\r\nsom på många platser håller på att braka samman.\r\nDet japanska skolsystemet anses vara\r\nframgångsrikt, men även här höjs kritiska röster\r\nmot den auktoritära ordningen. Många tycker inte\r\natt de japanska elevernas kreativitet tas tillvara.</pre><pre>Vår svenska skoldebatt är också mycket intensiv.\r\nDet har självfallet att göra med den\r\nsocialdemokratiska regeringens många intiativ\r\nunder de senaste åren. Vi har till kammaren fått\r\nmånga propositioner, och vi har fått mycket jobb i\r\nutbildningsutskottet. Men det står vi nog gärna ut\r\nmed. Ute i kommunerna har man, tack vare\r\nregeringens reformvilja, fått större frihet att skapa\r\nen skola som utgår från just sina elevers behov.\r\nEleven har satts i centrum.</pre><pre>Jag tror också att de flesta som är intresserade av\r\nutbildning och är övertygade om dess mycket\r\nviktiga roll i samhället uppskattar regeringens\r\nreformvilja. Den innebär att skolan diskuteras\r\nmycket konstruktivt på alla nivåer och ledder och i\r\nde flesta fora i vårt land. Utbildningen sätts in i ett\r\nsamhälleligt sammanhang, och många människor\r\nmarkerar hur viktig de anser att utbildningen är för\r\nsamhället.</pre><pre>Det har tyvärr varit så, och är fortfarande i viss\r\nutsträckning, att skolan har varit för litet benägen\r\natt öppna sig mot omvärlden. Det kanske beror på\r\ngamla traditioner där man har en benägenhet att\r\nlåta skolportarna vara stängda. Nu känns det\r\nbildligt talat som att en vädring är på gång, av\r\nåsikter, om skolan och gamla föreställningar och\r\narbetssätt. Fler människor bryr sig om skolans både\r\nyttre och inre liv. Det är välgörande för\r\ndemokratin.</pre><pre>Samtidigt vet vi att vi har en mycket bra skola i\r\nSverige. Kunskapstest visar att våra elever är\r\nduktiga och att de har självförtroende. Det är\r\nt.o.m. så att de är duktigare än vad en del av deras\r\nlärare tror. Vi har också god kvalitet på skolorna\r\növer hela landet. Här skiljer vi oss markant från\r\nmånga andra väst- och östländer.</pre><pre>Visst har vi också problem, men de är\r\nförhållandevis små jämfört med de flesta andra\r\nnationers. Jag vill här också säga att jag uppfattade\r\nEva Goe s beskrivning av den svenska skolan som\r\nen svartmålning. Mitt intryck överensstämmer med\r\nBjörn Samuelsons. Det var inte roligt att höra den\r\nsyn på hur skolan tar emot eleverna som Eva Goe s\r\nredovisade. Jag hoppas att jag hörde fel och att Eva\r\nGoe s nyanserar sitt sätt att prata om skolan, för det\r\när inte bra.</pre><pre>Herr talman! Den socialdemokratiska\r\nreformpolitiken på skolans område präglas av --\r\neleven i centrum. På central nivå, i regering och\r\nriksdag beslutar vi kort sagt om statsbidraget,\r\nramarna, lagarna och läroplanen. Sedan uppdrar vi\r\ntill dem som står nära eleverna, kommunera och\r\nskolpersonalen, att besluta om de pengar som finns\r\ni skolan skall användas. Vi myndigförklarar lokala\r\nskolpolitiker, lärare, föräldrar och elever. Det är ju\r\nhär man vet vad som behövs i den enskilda skolan.\r\nIngen skola är likadan. Men utbildningen skall vara\r\nlikvärdig. Först när man har rätten att själv besluta\r\nom vardagen kan man sätta eleven i centrum och\r\nförsöka utgå från det enskilda barnets behov.</pre><pre>Just nu ligger två lagförslag på riksdagens bord.\r\nElever på grundskole- och gymnasienivå får laglig\r\nrätt till inflytande över utformningen av sin\r\nutbildning. Hur det skall gå till skall man besluta\r\nlokalt, i linje med skolpolitiken. Utformningen\r\nskall vara sådan att barnen och ungdomarna får\r\nhjälp när det gäller att ta ansvar. Återigen står\r\neleven i centrum.</pre><pre>Men, herr talman, vilket är då oppositionens -- dvs.\r\nmoderaternas och folkpartiets -- alternativ? Ja, det\r\nframgår till viss del av deras anföranden, som kan\r\nbetecknas som valtal. Men det framgår också av\r\nderas reservationer i utskottets olika betänkanden.\r\nNågra saker är mycket slående. Moderaterna mäler\r\nsom vanligt ut sig vad gäller den relativt stora\r\nenighet om den svenska skolan som brukar finnas\r\ni riksdagen. Men det visar sig att också folkpartiet\r\nalltmer ställer sig vid sidan av. Det har ju funnits\r\nen samsyn här, och det bekräftade Lars Leijonborg\r\nockså i sitt anförande. Han betraktade den\r\nskolpolitik som han talar för som en innovation.\r\nSvenska arbetsgivareföreningen skulle ha använt\r\nsig av ordet vision. Nu har också miljöpartiet hakat\r\npå. Man ansluter sig alltså till den ideologiska\r\nskolgrupp som finns här i riksdagen.</pre><pre>Moderaterna, folkpartiet och miljöpartiet vill ha ett\r\nsystemskifte i fråga om skolan. Man vill införa en\r\nelevpeng. Alla elever skall ha en summa pengar\r\nmed sig oavsett var de väljer att gå i skola. Man vill\r\nockså ha profilskolor. Dessutom vill man att alla\r\nelever skall ha rätt att välja, eller välja bort, skola.</pre><pre>Först några ord om elevpengen. När man läser\r\nreservationerna om elevrelaterat statsbidrag, som\r\ndet heter, slås man av den mycket statiska syn på\r\nskolan som moderaterna, folkpartiet och\r\nmiljöpartiet har. Här finns det minsann inte något\r\nutrymme för särskilda behov. Det är meningen att\r\neleverna skall få en skolpeng som är lika för alla.</pre><pre>Men verkligheten är inte så beskaffad att behoven\r\när desamma överallt i landet eller hos alla elever.\r\nGeografin kräver ibland mer pengar till exempelvis\r\nelever i glesbygd. Hur skall barnen på landsbygden\r\nkunna få en lika bra grundskola, och då så nära\r\nhemmet som möjligt, som andra elever om hela\r\nvårt anslag till skolan delas upp lika på alla barn?\r\nSkolpengen, som är en del av de här partiernas\r\nideologi, blir i stället en ransoneringskupong för\r\nbarn som har större behov än andra.</pre><pre>Vad gör ni med de elever som har särskilda behov?\r\nDet kan gälla barn med inlärningsproblem, sociala\r\nsvårigheter eller andra problem som kräver\r\nsärskilda resurser.</pre><pre>Herr talman! Moderaterna, folkpartiet och\r\nmiljöpartiet gör också ett stort nummer av detta\r\nmed rätten att välja skola. I samband med\r\nansvarspropositionen sade utskottets majoritet att\r\nelever skall ha rätt att gå i den skola som ligger\r\nnärmast hemmet. Men utskottet sade också att\r\nkommunerna därutöver så långt det är möjligt skall\r\nförsöka tillgodose de önskemål som de elever och\r\nföräldrar har som vill välja skola. Detta står vi fast\r\nvid. Det framgår av här aktuellt betänkande.</pre><pre>Men detta är inte tillräckligt för moderaterna,\r\nfolkpartiet och miljöpartiet. I en reservation säger\r\nman att skolmyndigheterna i lag skall åläggas att\r\ninformera om rätten att välja skola. Vidare skall\r\nman ''i största möjliga utsträckning söka tillgodose\r\nelevernas och föräldrarnas val av skola''. Det står\r\nockså att ''en lagbestämmelse inkluderar självfallet\r\nen skyldighet för kommunerna att också söka\r\ntillfredsställa dem som föredrar den närmaste\r\nskolan''.</pre><pre>Jag uppfattar reservationen så, att man både vill ha\r\nkakan och vill äta upp den. Ni vill inte stöta er med\r\nnågon och lägger därför fram ett förslag som är\r\nmycket oklart. Lagen skall stödja både dem som vill\r\nvälja skola och dem som vill gå i den skola som\r\nligger närmast hemmet. Men vad händer när olika\r\nintressen kolliderar? Vems rätt är det då som\r\ngäller? Är det den starkes rätt som gäller? Och vem\r\nskall besluta när intressena går isär? Vem skall\r\ntolka er lag?</pre><pre>I en annan reservation tar folkpartiet och\r\nmiljöpartiet upp frågan om självstyrande skolor.\r\nMan hade en liknande reservation i samband med\r\nansvarsbetänkandet i vintras. Men då skrev man att\r\ndet kunde finnas situationer där självstyrande\r\nskolor kunde komma i strid med allmänintresset.\r\nDetta tas inte upp i den nu aktuella reservationen.\r\nJag gör tolkningen att man har utelämnat det därför\r\natt man vill strama upp skrivningarna. Man vill ju\r\nfå den här innovationen, den här skolpolitiken, att\r\nhänga ihop.</pre><pre>De ståndpunkter som jag har redovisat och som\r\nåterfinns i betänkandet i fråga formulerade\r\nmoderaterna och folkpartiet för någon månad\r\nsedan. Men hur blir det nu? Ni skall ju spara några\r\ntiotals miljarder i statsbudgeten och fastställa ett\r\nskattetak för kommunerna. Det säger ni i samband\r\nmed er nya s.k. valplattform. Hur går det då med\r\nskolan? Och vad är det som säger att barnen i det\r\nnyliberala Sverige som ni vill skapa får samma fina\r\nskolgång som barnen i dag garanteras? Det är ju de\r\nförhatliga skatterna som betalar både de statliga\r\noch de kommunala bidragen till skolan. Här vill ni\r\nju dela exakt lika mellan alla elever, oavsett behov.\r\nBlir det då inte ett ännu mindre utrymme när det\r\ngäller att sätta eleven i centrum? Kan ni ge ett svar\r\nhär i kammaren i dag? Skall våra barns och\r\nungdomars skola alltså vara en frizon när den\r\nskattesänkning som ni planerar skall betalas?</pre><pre>Herr talman! Så till regeringens budgetförslag.\r\nMan kan säga att det är en uppföljning av tidigare\r\nriksdagsbeslut om ansvaret för skolan. Bl.a. rensar\r\nman upp i anslagsdjungeln på skolans område.</pre><pre>I detta sammanhang vill jag kommentera Lars\r\nLeijonborgs uppgift här om att det sker en\r\nbesparing om 1,3 miljarder på skolans område när\r\ndet gäller sektorsbidraget. Vad som i realiteten\r\nsparas är 300 milj.kr. Resten, och det vet Lars\r\nLeijonborg mycket väl, handlar om tekniska\r\njusteringar av statsbidraget till följd av det nya\r\nstatsbidragssystemet. Om dessa tekniska\r\njusteringar inte gjordes, skulle det i realiteten bli\r\nfråga om en överkompensation av skolväsendet.\r\nDet vore lättsinnigt att inte göra sådana här\r\nregleringar -- med tanke på att vi har tagit på oss\r\nansvaret för hanteringen av skattepengar.</pre><pre>Sedan en kort rapsodi beträffande några av\r\nregeringens förslag. Jag skall också kommentera\r\nnågra reservationer i detta sammanhang.</pre><pre>För det första: Regeringen vill satsa ytterligare 55\r\nmiljoner på ''åtgärder för att förbättra tillgången på\r\nlärare'', som det heter. Tillsammans med de 35\r\nmiljoner som satsades i förra budgetpropositionen\r\nblir det fråga om drygt 90 miljoner per år.</pre><pre>Skolministern nämner olika möjligheter för att få\r\nfram fler lärare. Vi vet ju att behoven är stora i det\r\navseendet. Han vill ta till alla möjliga flexibla\r\nlösningar. Bl.a. handlar det om en ökning av\r\nplatsantalet på lärarlinjerna och om utbildning av\r\nobehöriga lärare. Utskottets majoritet tillstyrker\r\natt föreslagna extra 55 miljoner anslås för detta\r\nändamål.</pre><pre>Moderaterna har naturligtvis en reservation här.\r\nJag förstår inte varför. Björn Samuelson talade\r\nockså om fortbildning. Jag måste säga att jag inte\r\nheller förstår vad det är som skiljer\r\nregeringsförslaget från moderaternas reservation --\r\neller tvärtom.</pre><pre>För det andra: Regeringen vill avsätta 5 miljoner\r\nkronor till stipendier avsedda för fortbildning av\r\nungefär 200 lärare. Det är ett åtagande som\r\nregeringen tidigare har aviserat. Det kan gälla t.ex.\r\nenskilda lärare eller lärarlag som vill utveckla nya\r\nmetoder eller som vill bedriva internationella\r\nstudier eller studier i yrkeslivet. Förslaget tillstyrks\r\nav utskottsmajoriteten.</pre><pre>För det tredje: Statens bidrag till de fristående\r\nskolorna förbättras på flera olika sätt. Bidraget på\r\ngrundskolenivå höjs med 3 000 kr. till 13 000 kr. per\r\nelev och år. Bidraget skall räknas upp med\r\nskolindex varje år, och det skall hädanefter utgå\r\nfr.o.m. första skolåret. Nu beviljas det ju från\r\ntredje skolåret.</pre><pre>Moderaterna, folkpartiet och miljöpartiet framför i\r\nen reservation att de vill att statsbidraget till\r\nfristående skolor skall vara lika stort som\r\nstatsbidraget till grundskolan. Men vilken nivå\r\nhandlar det då om? Man kan ju inte påstå att det\r\nfinns en nivå i fråga om statsbidraget per\r\ngrundskoleelev. Statsbidraget är ju utformat så, att\r\ndet skall användas efter behov.\r\nBeräkningsgrunderna är alltså sådana att man tar\r\nhänsyn till befintliga behov. Vilken nivå handlar det\r\nalltså om?</pre><pre>För det fjärde: Det är värt att notera att regeringen\r\ntar upp en fråga som utskottet har visat ett mycket\r\nstort intresse, nämligen frågan om läs- och\r\nskrivsvårigheter. Regeringen anmäler att olika\r\nåtgärder för att öka lärarnas kompetens på detta\r\nområde skall vidtas.</pre><pre>För det femte: Stimulansbidraget till förbättringar\r\nav den fysiska miljön i skolorna. Regeringen\r\nåterkommer nu med närmare skrivningar om de\r\n300 milj.kr. per år som skall delas ut till\r\nkommunerna. Vad som föreslås är att storstäderna\r\nunder de första fem åren skall komma i första hand.</pre><pre>Moderaterna och folkpartiet tycker inte, och det\r\nhar Björn Samuelson talat om, att\r\nstimulansbidraget behövs. I stället vill man satsa\r\npengarna på fortbildning av lärare.</pre><pre>Men hur är det? Tycker inte moderaterna och\r\nfolkpartiet att barnens arbetsmiljö är viktig? Tror\r\nni att en offentlig, privat ägd, inrättning -- t.ex. en\r\nbank -- skulle låta bli att rusta upp sina lokaler om\r\ndessa var nedgångna och inte fungerade med tanke\r\npå de anställda eller bankens besökare? Knappast.\r\nDå kan man fråga: Varför anser ni att skolelever\r\nskall ha sämre förhållanden än vuxna eller att\r\nskolpersonalen skall ha sämre arbetsförhållanden\r\nän personal inom andra verksamheter?</pre><pre>Till sist några ord om hemspråksundervisningen.\r\nEtt enigt utskott föreslår här ett tillkännagivande\r\ntill regeringen.</pre><pre>Regeringen har ju föreslagit att 300 milj.kr. skall\r\nsparas beträffande sektorsbidraget. Motiveringen\r\när att riksrevisionsverket i en rapport har kunnat\r\nvisa på att hemspråksresurserna används\r\nineffektivt. Det är alltså regeringens motivering.\r\nStatsbidraget har kunnat rekvireras utan prut.\r\nUndervisningen har anordnats så, att det inte alltid\r\nhar varit elevens behov som har fått styra.\r\nRegeringen nämner olika möjliga åtgärder som\r\nleder till en billigare undervisning och ett minskat\r\nbehov av statsbidrag -- större grupper och\r\nundervisning utanför timplanebunden tid.</pre><pre>Statsrådet anmäler att han skall återkomma till\r\nregeringen om detta. Men han betonar också att det\r\när kommunernas sak att planera\r\nhemspråksundervisningen och att man när det\r\ngäller denna måste utgå från varje enskild elevs\r\nbehov.</pre><pre>Herr talman! Till att börja med slår utskottet fast\r\natt elevernas rätt till hemspråksundervisning\r\nkvarstår, enligt tidigare beslut. Vi betonar också att\r\nriksdagen nyligen har beslutat om ett generellt\r\nstatsbidrag till kommunerna, ett sektorsbidrag.</pre><pre>Samtidigt visar RRVs rapport att det nuvarande\r\nstatsbidragssystemet beträffande hemspråk och\r\nsvenska 2 inte har uppmuntrat kommunerna till att\r\nanvända resurserna så effektivt som möjligt.\r\nTvärtom har statsbidragets konstruktion medfört\r\nstörre kostnader än som är nödvändigt när det\r\ngäller att ge eleverna en bra undervisning i\r\nhemspråket.</pre><pre>Detta gör att ett enigt utskott anser att det finns skäl\r\natt minska statsbidraget med 300 milj.kr. Därvidlag\r\nskall en generell metod tillämpas. Minskningen\r\nskall gälla proportionellt med avseende på samtliga\r\nkommuners samlade sektorsbidrag.</pre><pre>Frågan om gruppstorleken tar utskottet inte nu\r\nställning till.</pre><pre>Utskottet markerar också hur viktigt det är att\r\ninvandrareleverna får en kvalitativt god\r\nhemspråksundervisning. Aktivt tvåspråkiga\r\ninvånare är en tillgång för vårt land. Slutligen\r\nbetonar utskottet att hemspråksundervisningen bör\r\nha samma ställning som undervisningen i andra\r\nämnen i skolan och att det bör finnas likvärdiga\r\narbetsmöjligheter.</pre><pre>Herr talman! Jag yrkar bifall till\r\nutbildningsutskottets hemställan i betänkandena\r\n6--10.</pre><pre>Anf. 117 ANN-CATHRINE HAGLUND\r\n(m):</pre><pre>Herr talman! Ewa Hedkvist Petersen inledde sitt\r\nanförande med att säga att det just nu är roligt att\r\ndebattera utbildningspolitik. Jag måste säga att jag\r\ntycker att det är bra att utbildningspolitiken\r\ndebatteras, så att vi får en debatt i massmedia\r\nockså. Men jag är snarast bekymrad över den\r\ndebatt som förs i Sverige i dag. Vad vi debatterar är\r\nju regeringens ansträngningar för att försämra\r\ninnehållet. Det gäller t.ex. förslaget om de nya\r\ngymnasieskolan. De teoretiska utbildningarna får\r\ndär ett betydligt mindre timantal.</pre><pre>Ewa Hedkvist Petersen sade också att man ute i\r\nlandet uppskattar regeringens reformvilja. Nej, så\r\när det inte. Ute i landet uppskattar man inte den\r\nnedrustning av gymnasieskolan som\r\nförsämringarna beträffande de teoretiska linjerna\r\ninnebär. Det framgår av alla de hundratals brev\r\nsom vi får och som gäller dessa saker. Man känner\r\nockså oro med anledning av förslaget om sänkt\r\nålder för skolstarten. Man tror nämligen att\r\ninnehållet därmed kommer att försämras. Någon\r\nvilja att ta hänsyn till att barnen är ett år yngre finns\r\ninte. Det är många bekymmer som kommer fram\r\nvid de kontakter som jag har i dessa frågor.</pre><pre>Moderaterna mäler ut sig, säger Eva Hedkvist\r\nPetersen och anammar Göran Persson sätt att\r\ndebattera. Han har ju den debattekniken att han\r\nsäger att moderaterna mäler ut sig och att\r\nfolkpartiet närmar sig moderaterna, vilket skulle\r\nvara så förskräkligt.</pre><pre>Eva Hedkvist Petersen talar om systemskifte. Ja,\r\nEva Hedkvist Petersen, vi vill ha en elev- och\r\nföräldrastyrd skola, där elever och föräldrar får\r\nvälja och där statsbidraget följer eleven till den\r\nskola som man har valt. Vi vill detta därför att\r\nelever, familjer och föräldrar är olika och har olika\r\nönskemål och behov. Vi vill det därför att det skulle\r\nbidra till att göra skolan i vårt land totalt sett bättre.\r\nDet skulle stimulera mångfald och utveckling. I så\r\nmåtto vill vi ha ett systemskifte.</pre><pre>Eva Hedkvist Petersen säger att vi har en statisk\r\nsyn. Nej, det är ni socialdemokrater som har en\r\nstatisk syn. Ni vill bromsa valfriheten och vill inte\r\nge stöd till de fristående skolorna. Det är ju\r\nvalfriheten och mångfalden som ger utveckling, och\r\ndet är valfriheten och mångfalden som ger ett\r\nföräldraengagemang som vi behöver i den svenska\r\nskolan.</pre><pre>Eva Hedkvist Petersen frågar t.ex. om de fristående\r\nskolorna tar hänsyn till elever med särskilda behov.\r\nJa, ta Waldorfskolorna, som vi har diskuterat i dag!\r\nMånga elever som inte mår väl i den vanliga skolan\r\nkommer till Waldorfskolorna och rekommenderas\r\nt.o.m. av lärarna att gå till dessa. Ni ser de\r\nfristående skolorna som ett hot mot den\r\nsammanhållna grundskolan.</pre><pre>Anf. 118 LARS LEIJONBORG (fp):</pre><pre>Herr talman! Ewa Hedkvist Petersen sade bl.a. att\r\njag höll valtal här. Jag tycker nog i så fall en del av\r\nhennes inlägg kunde betäknas på samma sätt. Jag\r\nfick en känsla av att hon när hon talade här\r\nåtminstone delvis använde ett material som hon har\r\nförberätt för nästa onsdag, den 1 maj.</pre><pre>Det gäller t.ex. när hon kommer in på risken för\r\nbesparingar i skolan, om man skulle sänka\r\nskattetrycket. Det är väl ändå ett ganska minerat\r\nområde för en socialdemokrat att ta upp. Ni har ju\r\nlovat att inte spara på skolan, men sparar stora\r\nbelopp ändå.</pre><pre>När det gäller den miljard som jag har nämnt är min\r\nargumentering mycket enkel: Regeringen har själv\r\nangivit denna miljard som en besparing i vissa\r\nsammanhang. Jag menar att man då måste göra det\r\nockså i andra sammanhang. Mera sofistikerad än så\r\när inte min argumentation på den punkten. Det må\r\nvara hur tekniskt som helst, men i krispaket i höstas\r\nvar pengarna tydligt och klart angivna som en\r\nbesparing, som av målgruppen då skulle tas som\r\nnågot positivt. Men inför skolans folk vill man inte\r\nlåtsats om den besparingen.</pre><pre>Ewa Hedkvist Petersen tar sedan i samma\r\nsammanhang brösttoner när det gäller\r\narbetsmiljöfrågorna och undrar om inte folkpartiet\r\ntycker att också eleverna också skall ha en god\r\narbetsmiljö osv. Jag vill anföra två argument.</pre><pre>För det första: Kommunerna har haft ansvaret för\r\nskollokalerna i årtionden. Hösten 1989\r\növerlämnade ni hela ansvaret för skolan till\r\nkommunerna. Varför gjorde ni det, om de så\r\nkomplett hade missköt det som de redan hade\r\nansvar för?</pre><pre>För det andra: Om de 300 miljonerna är räddningen\r\nför arbetsmiljön, varför tar ni i så fall nu 300\r\nmiljoner ur samma påse för en besparing i år? Hela\r\ndenna argumentation är ett moras, som jag inte tror\r\natt någon socialdemokrat kan klara sig ur och som\r\ndefinitivt inte berättigar ill sådana brösttoner som\r\nde som framfördes här.</pre><pre>När det gäller valfriheten tycker jag att Ewa\r\nHedkvist Petersen förde ett intressant resonemang,\r\nsom vi borde ha tid att reda ut, vilket vi tyvärr inte\r\nhar.</pre><pre>När två elever vill gå i samma skola och det bara\r\nfinns en plats kvar, vem har då företräde? Det är en\r\nintressant fråga, som det inte går att svara enkelt\r\npå, men regeringen menar att den som bor närmast\r\nalltid har företräde. Vi menar att det inte är fullt så\r\nenkelt. I vissa fall kan det vara lämpligare att den\r\nandra sökanden får platsen. Men sanningen är ju\r\natt det är ni som har tagit ställning i den frågan,\r\nmedan vi menar att den måste prövas från fall till\r\nfall.</pre><pre>Anf. 119 LARZ JOHANSSON (c):</pre><pre>Herr talman! I mitt inledningsanförande ställde jag\r\ntvå enkla frågor till Ewa Hedkvist Petersen, som\r\nhon då undvek att svara på.</pre><pre>Eftersom ni avvisar vårt förslag om särskilt riktade\r\nfortbildningsinsatser för att stärka ämnet\r\nreligionskunskap i grundskolan, måste ni ha ett\r\nalternativ, och min första fråga var: Vad vill ni göra\r\ni stället.</pre><pre>Min andra fråga gällde hemspråksdiskussionen, där\r\nEwa Hedkvist Petersen gav en utförlig redovisning\r\nav innebörden av det eniga utskottsbeslut som\r\nockså jag delvis berörde i mitt tidigare anförande,\r\nnämligen att hemspråksundervisningen skall ges\r\nlikvärdiga arbetsvillkor med undervisningen i andra\r\nämnen i skolan. Min enkla och raka fråga till Eva\r\nHedkvist Petersen var: Är detta förenligt med att\r\nsedan säga att dessa elever skall få sin\r\nhemspråksundervisning på lördagar.</pre><pre>Anf. 120 EVA GOE S (mp).</pre><pre>Herr talman! Ewa Hedkvist Petersen talade om att\r\ndet var jätteroligt att nu debattera skolan, att\r\neleven skulle stå i centrum och att man visar en\r\nreformvilja, som såvitt jag förstår skulle uppskattas\r\nute i landet.</pre><pre>Efter att tillsammans med några andra\r\nrepresentanter för utbildningsutskottet i dag ha\r\nträffat lärare under tre timmar uppfattar jag det\r\nsnarare så, att de tycker sig ha blivit överkörda av\r\nen ångvält. Det tyckte inte att det var fråga om\r\nnågon reformvilja. De upplevde något helt annat.\r\nVi skulle behöva göra mera av besök ute i\r\nverkligenheten.</pre><pre>Man talar vidare här om att jag gör en\r\nsvartmålning. Jag brukar faktiskt se till att komma\r\nut i skolorna när jag är hemma, och jag åker runt\r\noch talar mycket i skolor. Jag har sex barn passerar\r\nrevy på alla stadier, -- ett särskolebarn och fem\r\nandra på olika nivåer. Två av dem är ute i världen\r\noch studerar. Jag tror faktiskt att jag vet vad jag\r\ntalar om.</pre><pre>Jag ser att många skolor fungerar bra. Det hänger\r\nmycket på lärarna, på vilket arbetslag man har osv.,\r\nmen lärarna mår oerhört dåligt av det tryck som\r\nhela tiden kommer uppifrån. Det tycker inte att de\r\nfår vara med om att besluta. De frågor som har varit\r\nute på remiss stämmer inte alls överens med vad de\r\nhar tyckt och tänkt. De som undervisar i\r\nsamhällkunskap har mycke att invända emot\r\nbeslutsgången, och det är naturligtvis\r\nkommunaliseringen som ligger bakom det hela.</pre><pre>Den svartmålning som jag gjorde gällde snarare det\r\nsom jag redovisade från skolorna i Frankrike och\r\nJapan. Deras skolor skulle jag aldrig i livet vilja ha\r\ni Sverige.</pre><pre>Visst är vi i miljöpartiet för ett systemskifte, där\r\nman tar hänsyn till de ekologiskt-ekonomiska\r\ngrunderna, som bygger på demokrati, och där man\r\nutvecklar fredstankarna. Det är därför vi är här. Vi\r\nhar icke någon statisk syn.</pre><pre>Barnen behöver stor omsorg i dag. Det är inte dem\r\nsom vi får dra in på när det gäller ekonomiska\r\nmedel.</pre><pre>Ni säger att man i de fristående skolorna inte skulle\r\nbry sig om dem som har problem. Men det är just\r\nde barnen som mår gott i fristående skolor.\r\nSärskolebarn får den kanske finanste och bästa\r\nundervisningen i Waldorfskolorna.</pre><pre>Jag tycker inte att det som Ewa Hedkvist Petersen\r\nhar sagt stämmer med verkligenheten, och jag vill\r\nha ett förtydligande på de här punkterna.</pre><pre>Jag undrar också förutom de frågor som har ställts\r\nfrån centerhåll om man kommer att kräva att det\r\nskall vara obligatoriskt för kommunerna att ge\r\nhemspråksundervisning.</pre><pre>Anf. 121 EWA HEDKVIST PETERSEN (s):</pre><pre>Herr talman! Jo, det är faktiskt så att den\r\nskolpolitik som den socialdemokratiska regeringen\r\nför sätter eleven i centrum och vill stimulera ett\r\nsådant arbetssätt att eleverna sätts i centrum i\r\nskolan. Det är också så att den socialdemokratiska\r\nregeringen har reformvilja, och de reformer som vi\r\nhitintills har genomfört och den skoldebatt som förs\r\nmed anledning av regerings förslag tas väl emot ute\r\ni landet.</pre><pre>Ann-Cathrine Haglund tog upp mitt påpekande om\r\nmoderaterna mäler ut sig i debatten. Jag tror inte\r\natt det är första gången jag har sagt detta här i\r\nkammaren. Jag uppfattar nämligen moderaternas\r\nskolpolitik på det sättet. Man tar inte speciellt\r\nhänsyn till vad som händer ute i skolan, utan man\r\nanför samma argumentering hela tiden.</pre><pre>Ann-Cathrine Haglund säger också att det behöver\r\nvara en mångfald i det offentliga skolsystemet. Det\r\nfinns mångfald i det offentliga skolsystemet. Hon\r\nsade också i sitt första anförande att man satsar fel\r\ni skolan. Vilka satsningar i skolan är felaktiga?\r\nSyftar hon på skolvärdinnorna eller på\r\nskolkuratorerna, som är till för att stödja eleverna,\r\neller vad är det fråga om? Exemplifiera!</pre><pre>Till Lars Leijonborg: Jag kan hålla med om att vi\r\nnog allihop håller valtal. Det är kanske inte heller\r\nså underligt.</pre><pre>I fråga om valfrihet är det så att vi har tagit ställning\r\nför att det är närheten till skolan som skall gälla.\r\nMen jag frågade vad som skulle hända i den lag som\r\nni vill lägga fram. Det vill Lars Leijonborg tyvärr\r\ninte svara på.</pre><pre>Jag uppfattade Eva Goe s anförande som en\r\nsvartmålning av skolan. Det gäller inte\r\nbeskrivningen av utländska skolor. Det gäller\r\nfaktiskt Eva Goe s anförande om den svenska\r\nskolan. Jag tvivlar inte på att Eva Goe s befinner sig\r\nute på skolorna för att se vad som händer i den s.k.\r\nverkligheten. Det är nog fler än Eva Goe s som är\r\nute i verkligheten. Trots detta ger hon denna\r\nbeskrivning. Det är bara att beklaga.</pre><pre>Moderaterna och folkpartiet undviker att säga vad\r\nsom skall hända med de tiotalet miljarderna och\r\nskattetaket. Kommer våra barns ungdomsskola att\r\nvara en frizon när det gäller hur skattesänkningarna\r\nskall betalas? Jag vill gärna ha ett svar på den\r\nfrågan.</pre><pre></pre><pre>Anf. 122 ANN-CATHRINE HAGLUND\r\n(m):</pre><pre>Herr talman! Det program som moderaterna har\r\nlagt fram för Sverige och Sveriges ekonomi\r\ngaranterar att man kan öka satsningarna på skola\r\noch utbildning i Sverige. Det är en förutsättning för\r\natt vi skall kunna ha en bra skolpolitik. Med den\r\nsocialdemokratiska politiken blir den svenska\r\nekonomin allt sämre. Den socialdemokratiska\r\npolitiken är ett hot även mot skolan i det avseendet.</pre><pre>Ewa Hedkvist Petersen säger att regeringen har\r\nreformvilja och att regeringen är glad för det. Men\r\nsanningen är att många verksamma i skolorna i dag\r\när bekymrade och oroade. Inte minst de som\r\nkontaktar oss politiker och de brev som skrivs till\r\noss visar på detta. Gymnasiefrågan är ett exempel.\r\nFörändringarna på lågstadiet är ett annat exempel.</pre><pre>Visst har regeringen en reformvilja och ändrar i\r\norganisationen. Men regeringen tar mål- och\r\ninnehållsfrågor sist. Det logiska vore att i\r\nförändringar av grundskolan och gymnasieskolan\r\nförst tala om vad målet är. Vad skall skolan ägna sig\r\nåt? Vad är skolans huvuduppgift? Hur skall\r\ninnehållet vara? Vad är det vi vill ha ut av den\r\nsvenska grundskolan? Men det gör inte\r\nsocialdemokraterna, och det är därför som alla är\r\nså bekymrade. Socialdemokraterna ändrar i\r\norganisationen först.</pre><pre>Det centrala är att kunna lyfta fram skolans\r\nhuvuduppgift, dvs. att ge kunskaper och\r\nfärdigheter. Ewa Hedkvist Petersen förstår inte\r\ndet. Det är därför Ewa Hedkvist Petersen inte\r\nförstår reservation nr 8 i betänkande 6 som handlar\r\nom vissa åtgärder för att förbättra tillgången på\r\nlärare. Vi moderater säger att som förutsättning för\r\nall utbildning av lärare måste gälla att utbildningen\r\nskall inriktas på lärarnas kunskapsförmedlande\r\nroll. Det är det som är grunden för vår syn på\r\nlärarutbildning, på fortbildning och på åtgärder för\r\natt förbättra tillgången på lärare i form av extra\r\nrekryteringsåtgärder av olika slag.</pre><pre>Vi moderater vill lyfta fram skolans huvuduppgift,\r\nnämligen att ge kunskaper och färdigheter. Lärarna\r\nmåste ha en utbildning som gör dem rustade för\r\ndetta.</pre><pre>Ewa Hedkvist Petersen ställer frågan om inte\r\nbarnens arbetsmiljö är viktig. Skall barn ha sämre\r\narbetsmiljö än vuxna? Självfallet skall barnen inte\r\nha sämre arbetsmiljö. Hur kan Ewa Hedkvist\r\nPetersen över huvud taget ställa en sådan fråga?\r\nDet är kommunens ansvar att se till att skolmiljön\r\när bra. Det är kommunens ansvar att se till att t.ex.\r\nlokalerna är bra. Kommunen måste se till att\r\nbarnen inte har sämre arbetsmiljö än de vuxna.</pre><pre>Anf. 123 LARS LEIJONBORG (fp):</pre><pre>Herr talman! Jag har litet svårt att ta diskussionen\r\nom nedskärningar och kommunalt skattetak riktigt\r\npå allvar. Ewa Hedkvist Petersen försöker blanda\r\nbort korten. Det är socialdemokraterna som har\r\nlovat att inte spara in på skolan, och därefter har ni\r\ngjort det mycket kraftigt.</pre><pre>Vi i folkpartiet har inte ställt oss bakom det löftet.\r\nÅ andra sidan finns det inget i paketet Ny start för\r\nSverige som talar om att vi skall spara in på skolan.</pre><pre>När det gäller ett kommunalt skattetak har\r\nfinansminister Allan Larsson gjort mycket tydliga\r\nuttalanden och överenskommelser med\r\nkommunförbunden att kommunalskatterna inte\r\nskall höjas. För Ewa Hedkvist Petersen är\r\nlösningen för den svenska skolan att\r\nkommunalskatterna skall höjas. Det vore en stor\r\nsensation. Jag tror inte att hon egentligen menar\r\ndet.</pre><pre>Nu placerar skolmyndigheterna i princip eleverna i\r\nden skola som ligger närmast. Det är huvudregeln,\r\noch det gäller för de allra flesta. Det förekommer\r\nundantag.</pre><pre>Om man utökar möjligheten för elever och\r\nföräldrar att uttrycka vilken skola de helst vill att\r\neleven skall gå i och man gör sitt bästa att\r\ntillmötesgå de önskemålen, kommer även i\r\nfortsättningen de allra flesta att gå i den närmaste\r\nskolan. Det är vad de allra flesta vill. Men det är\r\nlätt att fundera ut exempel där en elev inte har så\r\nförfärligt mycket emot att gå i en skola som ligger\r\nnågot längre bort, om detta är en profilskola. Enligt\r\nprincipen största möjliga lycka åt största möjliga\r\nantal, är det en bättre lösning än att välja statiska\r\nlösningar som regeringen har stannat för.</pre><pre>Verkligheten är att om vår princip knäsätts, finns\r\ndet i många fall möjligheter att något utöka antalet\r\nplatser i en populär skola. Jag vill inte ha alltför\r\nstora skolor, men marginellt kan antalet platser\r\nutökas. Den möjligheten ökar om det finns ett\r\nsystem där de ekonomiska resurserna följer med\r\neleven.</pre><pre>Till sist har vi den för närvarande rådande\r\nstämningen på gymnasieskolorna. Jag delar i\r\nhuvudsak Ann-Cathrine Haglunds verklighetsbild.\r\nJag förmodar att även Ewa Hedkvist Petersen har\r\nen postkorg. Den är väl för närvarande fylld,\r\nliksom min, med protestbrev från svenska lärare.</pre><pre>Anf. 124 EVA GOE S (mp):</pre><pre>Herr talman! Jag vill upprepa den fråga jag ställde\r\ntidigare. Om Ewa Hedkvist Petersen menar allvar\r\natt socialdemokraterna månar om de små och dem\r\nsom har problem med skolan -- dit räknar jag\r\ninvandrarbarn -- kommer socialdemokraterna att\r\nställa sig bakom ett obligatorium att anordna\r\nhemspråksundervisning för alla dessa barn?</pre><pre>Vidare har vi miljöpartiets syn på skolan. Jag har\r\nredogjort för att skolan skall vara levande, och\r\nverkligheten skall komma in i skolan. Det är många\r\nskolor som klarar det. Men lärarna mår inte bra av\r\nden s.k. reformering som sker. Trots att lärarna på\r\ngrundskolan har fått höjda löner mår de inte bra.\r\nDet beror på att det har blivit en otrivsel på\r\nskolorna. Verkligheten finns där. Det måste även\r\nEwa Hedkvist Petersen ha stött på. Jag vill inte\r\nförsöka påstå att det är bara är jag som är på\r\nskolorna. Jag vet att även ni socialdemokrater är\r\ndär. Jag vet att det var jobbigt för den som\r\nrepresenterade socialdemokraterna i dag att svara\r\npå alla dessa frågor från trettiotalet lärare vid en\r\nutfrågning.</pre><pre>Vi i miljöpartiet ser att Ewa Hedkvist Petersen vill\r\nha en annan typ av organisation för att kunna\r\nförverkliga målen för att få ett annat arbetsklimat\r\noch en annan arbetsglädje. Organisationen\r\nstämmer väl med hur det är på Waldorfskolor. Där\r\när föräldrarna med i skolverksamheten. Skolan är\r\nsjälvstyrande med budgetansvar. Det finns\r\ninflytande i skolans arbete. Den största tonvikten\r\nläggs vid undersökande arbetssätt, skapande\r\nverksamhet och praktisk träning. Det väsentliga är\r\natt utgå från varje enskild elev. Likvärdigheten\r\nligger inte i att lära elever samma sak. Det är en sak\r\natt lära ut, men tolkningarna är ju olika. Det viktiga\r\när inlärningen. Vad är eleven och barnet moget att\r\nta emot? Vad lyckas eleven lära sig? Upplevelse,\r\ninlevelse och förståelse är det som är viktigt. Då\r\nbehövs det en helt annat handledning och en helt\r\nannan kunskapssyn som är djupare. Vi är överens i\r\nbetygsutredningen om att det är den synen som\r\nskall gälla. Eleven skall få en förståelseinriktad\r\nkunskap.</pre><pre>Lärarna måste få en annan roll. Därför är det\r\noerhört viktigt med fortbildning. Jag frågade i dag\r\nhur dessa lärare såg på fortbildning. De tyckte att\r\näven den frågan är styrd uppifrån. Men jag undrade\r\ndå om de ändå inte hade något behov att få utveckla\r\nsig på vissa områden. Men det var väldigt få som\r\nville fortbilda sig. Vad är det som gör att lärarna\r\ninte vill fortbilda sig?</pre><pre>Jag gav då exempel på miljön och saker som händer\r\nså snabbt omkring oss. Efter Tjernobylolyckan\r\nsläppte skolorna ut barnen på rasterna trots att det\r\nvar hög radioaktivitet i luften i områdena runt\r\nomkring. Lärarna visste inte vad de skulle göra.\r\nDet hade varit väldigt bra att kunna litet grand om\r\nradioaktivitet och miljöfaran i samband med\r\nTjernobylolyckan.</pre><pre>Anf. 125 LARZ JOHANSSON (c):</pre><pre>Herr talman! Jag skall inte förlänga debatten\r\ngenom att upprepa mina frågor. Jag skall bara\r\npåminna Ewa Hedkvist Petersen om att hon\r\nglömde att svara på dem. Det är väl inte så att Ewa\r\nHedkvist Petersen är svarslös?</pre><pre>Anf. 126 EWA HEDKVIST PETERSEN (s):</pre><pre>Herr talman! Det är kanske den dåliga luften som\r\nkommer från Sundsvall som har gjort att jag glömt\r\nsvara på frågorna, Larz Johansson, men nu skall jag\r\nförsöka att göra det.</pre><pre>Också jag anser att religionskunskap är ett mycket\r\nviktigt ämne i grundskolan. Jag beklagar att de\r\nrapporter som kommit visar att det inte alltid är så\r\nmycket bevänt med kvaliteten i undervisningen.\r\nJag ser det naturligtvis som en uppgift för\r\nskolverket att ta sig an just religionskunskapen i sitt\r\nutvecklingsarbete och så småningom i sin\r\nutvärdering.</pre><pre>När det gäller hemspråksundervisningen och\r\nskollagspropositionen, som Larz Johansson ställde\r\nen fråga om, förstår jag inte riktigt att frågan ställs\r\nnu. Det är i morgon vi har utskottssammanträde.\r\nJust nu pågår kammararbete, och det är i morgon\r\nsom vi har utskottssammanträdet.</pre><pre>Sedan till moderaterna och folkpartiet. Ann-\r\nCathrine Haglund hade många vackra ord att säga\r\nom deras valplattform. Det var väldigt många\r\nallmänt hållna ord. Lars Leijonborg säger att det\r\ninte finns något skrivet om skolan i den. Nej, det\r\nfinns inte det, och det är därför jag ställer min\r\nfråga. Skall våra barns och ungdomars skola vara\r\nen frizon när dessa skattesänkningar skall betalas?\r\nEtt skattetak på 30 kr. innebär att många\r\nkommuner måste sänka sin kommunalskatt, och\r\ndet skall betalas på något sätt. Kanske genom sänkt\r\nambitionsnivå i verksamheten. Det är därför som\r\njag måste ställa frågan om skolan.</pre><pre>Många har sagt att man är bekymrade i skolorna,\r\noch då talar man om lärare. Självfallet är lärare\r\nbekymrade över att deras arbetssituation\r\nförändras. Reformeringen handlar mycket om att\r\nförändra lärarnas arbetssituation. Men det finns\r\nockså många andra människor i kommunerna. Det\r\nfinns elever, lokala skolpolitiker och föräldrar. Det\r\nfinns företag, näringslivsorganisationer. Väldigt\r\nmånga i kommunerna, och det hävdar jag återigen,\r\när glada över den reformering av den svenska\r\nskolan som nu pågår, eftersom de ser att de får\r\narbetsmöjligheter och möjlighet att utifrån de\r\narbetsförhållanden som finns utveckla skolan för de\r\nelever som finns där.</pre><pre>Ann-Cathrine Haglund blev mycket indignerad\r\növer min fråga om arbetsmiljön. Jag ställde frågan\r\neftersom jag vill att man skall göra någonting. Det\r\nhandlar inte bara om att säga att arbetsmiljön\r\nsjälvfallet skall vara bra. Vi vill göra någonting\r\nockså, och regeringen har ett konkret förslag i\r\nbudgeten som vi stöder.</pre><pre>När det till sist gäller val av skola, Lars Leijonborg,\r\nhar vi faktiskt redan uttalat att det är den närmaste\r\nskolan som man i första hand skall kunna gå till.\r\nMen därutöver skall vi tillgodose elevernas vilja när\r\ndet gäller att välja skola.</pre><pre>Överläggningen var härmed avslutad.</pre><pre>(Beslut skulle fattas den 25 april.)</pre><pre>14 § Vissa för högskolan gemensamma frågor\r\noch anslag</pre><pre>Föredrogs</pre><pre>utbildningsutskottets betänkande</pre><pre>1990/91:UbU11 Vissa för högskolan gemensamma\r\nfrågor och anslag (prop. 1990/91:100 delvis).</pre><pre>Anf. 127 BIRGER HAGÅRD (m):</pre><pre>Herr talman! Det är något rätt underligt när det\r\ngäller debatterna om högskolan. Den här våren\r\nborde det egentligen vara tre olika debatter att\r\ndöma av betänkandenas planerade utseenden, fast\r\nvi borde kanske koncentrera oss till en. I dag har vi\r\natt debattera vad som kallas för vissa\r\nhögskolefrågor, varav dock några är rätt\r\nprincipiella för den framtida högskole- och\r\nuniversitetsverksamheten. Därefter kommer\r\ndimensioneringen av högskolan, en nog så viktig\r\npunkt. Den behandlas för sig, och därutöver har vi\r\nytterligare ett betänkande som handlar om vissa\r\nforskningsfrågor. Det är naturligtvis alldeles\r\nkäpprätt galet att vi skall stå och debattera dessa\r\nfrågor var för sig. De borde ju hänga samman så att\r\nman får helhetsperspektivet. Alltnog, det är som\r\ndet är.</pre><pre>Lars Leijonborg nämnde att vi nästa år kommer att\r\nfira den svenska folkskolans 150-årsjubileum. Det\r\nhoppas jag att vi skall göra med all ackuratess, för\r\ndet är den värd. Inte minst har den betytt mycket\r\nför att bilda underlag för de framgångar som de\r\nsvenska universiteten länge kunde notera. Man\r\nskulle kunna säga att den allmänna folkbildningen\r\noch även det storartade arbete som utfördes vid\r\nuniversiteten när det gällde att bygga upp kunskap,\r\nintensifiera forskningen internationellt och i andra\r\nhänseenden, var grunden för det svenska\r\nvälståndet och för vad man skulle kunna kalla för\r\nden andra svenska stormaktstiden.</pre><pre>Men vi har alltsedan 60-talet kunnat se att det\r\nsvenska högskoleväsendet har försvagats med\r\nvänsterflummeriet som början. Inte minst fick den\r\ns.k. högskolereformen från 1975, som sjösattes\r\n1977, svåra följdverkningar. I vissa fall skulle man\r\nt.o.m. kunna säga att de var förödande. Då\r\ninfördes linjesystemet, en byråkratisering och det\r\nvar över huvud taget samhällets och arbetslivets\r\nbehov som i första hand skulle tillgodoses. Om\r\ndäremot kunskaperna kom i andra hand brydde\r\nman sig inte så mycket om detta.</pre><pre>Det måste naturligtvis också klart sägas att det i\r\nförsta hand är socialdemokraterna som bär\r\nansvaret för den stora nedrustning som ägde rum.\r\nDet brukar heta att sent skall syndaren vakna. Men\r\nuppenbarligen har det ändå funnits vissa tendenser\r\ntill ett uppvaknande under en längre tid.\r\nUppenbarligen blev man rätt förskräckt över det\r\nresultat som åstadkoms. Man har därför successivt\r\nförsökt rätta till den skada som åstadkommits.</pre><pre>Regionstyrelserna, som var ett otyg, har avskaffats.\r\nExamina, vilka man gudbevars inte skulle få ha, har\r\nåterinförts. Anslagssystemet har förändrats, och nu\r\nt.o.m. i de yttersta av dagar har vi i\r\nkompletteringspropositionen fått läsa att det\r\näntligen är dags att avskaffa linjesystemet. Det är\r\nbra och alldeles utomordenligt att man gör detta,\r\nmen man skulle kanske från början ha låtit bli att\r\ninföra allt detta otyg vi har kunnat se.</pre><pre>Hur skall vi då på nytt kunna bygga upp våra\r\nuniversitet och högskolor? Vi har i vår partimotion\r\noch även i en annan motion anvisat de vägar man\r\nbör gå. Vi menar att Sverige liksom andra\r\nciviliserade länder borde ansluta sig till det\r\nuniveristetens Magna Carta som antogs när\r\nBolognauniversitetet för två år sedan firade sitt\r\n900-årsjubileum. Det gälller med andra ord att slå\r\nfast att universitet och högskolor är centra för\r\nvidmakthållande och utveckling av kunskapen. Det\r\ngäller att ge dem bättre förutsättningar att kunna\r\nstå för det fria sökandet av och förmedlandet av\r\nkunskap.</pre><pre>Till den änden har vi föreslagit att man skall gå in\r\nför ett system, och även folkpartiet har varit inne på\r\nden linjen, där man i varje fall gör universiteten, de\r\ntekniska högskolorna och Karolinska institutet till\r\nfristående institutioner. Man kan diskutera hur\r\ndetta bör ske. Vi har föreslagit att man i detta\r\nsammanhang skulle kunna gå in för någon typ av\r\nstiftelse och skaffa ett stiftelsekapital genom att\r\nantingen, som folkpartiet har föreslagit, ta medel\r\nfrån löntagarfondernas utförsäljning eller\r\nskrotning, eller också genom utförsäljning av\r\nstatliga företag. Hur som helst kommer\r\ninfrastrukturen på detta sätt att förstärkas.</pre><pre>Detta behöver bara i och för sig vara en början. Det\r\nkan senare också bli aktuellt med kanske de\r\nregionala högskolorna, och inte minst kan man i\r\nsammanhanget tänka på de tidigare\r\nuniversitetsfilialerna.</pre><pre>Vi tror att detta skulle kunna vara början till en\r\nförnyelse av universitets- och högskolelivet. Vi är\r\nnaturligtvis glada att kunna konstatera att\r\nregeringen har insett, och nog var den sista som\r\ninsåg, att vi inte kan stå och stampa på samma fläck\r\nnär det gäller dimensioneringen som vi nu har gjort\r\ni 20 år. Utskottet har därför kört över regeringen\r\nsom i detta sammanhang snabbt försöker visa sin\r\nvilja och nu i kompletteringspropositionen kommer\r\nfram till att man behöver förstärka med ytterligare\r\n5 000 platser -- de 5 000 platser som utskottet redan\r\nvar på väg att fördela. Dessutom vill vi lägga\r\ntillbaka de pengar som de nya 2 200 platserna skulle\r\nkosta. Men allt detta får vi tillfälle att diskutera\r\nsenare.</pre><pre>Den kompletteringsproposition som nu har\r\npresenterats visar över huvud taget att\r\nsocialdemokraterna är rätt desperata. De kommer\r\nförst med en budgetproposition som egentligen inte\r\ninnehåller någonting nytt. Sedan får vi en s.k.\r\ntillväxtproposition, även om man talar om negativ\r\ntillväxt, vilket är ett avskyvärt ord enligt mitt\r\nförmenande, skulle det ändå vara fråga om en viss\r\ntillväxt med ett antal platser på högskolan. Detta\r\nskall sedan betalas genom den s.k.\r\nmiljöpropositionen, och nu får vi\r\nkompletteringspropositionen. Allt detta är väl\r\nsamlat, herr utbildniningsminister, som jag till min\r\nglädje ser här i kammaren. Det underlättar\r\nnaturligtvis på alla sätt utskottets arbete.</pre><pre>Herr talman! Det finns ett antal reservationer som\r\njag skulle vilja beröra. Jag kan redan nu säga att jag\r\nnaturligtvis stöder alla de reservationer som har\r\nundertecknats av moderater, men jag nöjer mig\r\nmed att i detta sammanhang yrka bifall till en\r\nreservation, nämligen till reservation nr 9.</pre><pre>I de andra reservationerna berörs ett antal\r\nintressanta frågeställningar. Den första moderata\r\nreservationen handlar just om högskolans ställning\r\ni framtiden, vilket jag redan har berört. Men det\r\nkommer också in en annan frågeställning, nämligen\r\nhur utvärderingen bör gå till.</pre><pre>Vi menar då att den inte bör ligga på UHÄ, utan\r\nutvärderingen av högskolans verksamhet måste\r\nligga på ett fristående organ. Det borde den göra\r\nnär det gäller den andra skolverksamheten också.</pre><pre>En annan fråga som tas upp och som är intressant\r\när kårobligatoriet. Här har då folkpartisterna gått\r\nlängre än vi andra, när de säger att vi i princip redan\r\nnu bör ta ställning för avskaffande av\r\nkårobligatoriet. Vi moderater har bl.a. varit\r\npåskyndare till den utredning som nu är klar, och\r\nvi har sagt oss att det kanske är rimligt att avvakta\r\nremisstidens utgång. Remisstiden går ut den 1 juli,\r\noch sedan får vi ta ställning.</pre><pre>Men jag kan väl redan nu säga att här kan man då\r\ntänka sig en rad olika lösningar. En lösning är\r\nnaturligtvis den att om man skapar fria och\r\nsjälvständiga universitet och högskolor, kan man\r\nockså låta dem själva bestämma om de vill att det\r\nskall vara ett kårobligatorium vid högskolan och\r\nuniversitetet. Det är en möjlighet som man i varje\r\nfall borde övertänka i det här sammanhanget.</pre><pre>Internationaliseringen har upptagit oss åtskilligt.\r\nJust reservation 9, som jag yrkar bifall till, innebär\r\ni det här fallet ytterligare 12 miljoner till\r\nERASMUS-projektet. Folkpartiet har där 10\r\nmiljoner, och det är i princip samma. Men hur som\r\nhelst har denna fråga aktualiserats genom en\r\nsärskild proposition som vi fått på våra bord.</pre><pre>Vi har motsatt oss den centrala antagningen och\r\nmenar att den är en onödigt byråkratisk omväg. Jag\r\nser att också regeringen nu i\r\nkompletteringspropositionen är inne på att den\r\ncentrala antagningen successivt bör avvecklas. Vi\r\nvill göra det redan nu och sparar på det 19,5\r\nmiljoner, vilket är en avsevärd del av de 58 miljoner\r\nsom regeringen skall spara under de närmast\r\nföljande tre åren.</pre><pre>Vi vill också lägga på extra en engångssumma på\r\n500 milj.kr. till utrustning vid högskolorna och\r\nuniversiteten. Det behövs. Det har inte skett den\r\nförnyelse som borde ha skett. Vi menar vidare att\r\nNAMIC -- National Academic Mobility\r\nInformation Centre -- vid Svenska Institutet väl\r\nbehöver de 600 000 kr. som de har äskat ytterligare\r\nför att kunna sköta sitt viktiga\r\ninternationaliseringsuppdrag.</pre><pre>Som sagt, herr talman, bifall till reservation 9 och\r\nstöd till de övriga moderata reservationerna!</pre><pre>Anf. 128 MARGITTA EDGREN (fp):</pre><pre>Herr talman! Jag uppskattar verkligen att Bengt\r\nGöransson är här. Jag tycker att han visar respekt\r\nför riksdagen som institution och intresse för vad vi\r\nrepresentanter för politiska partier har att säga i\r\nsamband med högskolefrågorna.</pre><pre>Mycket av vad utskottet ägnat sig åt i samband med\r\ndetta betänkande är i och med\r\nkompletteringspropositionens förslag nu\r\növerspelat. Det gäller UHÄs roll och\r\nansvarsområde, linjesystemets vara eller inte vara,\r\nansvaret för högskolans lokaler, högskolornas\r\nbeslutsrätt när det gäller tillsättningar, bl.a. av\r\nprofessorer, och dimensioneringsfrågorna inte\r\nminst. För utskottets ledamöter och också kansli\r\nhar det blivit i högsta grad ett dubbelarbete, för att\r\ninte säga ineffektivt arbete. Jag anser att det finns\r\nanledning att vara kritisk mot departementet. Det\r\nhade varit möjligt att planera vårt gemensamma\r\narbete bättre.</pre><pre>En förklaring till vad jag menar med ineffektivitet.\r\nI januari lämnades en budget som riksdagens\r\npartier svarade på med motioner. Sedan kom en\r\ntillväxtproposition, som till en del förändrade\r\nförutsättningarna från januari. Även den svarade vi\r\nalla olika partier på.</pre><pre>Sedan presenterades en miljöproposition, som gav\r\nytterligare förändringar av förutsättningarna för\r\nhögskolan, och med olika motioner som svar. I går\r\nlämnades alltså kompletteringspropositionen, med\r\nytterligare nya signaler. Även den skall vi alla\r\npartier i riksdagen svara på, och de förslagen skall\r\nbehandlas i utskott och kammare. Tala om\r\ndubbelarbete, i utskott och kammare!</pre><pre>Jag klagar, men ändå är ju inte jag eller vi i\r\nriksdagen, vare sig ledamöter eller utskott, de mest\r\nutsatta mottagarna för alla dessa delvis motstridiga\r\nsignaler och besked. Mest utsatta är alla de\r\nmänniskor som arbetar i högskolan. Hur i all\r\nvärlden skall de kunna hänga med i svängarna? De\r\nhar inte som huvudsaklig arbetsuppgift att läsa\r\nriksdagstryck. De skall undervisa, leda och ansvara\r\nför verksamheten, en verksamhet vars huvudmän\r\ninte kan bestämma sig för hur de vill ha det.</pre><pre>Hur skall den person vara skapt som skall utöva ett\r\ntydligt och profilerat ledarskap för en högskola, när\r\nregeringen och därmed riksdagen är så otydlig och\r\ndåligt samstyrd när det gäller högskolans\r\nbasförutsättning?</pre><pre>Men, herr talman, jag klagar alltså på formerna för\r\nförändringarna och tänker då mest på hur de berör\r\nhögskolans ledare, lärare, administratörer och\r\nstudenter. Däremot klagar jag inte alls på den\r\nriktning som förändringarna går i. För varje nytt\r\ndokument från departementet kommer vi allt\r\nnärmare liberal högskolepolitik.</pre><pre>Jag kan bara inte förstå varför man har behövt ta så\r\nlång tid på sig. Lena Hjelm-Wallén, som var\r\nhögskoleminister 1984, meddelade då att\r\nhögskolans styr- och anslagssystem skulle ses över.\r\nDet var alltså först i går, sex à sju år senare, som\r\nnågorlunda radikala idéer lades fram.</pre><pre>Men fortfarande saknar jag andra liberala och bra\r\nförslag, t.ex. vårt grundläggande förslag i styr- och\r\nanslagsfrågan. Vi anser att ett sektorsvist\r\ngemensamt anslag för grundutbildning och\r\nforskning är bättre än regeringens. Vi menar att det\r\nskulle ge högskolans sektorer ett uttryckligt ansvar\r\nför fördelningen av potten pengar mellan\r\nutbildning och forskning. Vi menar att det skulle\r\nförtydliga att man har ett gemensamt ansvar inom\r\nsektorn för grundutbildningarnas kvalitet och för\r\natt studenterna vill studera inom sektorn och\r\ndärmed att man själv ansvarar för att de studerande\r\nvill söka sig till forskarutbildning och att sektorn i\r\nförlängningen själv har ett ansvar forskningen och\r\nkvaliteten i den.</pre><pre>Herr talman! Jag tror också att regeringen måste\r\nåterkomma med förslag om hur antagningssystemet\r\ntill högskolan skall se ut. Det är inte längre logiskt\r\natt UHÄ skall vara motor i antagningssystemet, i\r\nett läge då linjerna är borta och studenterna själva\r\nkan kombinera en utbildning. Det är bara lokal\r\nantagning som kan fungera i det läget, eller hur?</pre><pre>För en bättre och effektivare högskola är fler\r\nplatser och en ökad lokal frihet viktiga ingredienser\r\nmen räcker inte. Det behövs också mer pengar till\r\nutrustning och lokaler. Att då avveckla\r\nlöntagarfonderna och använda pengarna i\r\nhögskolan är en lösning på de ekonomiska\r\nbehoven.</pre><pre>Herr talman! Jag yrkar bifall till reservation nr 6,\r\nsom handlar om kårobligatoriet. Vi liberaler kan\r\ninte acceptera att studenter i dag är obligatoriskt\r\ntvingade att vara kåranslutna. Dessutom har\r\nfolkpartiet liberalernas landsmöte 1990 uttalat sig\r\nför att obligatoriet skall avskaffas.</pre><pre>Efter den utredning som är genomförd anser vi att\r\nriksdagen har tillräckligt underlag för att göra ett\r\nprinciputtalande till förmån för avskaffandet.\r\nUnder en cirka treårig övergångstid finns ju då\r\nockså möjlighet att lösa de frågor som uppstår i\r\nsamband med ett avskaffande, t.ex. hur\r\nstuderandehälsovården skall organiseras i\r\nfortsättningen och hur studenternas olika val skall\r\norganiseras. Men för att börja en förändring krävs\r\nett principuttalande, och det är vi ensamma om att\r\nkräva redan i dag.</pre><pre>Så till internationaliseringen. I Sverige har vi höga\r\nförväntningar på internationalisering och\r\nERASMUS-samarbete, att våra forskare och\r\nstudenter skall komma ut och leva och lära i\r\nEuropa. Vi talar inte lika mycket om vad vi måste\r\nprestera i gengäld, t.ex. att det behövs bostäder för\r\nutländska studenter som vill hit, liksom att det\r\nbehövs en anpassning av våra\r\nhögskoleutbildningars innehåll och längd till EG-\r\nstandards.</pre><pre>Det behöver byggas kontaktnät. I många sektorer\r\nfinns det i dag men långt ifrån i alla. Därför tycker\r\njag att regeringens snålhet mot NAMIC,\r\ninformationscentret för internationellt utbyte, är\r\nhelt obegriplig. Svenska Institutet har sagt sig\r\nbehöva 600 000 kr. till i förstärkning, och vi tror på\r\nden bedömningen. Jag tycker faktiskt att det\r\nhandlar om vilka signaler vi skickar ut. Retoriken\r\nbör överensstämma med verkligheten, och i detta\r\nfall är pengarna småpotatis i sammanhangen.</pre><pre>Det behövs också bättre språkundervisning, kanske\r\ninte i engelska men i de andra europeiska språken --\r\ntyska, franska, spanska. Vi satsar därför redan nu\r\nmera pengar på språkutbildning för studenter som\r\nförberedelse för utlandsvistelse och\r\nEuropasamarbete.</pre><pre>På samma sätt väljer vi att satsa pengar redan nu på\r\nvåra språklärare. De bör få möjlighet, i enlighet\r\nmed vad Europarådet rekommenderar för alla\r\nspråklärare, att tillbringa minst 6 månader i landet\r\nvars språk de undervisar i, för att få den\r\nkulturkompetens i vid mening som behövs för att\r\nde skall kunna undervisa.</pre><pre>Folkpartiet liberalerna anser att vi snart nog måste\r\nha en strategi för utbildningen och EG-samarbetet.\r\nMålet är ju att vi skall delta på samma villkor, med\r\nsamma skyldigheter och rättigheter som EG-\r\nländerna. Vi måste alltså vara inne i kärnan i detta\r\nsamarbete.</pre><pre>Till sist, herr talman, har vi reserverat oss till\r\nförmån för ökat lokalansvar för en bestämd\r\nhögskola. Det är ju helt överspelat i dagens läge,\r\nmen det är också ett tydligt exempel på det velande\r\nhit och dit och på det dubbelarbete som jag talade\r\nom när jag började.</pre><pre>Vi står självfallet bakom alla de reservationer som\r\nvi har undertecknat. Jag väljer här att endast yrka\r\nbifall till reservation nr 6 om kårobligatoriet.</pre><pre></pre><pre>Anf. 129 MARIANNE ANDERSSON i\r\nVårgårda (c):</pre><pre>Herr talman! Det sker så stora förändringar inom\r\nutbildningens område och vi har diskuterat det\r\ntidigare här i kväll. Det gäller inte minst\r\ngymnasieskolan, men det har även skett stora\r\nförändringar inom högskolan. Det som har märkts\r\nmest är dimensioneringsfrågorna.</pre><pre>Det är synd att vi alltid lyckats planera så dåligt att\r\nutbildningsutskottets debatter tenderar att ständigt\r\nhamna sist på kvällarna. Vi borde göra någonting åt\r\ndet så att vi kan komma tidigare någon gång.</pre><pre>Jag vill först instämma i den kritik som Margitta\r\nEdgren framförde om den förvirrade arbetsordning\r\nsom vi har i utskottet och i riksdagen när det gäller\r\nhögskolefrågorna med anledning av alla dessa\r\npropositioner. Det är inte så enkelt att få ett grepp\r\nom vad som egentligen gäller, vad som är föreslaget\r\noch vad som är beslutat. Vi tycker nog att de flesta\r\nav de förändringar som nu kommer i\r\nkompletteringspropositionen är sådant som vi har\r\nefterlyst länge.</pre><pre>Jag tänker inte gå in på så många frågor. Vi har en\r\ndel krav i våra motioner som faktiskt har blivit\r\ntillgodosedda i utskottet eller som behandlas i\r\nhögskoleutredningen. Det gäller förbättringar av\r\nutbildningskvalitet och pedagogiska meriter för\r\nlärare. Det gäller vetenskaplig grundkurs och det\r\ngäller en hel del om internationaliseringen där vi\r\nhar krav på vidgat utbyte till andra länder, inte bara\r\ninom ERASMUS. Vi lär ha anledning att\r\nåterkomma till de här frågorna många gånger i\r\nframtiden. De är viktiga. Vi har också efterlyst att\r\nregeringen skall komma med förslag när det gäller\r\nkårobligatoriet.</pre><pre>Sedan skall jag uppehålla mig litet grand vid några\r\nfrågor där vi har avvikande mening. Det gäller\r\nansvaret för högskolans lokalhållning, reservation\r\n18. Nu när regeringen i\r\nkompletteringspropositionen föreslår att\r\norganisationen av utbildningen skall skötas lokalt\r\nframstår vårt krav som ännu mer självklart -- kravet\r\natt det lokala inflytandet över högskolans lokaler\r\nmåste öka. Först då går det att finna vägar för att\r\nutnyttja lokaler och resurser rationellt och\r\neffektivt. Vi tycker att högskolan skall kunna\r\ndisponera över egna anslag och lokaler.</pre><pre>Nu har utbildningsministern aviserat att en sådan\r\nordning skall införas från budgetåret 1993/94, om\r\njag har läst rätt i propositionen. Vi tycker att en\r\nsådan förändring är så pass komplicerad att den inte\r\nkan göras utan vidare. Den kräver naturligtvis en\r\nhel del förberedelser och analyser. Vi anser nu att\r\nvårt krav om en utredning är ännu mer aktuellt än\r\nvad det var när vi skrev vår motion. Detta krav\r\nborde faktiskt vinna gehör. Jag vill ställa den frågan\r\ntill Bengt Silverstrand som kommer att föra\r\nmajoritetens talan här sedan.</pre><pre>En annan fråga är anslaget till utrustning. Vi är\r\növertygade om att satsning på kunskap och\r\nkompetensutveckling är de viktigaste strategiska\r\nfrågorna inför framtiden. Det är därför som vi\r\nunder flera år har krävt en kraftig ökning av antalet\r\nplatser inom högskolans grundutbildning. I år\r\nkrävde vi 6 000 platser, och eftersom behovet av en\r\nökad dimensionering stod klart för alla\r\noppositionspartier kunde utskottet ena sig om en\r\nutökning på 5 000 platser. Det var en sorts\r\nkompromiss. Dessa platser fördelades på olika\r\nutbildningar och högskolor där det är möjligt att\r\nsnabbt inrätta de här utbildningarna. Den här\r\nutökningen kräver naturligtvis resurser i form av\r\nlokaler, utrustning och inredning. Dessutom finns\r\ndet sedan tidigare ett uppdämt behov av\r\nersättningsutrustning m.m. inom de utbildningar\r\nsom finns nu. Därför föreslår vi att 500 milj.kr. bör\r\nställas till UHÄs förfogande att fördelas på\r\nhögskolornas grundutbildnings- och\r\nfakultetsanslag. De skall användas till utrustning\r\noch inredning. Vi har noterat att man i\r\npropositionen föreslår 35 miljoner för detta\r\nändamål. Vi anser att det är klart otillräckligt.</pre><pre>Behovet kommer naturligtvis att vara lika stort året\r\nefter. Vi anser att UHÄ bör komma med ett förslag\r\nom en fördelning av ett motsvarande belopp inför\r\nnästa års budgetproposition.</pre><pre>Vi föreslår även 500 milj.kr. till lokaler. Detta är\r\nnödvändigt vid en utbyggnad. De skall även täcka\r\nandra eftersatta behov. Det är ganska självklart att\r\nett utökat platsantal medför ökat lokalbehov. Vi\r\ntror inte att de miljoner som nu finns räcker till. Vi\r\nfinansierar de här utökningarna genom\r\nutförsäljning av statliga företag.</pre><pre>Sedan vill jag säga någonting om ytterligare\r\nhögskoleenheter. Det är vi i centern som har drivit\r\nkravet att vi skall inrätta fler högskolor. Det har\r\nvisat sig att de små högskolorna har stor betydelse\r\nför den regionala utvecklingen. De har oerhörd\r\nbetydelse för kompetens och kunskapsspridning i\r\nsamarbetet mellan näringslivet och samhället i\r\növrigt i de här regionerna. Vi anser att det är\r\nmycket angeläget att de får möjlighet att växa och\r\nutvecklas och att de får fasta utvecklingsresurser\r\noch möjligheter till profilering.</pre><pre>Vi menar också att högskolorna i Växjö, Örebro,\r\nKarlstad och Sundsvall--Härnösand i samverkan\r\nmed högskolorna runt omkring kan utvecklas till\r\nfyra nya universitet. En modell för detta kan vara\r\ndet s.k. nätverksuniversitetet som man har kommit\r\nganska långt med när det gäller samverkan mellan\r\nhögskolorna i Kalmar, Växjö och Karlskrona--\r\nRonneby.</pre><pre>Vi anser också att det är nödvändigt att lokalisera\r\nhögre utbildning till fler orter. Det blir särskilt\r\naktuellt nu när högskoleutbildningen håller på att\r\nbyggas ut. Närheten till studieorten har stor\r\nbetydelse för att en student skall gå vidare till\r\nhögskolan. Dessutom vore det värdefullt om fler\r\norter kan få del av de positiva kringeffekter som en\r\nhögskola ger. Jag talade om detta tidigare. Därför\r\nföreslår vi att nya högskoleenheter skall inrättas i\r\nKiruna och Skellefteå. Vidare föreslår vi att\r\nhögskolan i Eskilstuna--Västerås delas i två\r\nsjälvständiga enheter och att en självständig\r\nhögskoleenhet inrättas i södra delen av Stockholms\r\nlän. Utskottet har vid flera tillfällen tidigare\r\nbehandlat de här kraven, och vi har reserverat oss\r\nför dem. Därför nöjer vi oss den här gången med\r\nett särskilt yttrande, men våra krav ligger\r\nnaturligtvis fast.</pre><pre>Nu föreslår man att linjesystemet skall luckras upp.\r\nDet är precis vad vi har krävt under flera år att\r\nsystemet skall luckras upp och att studenterna skall\r\nkunna välja friare studievägar. Nu är det dags att\r\nompröva spärrarna till den högre utbildningen så\r\natt de kan tas bort inom den s.k. fria sektorn.\r\nGrundprincipen skall egentligen vara att högskolan\r\nskall vara tillgänglig för alla som har intresse och\r\nbehörighet att bedriva högre studier. Antalet\r\nutbildningsplatser skall anpassas efter efterfrågan.\r\nDetta är troligen det bästa instrumentet för att\r\nanpassa utbildningsvolymen efter\r\narbetsmarknadens behov. Det är även det bästa\r\nsättet att få det kunskapslyft som vi så väl behöver\r\ni Sverige. Det finns förstås en del dyrbara\r\nutbildningar och en del ubildningar där samhället\r\nhar ett övergripande ansvar där krävs det\r\nnaturligtvis nationella dimensioneringsbeslut. Det\r\nföreslås väl nu också i propositionen. År efter år\r\nhar vi krävt det här och fått blankt avslag. Det är\r\nnaturligtvis mycket glädjande att verkligheten\r\näntligen har hunnit i fatt regeringen, att man nu\r\nföreslår den här förändringen av linjesystemet och\r\natt det i det närmaste skall avskaffas från den 1 juli\r\n1993. Jag har inte hunnit att närmare studera hur\r\ndet ser ut, men det verkar vara ett mycket bra steg\r\npå vägen.</pre><pre>Med detta, herr talman, vill jag yrka bifall till våra\r\nreservationer 18 och 20.</pre><pre>Anf. 130 BJÖRN SAMUELSON (v):</pre><pre>Herr talman! Vi står naturligtvis bakom de\r\nreservationer som vi har undertecknat i det här\r\nbetänkandet, men jag nöjer mig med att yrka bifall\r\ntill reservation 11.</pre><pre>I det här betänkandet har vi lagt fram förslag om\r\nvissa förbättringar på högskolans område. Dessa\r\nförslag handlar om en möjlighet till en bättre\r\nrekrytering av lärare på det tekniska området.</pre><pre>Vi har lagt fram förslag om en ökad\r\ninternationalisering och om\r\ninternationaliseringsmedel. Vi vill särskilt\r\npoängtera att det är viktigt att de lärarstuderande\r\nfår möjligheter att knyta olika internationella\r\nkontakter. De skall ju sedan ut i ungdomsskolan\r\noch undervisa. Vi vill inte att någon som studerar\r\npå högskolan av ekonomiska eller sociala skäl skall\r\nstängas ute ifrån internationella kontakter när hela\r\nverksamheten som sådan går i den riktningen. Vi\r\nvill att internationaliseringen skall bygga på egna\r\ninitiativ från resp. högskola. Vi tror att detta blir\r\nmycket bättre än om man gör någon slags\r\növerbyggnad när det gäller dessa strävanden.</pre><pre>Vi har lagt fram förslag om en förbättrad\r\nutrustningsstandard på högskolan, vilket är särskilt\r\nangeläget nu när högskolan expanderar och får fler\r\nstudenter.</pre><pre>Vi har lagt fram förslag om en vetenskaplig\r\ngrundkurs. Jag är alldeles särskilt övertygad om att\r\ndetta förslag förr eller senare kommer att hamna på\r\nriksdagens bord och att det då kan få stöd från fler\r\npartier än enbart vänsterpartiet. Detta är krav som\r\nvi nu har drivit i många år.</pre><pre>Vi säger sammanfattningsvis att vi vill förbättra\r\nkvaliteten och fördjupa kunskapen inom\r\nhögskolan. Vi menar att Sverige är ett rikt land som\r\nhar råd att satsa på högskolan. Vi kommer aldrig att\r\ngå med på en segregering inom högskolevärlden. Vi\r\nkommer aldrig att acceptera en inklassning av\r\nhögskolorna i ett A-, B- och C-lag.</pre><pre>Vi har i vänsterpartiet högre ambitioner än så. Vi\r\nhar vad Galenskaparna skulle kalla en himla massa\r\nbra förslag.</pre><pre>Anf. 131 GÖSTA LYNGÅ (mp):</pre><pre>Herr talman! Man skall kanske inte plädera för\r\negna intressen, men ett bra exempel i detta\r\nsammanhang är vad som har skett på den institution\r\ndär jag har spenderat några decennier.\r\nInstitutionen ansökte före min tid, för 55 år sedan,\r\nom nya byggnader i Lund. Nu har vi under 55 år\r\nansökt om detta, med varierande grad av intensitet\r\nmen utan någon variation i fråga om bristen på\r\nframgång.</pre><pre>Detta är anledningen till att vi menar att mycket\r\nmer skulle kunna ske lokalt, där man verkligen\r\nkänner till behoven. Det är ansvarsfulla människor\r\nsom sitter på de lokala högskoleenheterna. Visst\r\nskulle de kunna ta hand om de lokala\r\nförsörjningarna. Jag noterar att detta också är\r\nplaneringen. Vi menar att det skulle kunna ske\r\nredan nu. Jag yrkar därmed bifall till reservation nr\r\n3.</pre><pre>Detta är ett mellanbetänkande. De verkligt\r\nintressanta planerna behandlas tydligen vart tredje\r\når.</pre><pre>Eftersom jag ser minister Göransson här i\r\nkammaren, kan det också vara intressant att något\r\nspekulera i vad som är syftet med högskolorna. Jag\r\nlade märke till att Birger Hagård varmt pläderade\r\nför den djupa kunskapen som sådan, och det tycker\r\njag är oerhört viktigt. Det är också oerhört viktigt\r\natt vi med kunskap, med högskoleutbildning och\r\nmed forskning kan attackera de frågor som i dag är\r\nväsentliga för vår värld. Det gäller globala\r\nmiljöfrågor, och det gäller frågor om fred och\r\nsamlevnad i världen. Det vore mycket bra om vi\r\nkunde profilera oss mycket starkare på de\r\nområdena.</pre><pre>Jag känner mindre sympati för att man tillgodoser\r\nnäringslivets intressen. Marianne Andersson i\r\nVårgårda och jag har kanske litet olika syn på den\r\nsaken. Men det har blivit ganska mycket av den\r\nsortens utbildning i moderna högskolor. Man gör\r\nkurser mer eller mindre inriktade på utbildning för\r\nolika yrken inom näringslivet. Det tycker jag är\r\nsynd. Då är det viktigare att ungdomen kan få\r\nkunskapen som sådan och att man får kunskap som\r\nsyftar till att attackera väsentliga problem.</pre><pre>Därmed skall jag också säga några ord om\r\ninternationaliseringen. Det sägs i det här\r\nbetänkandet inte särskilt mycket om den frågan,\r\nmen visst innebär internationaliseringen mycket\r\nmer än en anpassning till EGs Erasmus-schema.\r\nDet är utmärkt, men mycket mer kan göras.\r\nSamarbete med u-länder och öststater borde\r\ngynnas i betydligt högre grad än vad som är fallet\r\nför närvarande. Men det blir väl möjligt att komma\r\ntillbaka till den frågan om tre år. Det blir ju fråga\r\nom en treårsperiod innan väsentliga ändringar kan\r\ngöras.</pre><pre>Anf. 132 MARIANNE ANDERSSON i\r\nVårgårda (c) replik:</pre><pre>Herr talman! Jag vill bara ge en liten kommentar,\r\neftersom Gösta Lyngå kommenterade mitt inlägg\r\nom samarbete med näringslivet. Jag tycker\r\nfortfarande att det är viktigt att en högskola har ett\r\nsådant samarbete, men Gösta Lyngå kanske inte\r\nnoterade att jag också sade att det är oerhört viktigt\r\natt i högskoleutbildningen även lyfta fram den\r\nandra kunskapen. Där inbegrep jag naturligtvis --\r\näven om jag inte sade det -- miljökunskapen. Vi\r\ndelar i mycket hög grad uppfattning om vad som är\r\nviktigt i den delen.</pre><pre>Anf. 133 BIRGER HAGÅRD (m) replik:</pre><pre>Herr talman! Jag tror att det här måste vara fråga\r\nom ett missförstånd. Jag kan väl inte ha fattat Gösta\r\nLyngå rätt. Han kan väl inte mena att vi inte skulle\r\nutbilda folk för näringslivet. Vi behöver -- för att\r\nbara ta några exempel -- naturligtvis många fler\r\ntekniker, och vi behöver många bättre utbildade\r\nekonomer än vad vi nu har i landet. Det är\r\nnaturligtvis någonting som är snett när som i dag\r\n70 % av dem som vi utbildar på högskolorna finns i\r\noffentlig tjänst. Vi måste ställa högskolans och\r\nuniversitetens kapacitet och förmåga till förfogande\r\nför alla olika områden i vårt land som kan dra nytta\r\nav dem.</pre><pre>Samtidigt vill jag än en gång stryka under\r\nnödvändigheten av djupa och breda allmänna\r\nkunskaper. Men såvitt jag förstår det kan det inte\r\nvara fråga om något antingen--eller, utan det måste\r\nvara fråga om ett både--och. Jag vill tro att detta\r\ntrots allt var vad Gösta Lyngå menade.</pre><pre>Anf. 134 GÖSTA LYNGÅ (mp) replik:</pre><pre>Herr talman! Jag kan fullständigt instämma i vad\r\nMarianne Andersson i Vårgårda sade.</pre><pre>På Birger Hagårds fråga kan jag säga att jag\r\nnaturligtvis menar att det skall vara fråga om både--\r\noch. Men jag menar att det har skett en profilering\r\ntill förmån mera för yrkesutbildning och mindre för\r\nfundamental kunskap, och detta beklagar jag\r\ndelvis. Vi behöver kanske båda delar, men just nu\r\nborde vi koncentrera oss på fundamental kunskap\r\noch sådan utbildning och forskning som har med\r\nglobala problem att göra.</pre><pre>Anf. 135 BIRGER HAGÅRD (m) replik:</pre><pre>Herr talman! Om Gösta Lyngå menar att man\r\ngjorde fel när man slog in på det som kallas\r\nsamhällets och arbetslivets behovslinjer, delar jag\r\nhelt och hållet hans ståndpunkt. Vi kan vid\r\nuniversiteten och högskolorna aldrig bli några bra\r\nyrkesutbildare. Det duger vi inte till, utan det måste\r\nman sköta om på arbetsplatserna. Vi skall\r\nemellertid kunna ge förutsättningarna och i vissa\r\nfall bättra på den teoretiska kompetensen, om så\r\nbehövs.</pre><pre>Anf. 136 BENGT SILFVERSTRAND (s):</pre><pre>Herr talman! Det har blivit på modet att skriva\r\npolitiska memoarer, och lika modernt har det blivit\r\natt i denna kammare flitigt citera ur dessa\r\nmemoarer. En tidigare finansminister har i dessa\r\ndagar fått sin Alla dessa dagar uppläst nästan från\r\npärm till pärm.</pre><pre>För att i någon mån skapa balans i kreationerna\r\nbland alla dessa åsiktsmannekänger med Carl Bildt\r\ni spetsen, kan jag inte undanhålla kammaren nöjet\r\natt få ta del av åtminstone några av de visdomsord\r\nsom Britt Mogård, moderat skolminister i två\r\nhavererade borgerliga regeringar, så frikostigt\r\nstrött omkring sig i sin ganska färska memoarbok\r\nSumma summarum.</pre><pre>''Utbildning, det är svårt det. Jag är alltså inte säker\r\npå att mina kamrater hade lyssnat och tänkt igenom\r\nde frågor jag ställde till dem. Den moderata\r\nskolpolitiken har sedan jag lämnat den, återgått till\r\ndet gamla. Den är visst inte reaktionär när den\r\nhävdar kunskap, kompetens, ordning och\r\neffektivitet. Men den beaktar inte alla de aspekter\r\nsom måste läggas på skolan, den samspelar inte\r\nmed de förändringar som samhällsutvecklingen fört\r\nmed sig -- för hemmen, för eleverna, för\r\nutbildningens innehåll.''</pre><pre>Detta är i själva verket en mycket träffande\r\nkarakteristik av hela den moderata\r\nutbildningspolitiken. Den samspelar inte med de\r\nförändringar som samhällsutvecklingen fört med\r\nsig. Partiets reservationer till detta betänkande bär\r\nsyn för sägen. När det inte är på stället marsch, är\r\ndet öppna dörrar som slås in.</pre><pre>Högskolan liksom för övrigt hela\r\nutbildningsområdet är just nu inne i en\r\ngenomgripande omdaningsperiod. Vi kommer\r\nsenare i vår utifrån tillväxt- och\r\nkompletteringspropositionerna att få ta ställning till\r\nmånga väsentliga förslag som berör högskolans\r\norganisation och arbetsformer samt omfördelning\r\nav resurser från administration till utbildning och\r\nforskning inom högskolan. Det handlar också om\r\nen välbehövlig förstärkning av antalet\r\nutbildningsplatser vid våra högskolor.</pre><pre>Margitta Edgren klagade över riksdagens\r\narbetsbörda och över att det kom alltför många\r\npropositioner från regeringen. I andra\r\nsammanhang, också i utbildningsutskottet och här i\r\nkammaren, får vi höra att regeringen är för passiv\r\noch inte gör någonting. I den ekonomiska debatten\r\ntidigare i dag var det en evig klagolåt på att det görs\r\nalldeles för litet och satsas för litet på tillväxt. I kväll\r\nfår vi höra skolpolitiker säga att det görs alldeles för\r\nmycket. Fundera litet självkritiskt om inte\r\nriksdagens arbetsbörda i någon mån också beror på\r\nde många motioner som väcks -- vill jag säga -- i tid\r\noch otid. Detsamma gäller också i fråga om\r\nreservationer. Flera av de reservationer som är\r\nfogade vid detta betänkande slår nämligen in öppna\r\ndörrar. Man känner till att det kommer förslag i de\r\nnämnda propositionerna, men ändå har man inte\r\nkunnat låta bli att ta både utskottspersonal och\r\nkammarens tid i anspråk för att diskutera dessa\r\nreservationer. Det skulle inte skada om ni i\r\noppositionen också var litet självkritiska.</pre><pre>En väsentlig utgångspunkt för vår högskolepolitik\r\när att den utformas som en avvägning mellan de\r\nstuderandes önskemål och samhällets framtida\r\nbehov. I reservation 1 försöker moderaterna skapa\r\nen motsättning mellan det behovsorienterade\r\nsynsättet å ena sidan och det fria sökandet efter\r\nkunskap, som man så vackert formulerar det, å\r\nandra sidan. Man kräver att Karolinska Institutet\r\noch de tekniska högskolorna skall kunna ombildas\r\ntill från staten fristående institutioner och att en\r\nstiftelseform bör övervägas i sammanhanget. Man\r\nföreslår också ett centralt utbildningsverk\r\ngemensamt för skolan och i första hand de\r\nregionala högskolorna.</pre><pre>Det första kravet är verkligen att slå in de öppna\r\ndörrar som jag nämnde, då det klart framgår av\r\nolika dokument, bl.a. tillväxtpropositionen, att\r\nhögskolans frihet vad gäller resursanvändning,\r\nstudieorganisation och beslutsorganisation\r\nkommer att öka. Alla partier utom moderaterna\r\nfinner det också logiskt att staten även i framtiden\r\nbör vara huvudman för samtliga nuvarande\r\nhögskoleenheter -- allt i syfte att garantera en\r\ninternationellt hög och jämn standard i det svenska\r\nhögskolesystemet. I konsekvens med detta synsätt\r\nanser utskottsmajoriteten också att den centrala\r\nmyndigheten skall omfatta hela högskolan.</pre><pre>Folkpartiet kräver i reservation 2 att ett för\r\ngrundutbildningen och forskningen gemensamt\r\nanslag sektorsvis bör anvisas till varje\r\nhögskoleenhet, medan miljöpartiet i sin reservation\r\n3 anser att högskoleenheterna redan fr.o.m.\r\nbudgetåret 1991/92 bör få disponera sina\r\nlokalanslag och själva svara för förhyrning av sina\r\nlokaler. Det är samma sak här. Det finns en\r\nberedning inom utbildningsdepartementet som har\r\ntill uppgift att belysa just dessa frågor. Då är det\r\nlogiskt att ta ställning till frågorna i samband med\r\nde beslut som skall fattas inför nästa treåriga\r\nplaneringsperiod för högskolan. Det är ingenting\r\nsom man nu behöver reservera sig till förmån för.</pre><pre>Folkpartiet återkommer sedan i reservation 6 till ett\r\ngammalt krav, nämligen avskaffandet av\r\nkårobligatoriet. Det är samma sak också här. Vi\r\nkänner till saken, den diskuteras, och det finns\r\nanledning att ta fasta på en del av den kritik som\r\nframförs mot det nuvarande kårobligatoriet. Men\r\ndet kommer också ett utredningsbetänkande som\r\nskall behandlas i sedvanlig ordning. När det\r\nkommer fram efter remisser och senare\r\nregeringsbehandling, så skall vi debattera och ta\r\nställning i frågan.</pre><pre>Utskottets moderater, folkpartister och\r\nvänsterpartister kräver i reservationerna 9, 10 och\r\n11 ytterligare resurser utöver regeringens förslag i\r\nsyfte att förbereda den svenska högskolan för\r\ndeltagande i EGs Erasmus-program för att\r\nmöjliggöra språkstudier på varje längre\r\nutbildningslinje i högskolan resp. att skapa\r\nkunskap och förståelse för globala förhållanden och\r\nskeenden. Den senare formuleringen återfinns i\r\nvänsterpartiets reservation.</pre><pre>Efter den allmänna motionstiden har som bekant\r\nSverige och övriga EFTA-länder tecknat avtal med\r\nEG-länderna om deltagande i Erasmus-\r\nprogrammet. Överenskommelsen kommer senare i\r\når att behandlas här i riksdagen, varför det inte i\r\ndetta sammanhang finns anledning att ta ställning\r\ntill reservanternas förslag. Det förefaller som om\r\nman måste profilera sig i praktiskt taget varje\r\nenskild fråga, trots att man vet eller åtminstone bör\r\nveta att frågorna kommer upp till särskild\r\nbehandling. Vi kan alltså spara både tid och\r\nresurser även på detta område om vi vill.</pre><pre>I reservation 12 kräver moderaterna och folkpartiet\r\nökade anslag till National Academic Mobility\r\nInformation Centre, NAMIC. Det är ett\r\ninformations- och dokumentationscentrum för\r\ninternationellt utbyte. Här görs en sedvanlig lön-\r\noch prisomräkning. Men det är naturligtvis lätt att\r\nlägga fram förslag om och kräva ytterligare\r\nutökningar. Här har dock gjorts en rimlig\r\navvägning, och det finns inte ekonomiskt utrymme\r\nför ytterligare anslag. Därför yrkar jag avslag på\r\nreservationen.</pre><pre>Folkpartiet framhåller i reservation 17 att det är\r\nönskvärt att ansvaret för lokalfrågorna läggs på\r\nresp. högskoleenhet och att en sådan\r\nansvarsförändring bör utredas. Moderaterna och\r\ncenterpartisterna kräver i reservation 18 att\r\nkonsekvenserna av ett decentraliserat\r\nlokalförsörjningsansvar för såväl högskolan som\r\nbyggnadsstyrelsen bör utredas. Här kan vi också\r\nhänvisa till källorna, närmare bestämt till\r\ntillväxtpropositionen. Regeringen markerar klart\r\natt lokalkostnaderna skall ingå i anslagen till\r\ngrundläggande högskoleutbildning samt till\r\nforskning och forskarutbildning fr.o.m. budgetåret\r\n1993/94. I avvaktan på erfarenheterna från en\r\nsådan anslagsförändring finns det knappast någon\r\nanledning att nu ompröva byggnadsstyrelsens roll.</pre><pre>Slutligen, herr talman, kräver moderaterna,\r\nfolkpartiet och vänsterpartiet i reservationerna 19,\r\n20 och 21 ytterligare resurser till utrustning m.m.\r\ninom högskolan. Även här finns upplysningar och\r\nkunskaper som kanske borde ha gett anledning till\r\nen och annan fundering om det inte skulle vara bäst\r\natt vänta. Reservanterna bör känna till att utskottet\r\nhar begärt ett bättre underlag för bedömningar för\r\nvad som kan anses vara rimliga resurstillskott för\r\nutrustning, inredning m.m. inför nästa treårsperiod\r\nför högskolan. Det finns verkligen anledning att\r\nförst ha tillgång till ett ordentligt sådant underlag\r\ninnan definitiva ställningstaganden görs i denna\r\nfråga.</pre><pre>Herr talman! Jag ber att få yrka bifall till utskottets\r\nhemställan på samtliga punkter.</pre><pre>Anf. 137 BIRGER HAGÅRD (m):</pre><pre>Herr talman! Bengt Silfverstrand är en\r\növerdrifternas mästare. Han är skicklig på att\r\nförsöka göra odygden till en dygd. När vi har\r\npåtalat att socialdemokraterna successivt har insett\r\nden felaktiga politiken och på punkt efter punkt\r\ninlett ett avskaffande av de egna förslagen och\r\nåtgärderna -- jag nämnde tidigare examina,\r\nregionstyrelser osv. -- så menar han tydligen att vi\r\nlugnt skall vänta på att regeringen anser tiden\r\nmogen. Han undrar t.o.m. varför vi väcker\r\nmotioner under den allmänna motionstiden om\r\nsådant som senare kommer i tillväxtpropositionen.\r\nMen, Bengt Silfverstrand, vi har inte tillgång till de\r\nkanslihuskanaler som Bengt Silfverstrand till\r\näventyrs kan ha. Dessutom kan vi inte heller lita på\r\natt saker och ting skall hända. Det finns alltför\r\nmånga exempel på att det har utlovats förslag i\r\nolika riktningar, förslag som inte har infriats eller\r\ninfriats långt senare.</pre><pre>Det citat av Britt Mogård, som Bengt Silfverstrand\r\ninledde med, har han som vanligt ryckt ut ur sitt\r\nsammanhang. Jag förstod inte riktigt vad det hade\r\natt göra i hans framställning. Jag kan bara\r\nkonstatera att de förslag som vi från moderata\r\nsamlingspartiets sida lagt fram i mångt och mycket\r\nbygger på just vad som händer ute i Europa, i detta\r\nverklighetens Europa som socialdemokraterna så\r\nlänge förnekat och det Europa som ni så länge inte\r\nville ha någonting att göra med. Nu säger ni också\r\natt vi skall bli fullvärdiga medlemmar av EG och att\r\ndet då kommer att kräva åtgärder. Ja, det kommer\r\natt kräva att vi vidtar de åtgärder som vi moderater\r\nså länge har krävt och som även ni nu måste inse\r\nverkligen behövs. Jag välkomnar uppvaknandet,\r\nmen jag konstaterar att det är ett uppvaknande som\r\ntyvärr kommit alldeles för sent.</pre><pre></pre><pre>Anf. 138 MARGITTA EDGREN (fp):</pre><pre>Herr talman! En rättelse, Bengt Silfverstrand: Vi\r\nhar inte reserverat oss när det gäller utrustningen,\r\nutan vi har accepterat den beställning som utskottet\r\ngjort till regeringen.</pre><pre>Jag är ledsen om min klagan i mitt anförande gav\r\nBengt Silfverstrand uppfattningen att det bara var\r\nmin arbetsbörda jag talade om. Jag försökte\r\nfaktiskt göra tydligt att jag förde verksamhetens\r\ntalan, att jag talade för alla de människor som är\r\nberoende av vad vi eller regeringen säger, de\r\nmänniskor som skall planera och leda\r\nverksamheten. Hur i all världen skall de ha\r\nmöjlighet att hänga med i svängarna? Det var\r\npoängen i vad jag sade. Att jag tog mig själv som\r\nexempel kan vi bortse ifrån. Vad jag menade är att\r\nvillkoren för verksamheten blir helt omöjliga,\r\nBengt Silfverstrand.</pre><pre>Bengt Silfverstrand talade om att vi slår in öppna\r\ndörrar. När betänkandet justerades i utskottet var\r\nt.ex. kompletteringspropositionen inte känd. Det\r\nfanns ingen möjlighet för oss att i den situationen\r\nta hänsyn till rykten, antydningar eller uttryckssätt i\r\ntidigare propositioner. Vi måste lita på vad som\r\nskrivs i det förslag som har lagts fram.</pre><pre>Bengt Silfverstrand, ta inte munnen riktigt så full\r\noch säg att vi skulle ha känt till byggnadsstyrelsens\r\nminskade betydelse. Det är bara ett år sedan vi\r\nförra gången hade den frågan uppe. Då försvarade\r\nBengt Silfverstrand förslaget med att\r\nbyggnadsstyrelsen även i fortsättningen skulle ha\r\ntotalkontroll till ''sista droppen''. Detta sades för\r\nbara ett år sedan.</pre><pre>På samma sätt förhåller det sig med kårobligatoriet.\r\nVad vi har föreslagit är ett principuttalande redan\r\nnu för att ge studenter och högskolans ledning\r\nlångsiktiga spelregler, så att de vet vad som\r\nkommer att hända. Däremot föreslår vi inte i dag\r\natt kårobligatoriet skall avskaffas i morgon eller till\r\nnästa budgetår. Något sådant är inte möjligt, och\r\ndet försökte jag också förklara. Jag är ledsen om\r\njag inte var så tydlig att Bengt Silfverstrand förstod\r\ndet.</pre><pre>Anf. 139 GÖSTA LYNGÅ (mp):</pre><pre>Herr talman! Det kunde ha varit mycket värre än\r\nvad Bengt Silfverstrand sade. Det finns faktiskt mer\r\nän tre gånger så många motionsyrkanden som det\r\nfinns reservationer, och jag tror alltså att alla\r\npartier varit mycket restriktiva.</pre><pre>Jag har någonting intressant att säga, och det gäller\r\ninternationaliseringen. Som Bengt Silfverstrand\r\nsäkerligen vet är världen mer än tio gånger så stor\r\nsom EG. Jag är inte negativ till Erasmus-projektet,\r\nmen tror Bengt Silfverstrand att Erasmus-projektet\r\nkommer att hjälpa oss till en riktig\r\ninternationalisering eller kommer det att\r\nkonkurrera ut andra projekt, som är oerhört\r\nintressanta när det gäller samarbetet med\r\nÖsteuropa som vi redan haft ett ganska utvecklat\r\nsamarbete med? Detsamma gäller samarbete med\r\nu-länderna, där det kanske ännu inte har hänt så\r\nmycket. Har Bengt Silfverstrand någon känsla för\r\nframtiden på den punkten?</pre><pre>Anf. 140 MARIANNE ANDERSSON i\r\nVårgårda (c):</pre><pre>Herr talman! Erfarenheten har ju visat att det är\r\nsäkrast att motionera i frågor som man tycker är\r\nviktiga. Alltför många gånger har vi blivit besvikna,\r\nnär ett förslag har aviserats och sedan inte\r\nframlagts. Vi förbehåller oss därför rätten att\r\nmotionera även om vi vet att en sak kanske är på\r\ngång.</pre><pre>Bengt Silfverstrand kanske inte uppmärksammade\r\natt jag gjorde en kort redovisning av sådana frågor\r\nsom vi har tyckt varit viktiga men som vi inte har\r\nreserverat oss i.</pre><pre>Jag förstod inte om jag uppfattade Bengt\r\nSilfverstrand rätt -- det är inte så lätt med hans\r\ndebatteknik -- när det gällde lokalkostnaderna.\r\nMenar Bengt Silfverstrand att vi skall vänta och se\r\nhur det fungerar innan vi analyserar\r\nkonsekvenserna av att högskolorna själva får ta\r\növer sina lokaler? Det är ju faktiskt ganska stora\r\nvärden det här rör sig om. Vi tycker att detta skall\r\nske, men vi anser också att det bör föregås av en\r\nutredning om hur det skall gå till. En sådan bör ju\r\ninte komma i efterhand.</pre><pre>Om vår reservation angående utrustning och\r\ninredning säger Bengt Silfverstrand att vi bör kunna\r\nvänta med detta, eftersom ett förslag har aviserats\r\noch att vi när det kommer har ett bättre\r\nbeslutsunderlag. Vi behöver inte något bättre\r\nunderlag, eftersom vi vet att dessa behov finns.\r\nDärför har vi framlagt detta förslag och även\r\nreserverat oss för det. Behoven är kända sedan lång\r\ntid tillbaka. Detta är ingenting som har uppstått nu.</pre><pre>Anf. 141 BENGT SILFVERSTRAND (s):</pre><pre>Herr talman! Först till Birger Hagård! Det handlar\r\nhär inte om något uppvaknande. Det är en\r\nfullständigt medveten politik, en utbildningspolitik\r\nsom ingår i en större helhet i en socialdemokratisk\r\npolitik och som bl.a. har uttryckts på ett mycket\r\ntydligt sätt i den tillväxtproposition som berör detta\r\nområde och som Birger Hagård får tillfälle att\r\nåterkomma till. Utgångspunkten är att riksdagens\r\noch regeringens beslut i framtiden mer skall inriktas\r\npå omfattning, inriktning och lokalisering än på\r\nforskningsuppläggning och studieorganisation i\r\ndetalj. Detta är ingen nyhet, och då behöver man\r\nden 24 april 1991 inte tala om något uppvaknande.\r\nI den mån det handlar om ett uppvaknande, har det\r\nkommit för mycket länge sedan.</pre><pre>Jag ber Margitta Edgren om ursäkt för att jag\r\nkritiserade henne för att ha ''gjort sig skyldig'' till en\r\nreservation för mycket. För övrigt tycker jag inte\r\natt det på den punkten föreligger så stora\r\nmeningsmotsättningar att det finns skäl att uppta\r\ntiden med att kommentera den saken.</pre><pre>Till Gösta Lyngå vill jag säga att jag självfallet inte\r\ntror att Erasmus är tillräckligt för att uppnå alla de\r\nsyften för Europasamarbete på utbildningsområdet\r\nsom vi vill uppnå. Det behövs oändligt mycket mer.\r\nMed tanke på att miljöpartiet är så kritiskt mot EG-\r\nsamarbete finns det ingen anledning att måla fan på\r\nväggen. Här har vi ett tydligt exempel på att vi har\r\nnytta av ett samarbete. Vi ligger på samma nivå\r\nsom EG-länderna, och vi kommer snabbt med i\r\nsamarbete. Vi har alldeles avgjort ingenting att\r\nfrukta, utan det här är ett område där vi har allt att\r\nvinna. Med den bakgrund och de erfarenheter som\r\nGösta Lyngå har tycker jag att han borde kunna\r\npåverka det när det gäller EG-samarbetet mycket\r\nkritiska miljöpartiet. På detta område har vi inte\r\nsamma möjligheter om vi står vid sidan om eller om\r\nvi bara skall anpassa oss, utan möjligheterna blir\r\nmycket större om vi är medlemmar och har ett\r\ninflytande.</pre><pre>Anf. 142 BIRGER HAGÅRD (m):</pre><pre>Herr talman! Det är inte fråga om något\r\nuppvaknande, säger Bengt Silfverstrand. Så\r\nmycket värre då! Har man varit medveten om detta\r\nsakernas tillstånd och inte gjort någonting, är det\r\nsvårt att hitta en ursäkt.</pre><pre>Anf. 143 GÖSTA LYNGÅ (mp):</pre><pre>Herr talman! Som jag redan sagt till Bengt\r\nSilfverstrand är världen mer än tio gånger större än\r\nEG. Europa är betydligt större än EG. Visst\r\nbehöver vi samarbete med EG-länderna, med\r\nEuropa och med hela världen, men samarbetet\r\nskall inte bara kanaliseras till EG och ske i sådana\r\nformer att det konkurrerar med och kanske\r\nutesluter andra former av samarbete. Det är detta\r\nvi är rädda för. Det är internationaliseringen som är\r\ndet viktiga, inte just EG-samarbetet.</pre><pre>Anf. 144 BENGT SILFVERSTRAND (s):</pre><pre>Herr talman! Nej, Birger Hagård, det är en\r\nmedvetenhet som har tagit sig uttryck i många\r\nsocialdemokratiska initiativ och som på\r\nutbildningsområdet har lett fram till att det är vi\r\nsom driver på och moderaterna som kommer efter\r\noch kritiserar, svartmålar och talar om nedrustning.\r\nDet är en politik som fått en på området tidigare\r\nsakkunnig, Britt Mogård, att säga att den moderata\r\nskol- och utbildningspolitiken inte samspelar med\r\nde förändringar som samhällsutvecklingen fört med\r\nsig.</pre><pre>Anf. 145 BIRGER HAGÅRD (m):</pre><pre>Herr talman! Nu har Bengt Silfverstrand varit\r\nvaken så länge att han inte ens verkar nymornad\r\nlängre.</pre><pre>Överläggningen var härmed avslutad.</pre><pre>(Beslut skulle fattas den 25 april.)</pre><pre>15 § Förbud mot utförsel av vissa produkter\r\nsom kan användas i massförstörelsesyfte, m.m.</pre><pre>Föredrogs</pre><pre>utrikesutskottets betänkande</pre><pre>1990/91:UU13 Förbud mot utförsel av vissa\r\nprodukter som kan användas i\r\nmassförstörelsesyfte,m.m. (prop. 1990/91:97)</pre><pre>Tredje vice talmannen konstaterade att ingen talare\r\nvar anmäld.</pre><pre>Överläggningen var härmed avslutad.</pre><pre>(Beslut skulle fattas den 25 april.)</pre><pre>16 § Beslut om fortsatt ärendebehandling</pre><pre>Kammaren beslöt att ärendebehandlingen skulle\r\nfortsättas vid arbetsplenumtorsdagen den 25 april.</pre><pre>17 § Anmälan om kompletteringsval till\r\nnäringsutskottet</pre><pre>Tredje vice talmannen meddelade att\r\nsocialdemokratiska riksdagsgruppen hade anmält\r\nChristina Raud som suppleant i näringsutskottet\r\nunder Birgitta Johanssons ledighet.</pre><pre>Tredje vice talmannen förklarade utsedd till</pre><pre>suppleant i näringsutskottet</pre><pre>Christina Raud (s)</pre><pre>18 § Bordläggning</pre><pre>Anmäldes och bordlades</pre><pre>Proposition</pre><pre>1990/91:189 Förslag till lag om byggnadsgaranti</pre><pre>Motionerna</pre><pre>med anledning av prop. 1990/91:154 Rörelseregler\r\nför bank m.m.</pre><pre>1990/91:N107 av Sigge Godin och Isa Halvarsson\r\n(fp)</pre><pre>1990/91:N108 av Per Westerberg m.fl. (m)</pre><pre>1990/91:N109 av Rolf L Nilson m.fl. (v)</pre><pre>1990/91:N110 av Nic Grönvall (m)</pre><pre>1990/91:N111 av Lars Norberg m.fl. (mp)</pre><pre>1990/91:N112 av Hadar Cars m.fl. (fp)</pre><pre>1990/91:N113 av Håkan Hansson m.fl. (c)</pre><pre>med anledning av prop. 1990/91:160 Ändringar i\r\nlagen (1973:370) om arbetslöshetsförsäkring, m.m.</pre><pre>1990/91:A48 av Claes Roxbergh m.fl. (mp)</pre><pre>med anledning av prop. 1990/91:166 Särskild\r\nlöneskatt på pensionskostnader, m.m.</pre><pre>1990/91:Sk74 av Bo Lundgren m.fl. (m)</pre><pre>med anledning av prop. 1990/91:167 Skattefrihet\r\nvid utdelning av aktier i vissa fall</pre><pre>1990/91:Sk75 av Kjell Johansson m.fl. (fp)</pre><pre>med anledning av prop. 1990/91:168 Vissa\r\nförmögenhetsskattefrågor m.m.</pre><pre>1990/91:Sk76 av Bo Lundgren m.fl. (m)</pre><pre>1990/91:Sk77 av Knut Wachtmeister och förste vice\r\ntalman Ingegerd Troedsson (m)</pre><pre>1990/91:Sk78 av Kjell Johansson m.fl. (fp)</pre><pre>1990/91:Sk79 av Görel Thurdin m.fl. (c)</pre><pre>med anledning av prop. 1990/91:170 En lag om\r\nsjukavdrag för statsråden m.m.</pre><pre>1990/91:K95 av Anders Björck m.fl. (m)</pre><pre>1990/91:K96 av tredje vice talman Bertil Fiskesjö\r\nm.fl. (c)</pre><pre>med anledning av prop. 1990/91:171 En\r\nprisinformationslag</pre><pre>1990/91:L28 av Rolf Dahlberg m.fl. (m)</pre><pre>1990/91:L29 av Göran Magnusson (s)</pre><pre>1990/91:L30 av Ulla Orring m.fl. (fp)</pre><pre>med anledning av skr. 1990/91:143 Den lokala\r\nkonsumentverksamheten</pre><pre>1990/91:L24 av Birthe Sörestedt och Bengt\r\nSilfverstrand (s)</pre><pre>1990/91:L25 av Elisabeth Persson och Jan Jennehag\r\n(v)</pre><pre>1990/91:L26 av Stina Gustavsson (c)</pre><pre>1990/91:L27 av Elisabet Franzén (mp)</pre><pre>med anledning av skr. 1990/91:148 Pensionärernas\r\nmedinflytande</pre><pre>1990/91:K94 av Margit Gennser (m)</pre><pre></pre><pre>19 § Anmälan om interpellation</pre><pre>Anmäldes att följande interpellation framställts</pre><pre>den 23 april</pre><pre>1990/91:183 av Anna Horn af Rantzien (mp) till\r\nstatsrådet Lena Hjelm-Wallén om bistånd och\r\nmiljö:</pre><pre>I ett nyligen utkommet nummer av Beijing Review\r\nfinns en artikel om risodling. Där anges att halva\r\nrisarealen i Kina år 1993 skall vara ersatt med ett\r\nhybridris. Pengarna för projektet kommer från\r\nOccidental Petroleum i USA. Samma ris skall också\r\ninföras i hundra andra länder enligt nämnda\r\ntidskrift.</pre><pre>Om detta är sant, innebär det en fruktansvärd\r\nutarmning av lokala rissorter. Dessutom kommer\r\nstora mängder metangas att frigöras, vilket ökar\r\nväxthuseffekten och skyndar på nedbrytningen av\r\nozonskiktet. Hybridris, som visar en kraftig\r\nheterosiseffekt, är betydligt värre än vanligt ris i\r\ndetta avseende.</pre><pre>Skälet till att ett oljebolag marknadsför nya\r\nrissorter är, som vi vet av erfarenhet, att de nya\r\nsorterna behöver bolagets biocider. Tidigare\r\nsamodlades ris med fisk i fältdammarna. Det gav ett\r\nvälkommet proteintillskott till den kolhydratrika\r\nkosten och gödslade risplantorna utan kostnad.</pre><pre>Men fisken var inte anpassad till biociderna, och\r\ndog därför. Bonden måste nu köpa handelsgödsel\r\ntill sin risodling. Mycket av handelsgödseln rinner\r\ntillsammans med biociderrester ut i vattendragen --\r\noch ännu en miljö förstörs!</pre><pre>Detta är bara ett exempel på hur det naturliga\r\nväxelspelet störs -- och beroendet av de stora\r\nföretagen cementeras -- när ny teknik införs på kort\r\ntid, utan att man tar hänsyn till följderna för\r\nkonsumenter och naturtillgångar. Mest utsatta är\r\nnaturligtvis länderna i tredje världen.</pre><pre>Frågor:</pre><pre>--  Hur hanteras denna typ av problem i biståndet?</pre><pre>--  Vad gör svenskt bistånd för att öka medvetandet\r\nbland u-länderna om dessa faror?</pre><pre>--  På vilket sätt medverkar de svenska\r\njordbruksinsatserna till en på sikt hållbar\r\njordbruksproduktion?</pre><pre>20 § Anmälan om fråga</pre><pre>Anmäldes att följande fråga framställts</pre><pre>den 24 april</pre><pre>1990/91:558 av Britt Bohlin (s) till\r\nförsvarsministern om personalbostäderna vid\r\nSåtenäs flygflottilj:</pre><pre>Många av försvarets etablissemang är så\r\nlokaliserade att bostadsfrågan för personalen kan\r\nutgöra ett hinder vid rekryteringen. De\r\npersonalbostäder som finns vid bl.a. F 7 är därför\r\nytterst värdefulla att behålla.</pre><pre>Avser försvarsministern att medverka till ett\r\nbibehållande av personalbostäderna vid F 7\r\nSåtenäs?</pre><pre>21 § Kammaren åtskildes kl 22.33.</pre><pre>Förhandlingarna leddes</pre><pre>av förste vice talmannen från sammanträdets\r\nbörjan t.o.m. 5 § anf.21 (delvis),</pre><pre>av tredje vice talmannen därefter t.o.m.\r\najourneringen kl. 12.13.</pre><pre>av andre vice talmannen därefter t.o.m. 8 § anf. 49\r\n(delvis),</pre><pre>av förste vice talmannen därefter t.o.m. 9 § anf. 82\r\n(delvis),</pre><pre>av tredje vice talmannen därefter t.o.m.\r\najourneringen kl. 17.51,</pre><pre>av andre vice talmannen därefter t.o.m. 13 § anf.\r\n116 (delvis) och</pre><pre>av tredje vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}