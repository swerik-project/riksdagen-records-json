{"dokumentstatus":{"dokument":{"hangar_id":"2438975","dok_id":"GE0987","rm":"1990/91","beteckning":"87","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"87","slutnummer":"0","datum":"1991-03-27 00:00:00","systemdatum":"2010-02-17 00:00:00","publicerad":"1991-03-27 00:00:00","titel":"Riksdagens snabbprotokoll 1990/91:87 Onsdagen den 27 mars","subtitel":null,"status":null,"htmlformat":null,"relaterat_id":null,"source":"webbnav","sourceid":"{E6D1965E-2DB6-4336-BBD9-09D845B4A7B8}","dokument_url_text":"http://data.riksdagen.se/dokument/GE0987/text","dokument_url_html":"http://data.riksdagen.se/dokument/GE0987","dokumentstatus_url_xml":"http://data.riksdagen.se/dokumentstatus/GE0987","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:87</div>\r\n<div class=\"sidhuvud_datum\">Onsdagen den 27 mars</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 § Justering av protokoll</pre><pre>Justerades protokollet för den 21 mars.</pre><pre>2 § Hänvisning av ärenden till utskott</pre><pre>Föredrogs och hänvisades</pre><pre>Propositionerna</pre><pre>1990/91:104 till justitieutskottet</pre><pre>1990/91:142 till näringsutskottet</pre><pre>1990/91:155 till jordbruksutskottet</pre><pre>Skrivelse</pre><pre>1990/91:101 till arbetsmarknadsutskottet</pre><pre>3 § Förnyad bordläggning</pre><pre>Föredrogs men bordlades åter</pre><pre>Konstitutionsutskottets betänkande 1990/91:23</pre><pre>Trafikutskottets betänkanden 1990/91:TU18 och\r\nTU20</pre><pre>4 § Beslut rörande utskottsbetänkande som\r\nslutdebatterats den 21 mars</pre><pre>Företogs till avgörande justitieutskottets\r\nbetänkanden 1990/91:JuU17 (delvis) och JuU10,\r\nlagutskottets betänkanden 1990/91:LU15 och\r\nLU17, bostadsutskottets betänkanden\r\n1990/91:BoU10 och BoU11 samt\r\nkonstitutionsutskottets betänkanden\r\n1990/91:KU11 och KU29 (beträffande debatten i\r\ndessa ärenden, se prot. 83).</pre><pre>Justitieutskottets betänkande JuU17</pre><pre>(forts. från prot. 83)</pre><pre>Mom. 11 (kriminalvårdsanstalten i Karlskrona)</pre><pre>Hemställan</pre><pre>Utskottets hemställan bifölls med 216 röster mot 81\r\nför hemställan i reservation 3 av Jerry Martinger\r\nm.fl. 3 ledamöter avstod från att rösta.</pre><pre>Motiveringen</pre><pre>Utskottets motivering godkändes med 162 röster\r\nmot 87 för den i reservation 4 av Britta Bjelle m.fl.\r\nanförda motiveringen. 52 ledamöter avstod från att\r\nrösta.</pre><pre>Mom. 12 (anslag till kriminalvårdsanstalterna)</pre><pre>Utskottets hemställan bifölls med 279 röster mot\r\n19 för reservation 5 av Berith Eriksson.</pre><pre>Mom. 13 (narkotiafrågor m.m.)</pre><pre>Utskottets hemställan bifölls med 174 röster mot\r\n130 för reservation 6 av Britta Bjelle m.fl. 1\r\nledamot avstod från att rösta.</pre><pre>Mom. 19 (stramare permissionsföreskrifter)</pre><pre>Utskottets hemställan bifölls med 172 röster mot\r\n133 för reservation 10 av Britta Bjelle m.fl.</pre><pre>Mom. 22 (utredning om förtroenderåd)</pre><pre>Utskottets hemställan bifölls med 269 röster mot\r\n34 för reservation 12 av Berith Eriksson och Krister\r\nSkånberg.</pre><pre>Mom. 37 (samhällstjänst i hela landet)</pre><pre>Utskottets hemställan bifölls med 172 röster mot\r\n133 för reservation 24 av Britta Bjelle m.fl.</pre><pre>Mom. 38 (samhällstjänst för unga)</pre><pre>Utskottets hemställan bifölls med 171 röster mot\r\n134 för reservation 25 av Britta Bjelle m.fl.</pre><pre>Mom. 39 (påföljdssystemets utformning m.m.)</pre><pre>Utskottets hemställan bifölls med 245 röster mot\r\n60 för reservation 26 av Jerry Martinger m.fl.</pre><pre>Mom. 41 (straffskärpning vid återfall))</pre><pre>Utskottets hemställan bifölls med 171 röster mot\r\n133 för reservation 28 av Britta Bjelle m.fl.</pre><pre>Mom. 2, 4--10, 14--18, 20, 21, 23--36, 40 och 42</pre><pre>Utskottets hemställan bifölls.</pre><pre>Justitieutskottets betänkande Ju10</pre><pre>Mom. 1--7</pre><pre>Utskottets hemställan bifölls.</pre><pre>Mom. 8 (rapporteftergift och åtalsunderlåtelse)</pre><pre>Utskottets hemställan bifölls med 172 röster mot\r\n132 för reservation 3 av Britta Bjelle m.fl.</pre><pre>Mom. 9 (åtalsunderlåtelse vid narkotikabrott)</pre><pre>Utskottets hemställan -- som ställdes mot\r\nreservation 4 av Göthe Knutson m.fl. -- bifölls med\r\nacklamation.</pre><pre>Mom. 10 (åtalsunderlåtelse för unga)</pre><pre>Utskottets hemställan bifölls med 173 röster mot\r\n133 för reservation 5 av Britta Bjelle m.fl.</pre><pre>Lagutskottets betänkande LU15</pre><pre>Mom. 4 (patentförbud)</pre><pre>Först biträddes reservation 1 av Martin Olsson\r\nm.fl. med 60 röster mot 17 för reservation 2 av\r\nElisabet Franzén. 228 ledamöter avstod från att\r\nrösta.</pre><pre>Härefter bifölls utskottets hemställan med 235\r\nröster mot 71 för reservation 1 av Martin Olsson\r\nm.fl.</pre><pre>Övriga moment</pre><pre>Utskottets hemställan bifölls.</pre><pre>Lagutskottets betänkande LU17</pre><pre>Utskottets hemställan bifölls.</pre><pre>Bostadsutskottets betänkande BoU10</pre><pre>Mom. 2 (avskaffande av eller nedskuren\r\nverksamhet vid länsbostadnämnderna)</pre><pre>Utskottets hemställan bifölls med 173 röster mot\r\n132 för reservation 1 av Agne Hansson m.fl.</pre><pre>Övriga moment</pre><pre>Utskottets hemställan bifölls.</pre><pre>Bostadsutskottets betänkande BoU11</pre><pre>Mom. 1 (avveckling av samlingslokalstödet)</pre><pre>Utskottets hemställan bifölls med 243 röster mot\r\n61 för reservation 1 av Knut Billing m.fl. i\r\nmotsvarande del. 2 ledamöter avstod från att rösta.</pre><pre>Mom. 2 (ökning av stödet till byggandet av\r\nallmänna samlingslokaler)</pre><pre>Utskottets hemställan bifölls med 195 röster mot\r\n55 för reservation 2 av Agne Hansson m.fl. 56\r\nledamöter avstod från att rösta.</pre><pre>Mom. 3 (samnyttjande av allmänna\r\nsamlingslokaler)</pre><pre>Utskottets hemställan -- som ställdes mot\r\nreservation 3 av Agne Hansson m.fl. -- bifölls med\r\nacklamation.</pre><pre>Mom. 4 (indexering av stödet avseende\r\nhandikappanpassning av allmänna\r\nsamlingslokaler)</pre><pre>Utskottets hemställan bifölls med 206 röster mot\r\n48 för reservation 4 av Agne Hansson och Birger\r\nAndersson. 50 ledamöter avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Konstitutionsutskottets betänkande KU11</pre><pre>Mom. 1 (avslag på de i propositionen 1990/91:60\r\nframlagda lagförslagen)</pre><pre>Utskottets hemställan bifölls med 290 röster mot\r\n16 för reservation 1 av Hans Leghammar.</pre><pre>Mom. 6 (reglering av myndigheternas försäljning\r\nav personuppgifter)</pre><pre>Utskottets hemställan bifölls med 192 röster mot\r\n113 för reservation 5 av Anders Björck m.fl.</pre><pre>Mom. 7 (användning av personnummer)</pre><pre>Utskottets hemställan bifölls med 158 röster mot\r\n137 för reservation 6 av Anders Björck m.fl. 10\r\nledamöter avstod från att rösta.</pre><pre>Mom. 15 (decentralisering av statliga dataregister)</pre><pre>Utskottets hemställan bifölls med 214 röster mot\r\n87 för reservation 10 av Birgit Friggebo m.fl. 3\r\nledamöter avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Konstitutionsutskottets betänkande KU29</pre><pre>Mom. 1 (driftsstöd)</pre><pre>Utskottets hemställan bifölls med 205 röster mot\r\n95 för reservation 1 av Anders Björck m.fl. 3\r\nledamöter avstod från att rösta.</pre><pre>Mom. 7 (anslaget till stöd för taltidningar)</pre><pre>Utskottets hemställan -- som ställdes mot\r\nreservation 3 av Rolf L Nilson -- bifölls med\r\nacklamation.</pre><pre>Mom. 10 (LL-stiftelsen)</pre><pre>Utskottets hemställan bifölls med 196 röster mot\r\n107 för reservation 4 av Birgit Friggebo m.fl.</pre><pre>Övriga moment</pre><pre>Utskottets hemställan bifölls.</pre><pre>\r\nMeddelande om samlad votering</pre><pre>Talmannen meddelade att utrikesutskottets\r\nbetänkande UU14 samt arbetsmarknadsutskottets\r\nbetänkanden AU11 och AU12 skulle avgöras i ett\r\nsammanhang efter avslutad debatt samt att AU11\r\noch AU12 skulle debatteras gemensamt.</pre><pre>5 § Europeiska konventionen angående skydd\r\nför de mänskliga rättigheterna</pre><pre>Föredrogs</pre><pre>utrikesutskottets betänkande</pre><pre>1990/91:UU17 Europeiska konventionen angående\r\nskydd för de mänskliga rättigheterna (prop.\r\n1990/91:79).</pre><pre>Talmannen konstaterade att ingen talare var\r\nanmäld.</pre><pre>\r\nBeslut</pre><pre>Utskottets hemställan bifölls.</pre><pre></pre><pre>6 § Vissa anslag m.m. inom\r\nutrikesdepartementets område</pre><pre>Föredrogs</pre><pre>utrikesutskottets betänkande</pre><pre>1990/91:UU14 Vissa anslag m.m. inom\r\nutrikesdepartementets område (prop. 1990/91:100\r\ndelvis).</pre><pre>Anf. 1 INGER KOCK (m):</pre><pre>Herr talman! I utrikesutskottets betänkande UU14\r\nbehandlas bl.a. Sveriges representation i utlandet.\r\nUtskottet konstaterar i likhet med förra året att den\r\nsnabba demokratiseringsprocessen i Central- och\r\nÖsteuropa ställer den svenska utrikespolitiken\r\ninför nya utmaningar och möjligheter.\r\nUtvecklandet av Sveriges bilaterala förbindelser\r\nmed länder som nu demokratiseras kommer att\r\nställa större krav på utrikesförvaltningens resurser.</pre><pre>Det gångna årets händelsutveckling i de tre baltiska\r\nstaterna har ytterligare understrukit behovet och\r\nvärdet av det av oss moderater tidigare framförda\r\nkravet på en svensk diplomatisk representation i de\r\ntre baltiska huvudstäderna.</pre><pre>Det är därför positivt att utredningsmannen i den\r\nnyligen avslutade Östeuropautredningen, som\r\ntillsattes för att göra en samlad översyn av\r\nverksamhetsinriktningen och resursbehovet i\r\nCentral- och Östeuropa, föreslog att\r\npersonalstyrkan vid avdelningskontoren i Tallinn\r\noch Riga skall förstärkas med sammanlagt fyra\r\ntjänster. Kontoren skall också enligt förslaget\r\ntillföras speciell kompetens när det gäller\r\nbiståndsfrågor, informationsfrågor samt\r\nadministrativa, konsulära och kulturella frågor.</pre><pre>Vi välkomnar denna förstärkning som tillgodoser\r\nde yrkanden som vi moderater fört fram när det\r\ngäller tilldelandet av tillräckliga resurser och\r\narbetsmöjligheter som svarar mot de närmaste\r\nårens avgörande utveckling i de baltiska staterna.</pre><pre>Vi har också i den moderata motionen särskilt\r\nbetonat värdet av en kvalificerad politisk\r\nrapportering och ekonomiska kontakter samt av att\r\nviseringsärendena kan hanteras snabbt för att\r\nunderlätta resandet och möjliggöra täta kontakter\r\nmellan Sverige och de baltiska staterna.</pre><pre>Vi noterar också med tillfredsställelse att Sverige\r\nkommer att öppna ett informationskontor även i\r\nVilnius. Därmed har ytterligare ett sedan länge\r\nframfört moderat krav tillgodosetts.</pre><pre>Herr talman! Sveriges Radios sändningar på\r\nestniska och lettiska har bidragit till att stärka de\r\nsvenska förbindelserna med Estland och Lettland.\r\nRedan vid förra årets budgetbehandling betonade\r\nvi moderater vikten av att sändningar även på\r\nlitauiska kom till stånd. Vi ville också anslå 1\r\nmilj.kr. extra till Sveriges Radio för att göra detta\r\nmöjligt. Tyvärr avstyrkte utskottets majoritet då\r\nvårt yrkande. Under det gågna året har emellertid\r\nsändningar på litauiska kommit i gång och pågår\r\ntills vidare.</pre><pre>Behovet av utvidgade sändningar på estniska,\r\nlettiska och litauiska framstår i dag som uppenbart.\r\nSverige kan spela en viktig roll när det gäller att se\r\ntill att baltiska medborgare får tillgång till ett\r\nallsidigt och kontinuerligt nyhetsflöde.</pre><pre>De sovjetiska hoten och ockupationen av de lokala\r\nradio- och TV-stationerna understryker vikten av\r\nfria etermedia. Vi moderater har därför i vår\r\nmotion föreslagit att ytterligare 3 milj.kr. anslås för\r\natt möjliggöra utvidgade sändningar på estniska\r\noch lettiska och permanenta sändningar på\r\nlitauiska i samma omfattning.</pre><pre>Vid årdets budgetbehandling har vi med glädje\r\nkunnat konstatera att utskottet stöder det\r\nmoderata förslaget och anser att radiosändningarna\r\nfrån Sverige på de tre baltiska språken fyller en\r\nsymbolisk funktion som uttryck för vårt lands stöd\r\nför Baltikums självständighetssträvanden och en\r\nviktig praktisk informationsfunktion för utsatta\r\nmänniskor. Utskottet uttalar även att det finns en\r\nstor efterfrågan på utländska sändningar.</pre><pre>Det moderata yrkandet på ytterligare 3 milj.kr. till\r\nSveriges Radios programverksamhet för utlandet\r\nför att tillgodose detta tillstyrks. Vi konstaterar\r\nockså med tillfredsställelse att utskottet uppmanar\r\nregeringen att återkomma i tilläggsbudgeten med\r\nett sådant förslag.</pre><pre>Herr talman! Att människor på olika sätt engagerar\r\nsig för fredsarbetet är positivt och angeläget. Men\r\ndet är enligt vår mening osäkert om man genom\r\nsärskilt stöd skall ge vissa organisationer särskilda\r\nresurser för att driva opinionsbildning i dessa\r\nfrågor.</pre><pre>Vi anser att det är viktigt att det svenska\r\nföreningslivet inte blir beroende av riktade bidrag\r\nfrån staten. Skall det civila samhället värnas, måste\r\nvi också slå vakt om ett fritt och oberoende\r\nföreningsliv. Därför bör den styrning som ligger i\r\natt staten utpekar verksamhetsinriktningar för\r\nideella föreningar avskaffas.</pre><pre>Vi föreslår att detta anslag under F 3 reduceras till\r\n10 milj.kr.</pre><pre>Vi kan inte heller ställa oss bakom utskottets\r\nprincipiella syn att detta anslag på sikt bör öka till\r\natt motsvara 1 \" av försvarsanslaget.</pre><pre>Att höjningen av ett anslag automatiskt skall knytas\r\ntill höjningen av ett annat är främmande för\r\nsvenska budgetprinciper, och vi anser denna\r\nkoppling helt omotiverad.</pre><pre>Inte heller delar vi uppfattningen att en\r\ninternationell kunskapsbank för försvarsindustrins\r\nomställning skall finansieras med statliga medel.</pre><pre>När krigsmaterielindustrin på olika håll i världen\r\nkommer att genomgå en omstrukturering till följd\r\nav en internationell nedrustning, anser vi att det i\r\nförsta hand är företagen själva och industrins\r\nbranschorganisation som bör göra de erforderliga\r\nutredningarna och samla de praktiska\r\nerfarenheterna av den övergång från militär till civil\r\nproduktion som gjorts på olika håll i världen.</pre><pre>Med det anförda, herr talman, yrkar jag bifall till\r\nreservation nr 6 och i övrigt bifall till hemställan i\r\nutskottets betänkande.</pre><pre>Anf. 2 BIRGITTA HAMBRAEUS (c):</pre><pre>Herr talman! Centerpartiet betonar vikten av ett\r\nalltmer intensivt samarbete med alla Europas\r\nländer.</pre><pre>Tjeckoslovakiens president mottogs i torsdags med\r\novationer i NATOs högkvarter. Han bad om\r\nförlåtelse för allt det hat hans folk lärt sig att rikta\r\nmot väst och vädjade om västvärldens stöd i den\r\nsvåra ekonomiska omställningen som hans land nu\r\ngenomgår. Vaclav Havel väcker en djup sympati\r\noch hopp om framtiden. Man känner en stor lust att\r\nkomma nära ett folk som har en så skön president.</pre><pre>De flesta svenskar är ivriga att hjälpa Polen och de\r\nbaltiska staterna i deras kamp för bättre\r\nlevnadsförhållanden. Många ger frivilliga bidrag\r\noch far dit på egen bekostnad och levererar redskap\r\noch andra förnödenheter.</pre><pre>Särskilt viktigt är det att det tekniska bistånd som\r\nvi lämnar är så framsynt modernt att miljön räddas.\r\nVi har i hög grad vår miljö gemensam med våra\r\ngrannländer. När familjejordbruket nu åter blir\r\nverklighet och de enorma socialiserade gårdarna\r\ndelas upp i lagom stora enheter, är det viktigt att det\r\ns.k. alternativa, eller ekologiska, lantbrukets\r\nmöjligheter också demonstreras. Det gäller att\r\nkunna bruka gårdens resurser uthålligt, utan att\r\nbehöva köpa kemikalier och andra insatsråvaror.</pre><pre>Det är bra att regeringen föreslår 300 milj.kr. till\r\nBaltikum, Central- och Östeuropa. Det tragiska är\r\nemellertid att regeringen tar pengarna från u-\r\nhjälpen.</pre><pre>De fattigaste ländernas behov av samarbete och\r\nbistånd är nu större än någonsin. Under några\r\ndecennier utvecklades u-länderna positivt, särskilt\r\nom man ser till FNs index för mänsklig utveckling,\r\nHDI. Livslängden och läskunnigheten ökade, och\r\nfler kunde bestämma över tillräckligt stora resurser\r\nför en anständig levnadsnivå.</pre><pre>Men utvecklingen har blivit negativ efter\r\noljechockerna på 70- och 80-talen och den enorma\r\nskuldbörda som de internationella bankernas\r\növerlikviditet vältrade över på u-länderna.\r\nResursflödet går nu från u-länderna till i-länderna.\r\nKyrkornas u-forum säger: Stoppa u-ländernas\r\nbistånd till de rika.</pre><pre>U-länderna är också med rätta oroade över att de\r\nrika länderna nu ägnar sig mer åt att hjälpa\r\nöstländer än åt deras enorma behov.</pre><pre>Sverige har nu gjort sällskap med de ljummare\r\nbiståndsgivarna i Europa och börjat urholka u-\r\nhjälpen.</pre><pre>Centern vill behålla enprocentsmålet och stödja\r\ncentral- och östländerna via en ny anslagspost i\r\nUDs budget: A 10. Vi föreslår 300 milj.kr. för nästa\r\nbudgetår men vill att anslaget skall fördubblas\r\nunder den kommande treårsperioden. Herr\r\ntalman! Jag yrkar bifall till reservation nr 3.</pre><pre>I anslagsposten F3 lämnas stöd till fredsforskning\r\noch fredsarbete.</pre><pre>Vi fick nyss av Inger Koch en klar deklaration om\r\natt moderaterna tar avstånd från allt statligt stöd i\r\ndetta sammanhang. Det är välgörande när man\r\ntalar i klartext, men jag är ganska chockerad över\r\nhennes inlägg.</pre><pre>Riksdagen har slagit fast målsättningen att detta\r\nanslag bör uppgå till minst 1\" av försvarsbudgeten.\r\nDetta år bryter regeringen utvecklingen och\r\nföreslår en reell minskning.</pre><pre>Centerpartiet anser att vi åtminstone inte skall\r\ntillåta att anslagsutvecklingen går i motsatt riktning\r\nmot det mål som riksdagen tidigare lagt fast och\r\nföreslår en ökning med 1,5 miljoner.</pre><pre>Kriget som metod att lösa konflikter blir allt\r\norimligare. När motsättningarna mellan öst och\r\nväst nu minskat har de fruktansvärda klyftorna\r\nmellan rika och fattiga, mellan nord och syd, blivit\r\nen påtaglig konfliktrisk. Vapenhandlarna tjänar\r\nmiljarder på att sälja till u-länder.\r\nVapenströmmarna till syd är strida. Ett nytt\r\nskrämmande mönster avtecknar sig. När den rika\r\nvärldens ekonomiska intressen hotas, kommer det\r\nalltid att gå att finna en regim som bryter mot\r\nfolkrätten att slå ned.</pre><pre>Det är livsviktigt att stödja de krafter som söker\r\nandra sätt att lösa konflikter än genom våld. Freds-\r\noch konfliktforskningen måste få alla pengar den\r\nbehöver. De grupper av frivilliga som tar de nya\r\ninitiativen för att brygga över motsättningar mellan\r\nmänniskor måste få ägna sig åt sina projekt i stället\r\nför att hämmas av brist på pengar.</pre><pre>Herr talman! Jag ber att få yrka bifall till\r\nreservation nr 7.</pre><pre>Anf. 3 INGER KOCH (m) replik:</pre><pre>Herr talman! Vi tar inte alls avstånd från allt\r\nstatligt stöd på detta område, Birgitta Hambraeus.\r\nVi föreslår att det skall reduceras. Men det finns\r\nfortfarande, enligt vårt förslag, 10 milj.kr. kvar på\r\ndetta anslag. Vi tycker att det är mycket pengar.</pre><pre>Freds- och konflikforskningen är mycket viktig. Jag\r\ntror att sådan forskning i all synnerhet behövs i det\r\nläge som vi nu befinner oss i. Vi har därför i andra\r\nsammanhang föreslagit att det skall inrättas två\r\nprofessurer som sysslar med detta, en vid Uppsala\r\nuniversitet och en vid Stockholms universitet.\r\nDetta har inte bifallits tidigare. Nu kommer\r\nförslaget att behandlas i ett annat utskott. Vi\r\nhoppas att centern stöder oss där.</pre><pre>Anf. 4 BIRGITTA HAMBRAEUS (c)\r\nreplik:</pre><pre>Herr talman! Jag är glad att Inger Koch något fick\r\nbredda sitt inlägg. På hennes första inlägg lät det\r\nsom om man bara ville reducera det statliga\r\nanslaget till den oerhört viktiga freds- och\r\nkonfliktforskningen, liksom till de rörelser som\r\nförsöker samla nya idéer och nya människor, så att\r\nman skall kunna finna nya vägar för\r\nkonfliktlösning. Fortfarande vill alltså moderaterna\r\nreducera det fria anslaget. Centerpartiet anser att\r\ndet är en absolut felaktig väg att gå. Därför har vi\r\nföreslagit att det skall anslås ytterligare 1,5 milj.kr.</pre><pre>Anf. 5 JAN JENNEHAG (v):</pre><pre>Herr talman! Informationen i Sverige om EG-\r\nfrågorna kan sägas ha drivits helt på massmediernas\r\nvillkor. De politiska partierna har därför här\r\nsamma svårigheter att vinna gehör för sina\r\nståndpunkter som när det gäller många andra\r\nfrågor. Det faktum att vi nästan helt saknar resurser\r\nför en allsidig bedömning av Sveriges möjligheter\r\ntill samarbete med de övriga europeiska länderna\r\ngör att vi behöver en bred belysning av EG- och\r\nEuropafrågorna. Nästan alla partier har ju uttalat\r\nsig för en folkomröstning i EG-frågan.</pre><pre>Birgitta Hambraeus var inne på den allt större\r\nsnedfördelningen beträffande u-länderna och den\r\nrika världens ökande utplundring av u-länderna,\r\nvilket gör det än mer angeläget att återgå till det\r\nmål som vi har haft när det gäller den del av\r\nbruttonationalprodukten som skall anslås till u-\r\nlandsbistånd. Vi bör alltså placera bidragen till\r\nBaltikum, Central- och Östeuropa utanför\r\nbiståndsbudgeten. Jag tycker att detta är helt klart.\r\nDet har också under lång tid ständigt riktats frågor\r\nom sambandet härvidlag. Det finns inte\r\ntillstymmelse till rationalitet i att låta i och för sig\r\nangelägna biståndsbehov beträffande Baltikum,\r\nCentral- och Östeuropa konkurrera med det\r\ntraditionella u-landsbiståndet.</pre><pre>F 3-anslagets storlek och fördelning belyser också\r\nskillnaden i synsätt när det gäller det som\r\nsamhällets stöd används till. Om vi ser försvaret i\r\nvid mening som ett försök att undanröja hot, kan vi\r\nnaturligvis säga att det fredsarbete som bedrivs av\r\nolika organisationer på längre sikt är en komponent\r\ni totalförsvaret, varför det bör ha samhällets stöd i\r\nen utsträckning som åtminstone något så när\r\nmotsvarar arbetets betydelse. Det mycket\r\nblygsamma enpromillemålet borde mot denna\r\nbakgrund vara någonting självklart.</pre><pre>Stockholms internationella fredsforskningsinstitut,\r\nSIPRI, har haft anslag som under ett antal år har\r\nurholkats. Jag tycker att det är självklart att vi\r\nredan nu bör börja med att återställa 1985 års reala\r\nnivå. Enligt min mening finns det i dag ännu mindre\r\nmöjligheter att vända sig mot förslaget i\r\nvänsterpartiets och miljöpartiets gemensamma\r\nreservation, om man 1985 ansåg att nivån var\r\nrationell. Argumenten för att vi skall uppnå den\r\nifrågavarande nivån är alltså ännu starkare i dag.</pre><pre>Herr talman! Jag yrkar bifall till de reservationer\r\ndär vänsterpartister finns med.</pre><pre>Anf. 6 GÖSTA LYNGÅ (mp):</pre><pre>Herr talman! De flesta av de förslag som\r\nutrikesutskottet har i sin anslagsframställning i det\r\nhär betänkandet tycks mig väl avvägda. Jag skall\r\nkoncentrera mig på det fåtal punkter där vi inom\r\nmiljöpartiet har kommit till helt andra resultat och\r\nprioriteringar. Jag skall också ta upp några\r\nprincipfrågor som närmast tillhör kategorin ''m.m.''\r\nunder titeln Anslag till utrikesförvaltningen, m.m.</pre><pre>Under den senaste tiden har vi allt bättre förstått att\r\nde flesta av riksdagens partier vill ha en\r\nfolkomröstning i EG-frågan. Möjligen kommer\r\nmeningarna att gå isär huruvida den skall vara\r\nbeslutande eller rådgivande. Troligen kommer det\r\natt gå isär angående vilka frågor som skall ställas.\r\nRedan finns det, herr talman, olika uppfattning om\r\nhuruvida en sådan folkomröstning skall föregå våra\r\nförhandlingar om medlemskap i EG eller hållas\r\nefter dessa. I varje fall vill man tydligen att folk\r\nskall ta ställning. Förmodligen vill man också att\r\nfolk skall veta vad frågan gäller. Förvånande är det\r\ndå att utrikesutskottet avstyrkte vårt och\r\nvänsterpartiets yrkande om att vissa medel,\r\nexempelvis 20 milj.kr., skall avsättas för\r\ninformation gällande Europafrågorna.</pre><pre>Så gäller det anslagen till information och forskning\r\nom fred och nedrustning. Den åsyftade\r\nproportionen mellan denna ram, F 3, och\r\nförsvarskostnaderna är 1:1000, en promille, herr\r\ntalman! Men inte ens detta mäktar man med i\r\ndagens statsfinansiella läge, som det heter. Nog\r\nborde man vända på det och säga att man i dagens\r\ninternationellt instabila läge inte kan ha råd att vara\r\nutan en ökad kunskap om och en ökad\r\ninformationsspridning om förutsättningar och\r\nvillkor för en varaktig fred. Den där promillen\r\nskulle löna sig, dels ekonomiskt, eftersom behovet\r\nav försvarsutgifter kanske skulle minskas i en\r\nfredlig värld, dels mänskligt, eftersom varje krig\r\ninnebär oerhörda mänskliga lidanden. I våra\r\nreservationer 8--12 har vi gemensamt med\r\nvänsterpartiet beskrivit en del projekt, som\r\nverkligen skulle göra rätt för utökade anslag från\r\nF 3-ramen. Det här gäller ideella föreningar,\r\nfredssträvande besjälade individer som vi bör\r\nstödja aktivt. Intressant och något deprimerande är\r\nmoderaternas negativa inställning att sådant arbete\r\nskall göra av enskilda initiativtagare. Vi tycker att\r\nsådant arbete skall göras och att man skall inspirera\r\ntill det.</pre><pre>Låt mig också kommentera den stora ökningen av\r\nEFTA-anslaget, som motiveras av uppbyggande av\r\ninstitutioner för samarbetet med EG. Just nu är det\r\nväl informationen om EG som är viktig. Det är den\r\nsituation som vi har nu. Vi har inte kommit längre\r\nän. Vi vill som sagt bygga upp informationen och\r\nöka kunskapen. Därför föreslår vi en ändring av\r\nprofileringen av anslaget.</pre><pre>Så några ord om FN och jämlikheten. Självfallet är\r\ndet omöjligt att påverka olika länders\r\nrepresentation i FN i sådana här frågor. Man har ju\r\nockså mycket olika syn på kvinnofrågor i olika\r\nländer. Det finns olika religioner och olika kulturer.\r\nMen just därför är det så viktigt att de\r\ninternationellt anställda inom organisationen visar\r\natt könskvotering är möjlig och att den är önskvärd.\r\nMan har faktiskt också i FN bestämt att\r\nkönskvotering skall eftersträvas. Det skall vara\r\nminst 35 % av det minst representerade könet. Men\r\nhittills har effekten varit att de lägst betalda\r\narbetena huvudsakligen besätts av kvinnor, medan\r\nmän återfinns i stor majoritet vid nivå D och högre.\r\nSpeciellt har hittills inte någon kvinna varit\r\ngeneralsekreterare och inte heller har någon mig\r\nveterligt varit en seriös kandidat till den posten.\r\nDetta är, herr talman, inte bara en rättvisefråga.\r\nMycket skulle också vinnas på att kvinnligt\r\ntänkande spelar den framträdande roll i den\r\norganisation som är satt att skydda freden i världen.</pre><pre>Herr talman! Jag står bakom alla de reservationer\r\nsom Inger Schörling undertecknat. Men speciellt\r\nvill jag yrka bifall till reservation 2, om anslag till\r\ninformationskampanjen om EG, till reservation 4\r\nsom gäller jämställdheten inom FN och till\r\nreservation 9 där ett antal ideella organisationer\r\nnamnges för vilka vi vill ha ökat stöd; det är Jordens\r\nvänner, U-landshjälp, Folk till folk, Framtiden i\r\nvåra händer och Svalorna. Givetvis gäller det\r\nmånga många fler som utför ett fantastiskt arbete\r\nför fred, solidaritet och internationell förståelse.</pre><pre>Anf. 7 STIG ALEMYR (s):</pre><pre>Herr talman! Låt mig börja med att yrka bifall till\r\nutrikesutskottets betänkande på samtliga punkter.</pre><pre>Karl-Erik Svartberg och jag har delat upp\r\nmajoritetens yttranden mellan oss. Karl-Erik\r\nSvartberg kommer senare att bl.a. tala om\r\norganisationsanslagen. Det är alltså ingen oartighet\r\nmot tidigare talare när jag nu inte bemöter bl.a.\r\nGösta Lyngås inlägg; det kommer Karl-Erik\r\nSvartberg att göra.</pre><pre>Detta betänkande, herr talman, handlar ju om den\r\nsvenska utrikesförvaltningen, om alla våra\r\nkänselspröt runt om i världen i kontakter med alla\r\nandra länder och alla andra folk. Det handlar om\r\npengarna till utrikesförvaltningen i Stockholm. Det\r\nhandlar om våra insatser för att förbättra\r\nförhållandena i Östeuropa. Det är ett\r\nutomordentligt viktigt anslag och diskussionen om\r\ndet följs mycket noga i hela världen. Man läser\r\nutrikesutskottets betänkande och riksdagens\r\nprotokoll på alla Sveriges ambassader och\r\nbeskickningar runt om i världen.</pre><pre>Det är klart, herr talman, att från tid till annan\r\nförskjuts tyngdpunkterna i det internationella\r\narbetet; vissa delar av världen blir mer intressanta\r\nvissa tider och mindre intressanta andra tider. Då\r\ngör man omdisponeringar -- självklara\r\nförändringar -- av våra resurser på olika håll i\r\nvärlden.</pre><pre>Nu sker en uppbyggnad av våra resurser i östra och\r\ncentrala Europa på grund av den fantastiska\r\nutveckling som vi upplevt där. Det betyder att vi\r\nmåste flytta resurser från några andra platser till\r\nöstra Europa. Det kommer sedermera förslag till\r\nriksdagen om detta. Redan nu har nya befattningar\r\ninrättats i Baltikum och vi överväger hur man skall\r\nförstärka resurserna i de andra nu fria\r\ndemokratierna i centrala och östra Europa.\r\nRiksdagen får sedermera förslag om\r\nomdisponeringar på den punkten.</pre><pre>Alldeles klart är, mina damer och herrar, att vi inte\r\nkan minska utrikesförvaltningens totala resurser.\r\nDet som centerpartiet föreslår -- Birgitta\r\nHambraeus var mycket tyst om detta i talarstolen --\r\när att skära ner 50 milj. på de redan knappa resurser\r\nsom utrikesförvaltningen disponerar. Det betyder\r\natt man måste lägga ned åtminstone tio ambassader\r\ni världen -- väljer man småambassader måste man\r\nlägga ner många fler -- för att spara 50 milj. Jag\r\ntycker att det närmast är en förolämpning mot den\r\nhårt arbetande utrikesförvaltningen som runt om i\r\nvärlden, ofta med betydande underbemanning,\r\narbetar för att förbättra Sveriges kontakter, för att\r\nsprida kunskap om Sverige och för att förmedla\r\ninformation om sina länder till den svenska\r\nutrikesförvaltningen.</pre><pre>Jag skulle tycka att det vore värdefullt om Birgitta\r\nHambraeus ville redovisa för kammaren var\r\nresurserna skall tas. Var skall ni skära 50 milj.? Tala\r\nom det för den del av utrikesförvaltningen som så\r\nsmåningom kommer att läsa protokollet från den\r\nhär riksdagsdebatten.</pre><pre>Vi ökar särskilda insatser till Baltikum, dit vi i år,\r\nliksom tidigare år och också det kommande, ger 300\r\nmilj. Det är diskussion om var de pengarna skall\r\ntas. Jag har tidigare i kammaren beklagat att det\r\nvisat sig nödvändigt att ta dem från\r\nbiståndsanslagen. Vi har inga andra friska pengar.\r\nPå den punkten råder det nu delade meningar\r\nmellan representanter i utrikesutskottet. Det finns\r\nde som vill ha ett särskilt anslag; centerpartiet vill\r\nha det för det anslag vi diskuterar i dag.\r\nSocialdemokraterna tar pengarna från\r\nbiståndsanslagen, som vi kommer att diskutera den\r\n2 maj. Det gör även folkpartiet, men folkpartiet\r\nökar på anslaget litet för att få utrymme för de här\r\npengarna. Den debatten tar vi sedan. Jag vill bara\r\nför dagen säga att jag naturligtvis mycket beklagar\r\natt det inte har varit möjligt att hitta 300 friska\r\nmiljoner de här åren -- förra, detta och nästa år --\r\nutan att vi har varit tvungna att ta pengarna från\r\nbiståndsanslagen.</pre><pre>Gösta Lyngå talade om folkomröstning. Det blir\r\nsedermera ett betänkande till kammaren om de\r\nförslag om folkomröstning som har lagts från olika\r\npartier. Det finns olika alternativ som vi för\r\nnärvarande resonerar om. Det finns de som önskar\r\natt man skall ha en folkomröstning innan en\r\nansökan om medlemskap lämnas till EG. För min\r\negen del är jag av den bestämda uppfattningen att\r\nom det skall hållas en folkomröstning skall beslutet\r\nom det fattas av den riksdag som väljs i höst, och\r\natt det i så fall skall vara en folkomröstning först vid\r\nden tidpunkt då vi har ett avtal att rösta om. Andra\r\nvill som sagt att man skall ha en folkomröstning vid\r\nannan tidpunkt. Betänkandet kommer till\r\nriksdagen och vi kommer att behandla denna fråga\r\nnågon gång i juni.</pre><pre>Det finns förslag om särskilda medel för att sprida\r\nupplysning om EG. Det har utskottet också uttalat\r\nsig om och föreslår att regeringen återkommer till\r\nriksdagen med pengar på tilläggsstat för att ge en\r\nomfattande EG-information. Vi gör bedömningen\r\natt det är viktigt. Det är mycket viktigt. Vilken\r\nanslutningsform vi än skall ha och vilka relationer\r\nvi än skall ha till den gemensamma marknaden är\r\ndet av största betydelse att medborgarna så långt\r\nsom möjligt informerar sig om vad det här betyder.</pre><pre>Herr talman! Det är viktigt med den ökade\r\nsatsningen i östra Europa. Jag skulle kunna tänka\r\nmig att vi under kommande år måste öka insatserna\r\ndär. Det är dyrt. Det krävs insatser av skilda slag,\r\ninte minst samarbete på miljöområdet.</pre><pre>Jag vill till slut tillägga att det ju inte bara är via\r\ndessa anslag som Sverige engagerar sig i östra\r\nEuropa. Strax före jul anslog vi över en halv miljard\r\ni den östeuropeiska utvecklingsbank ur vilken östra\r\noch centrala Europa kan få låna pengar för sin\r\nsatsning på industriell utbyggnad och miljö.</pre><pre>Herr talman! Än en gång yrkar jag bifall till\r\nutrikesutskottets förslag.</pre><pre>Anf. 8 BIRGITTA HAMBRAEUS (c)\r\nreplik:</pre><pre>Herr talman! Stig Alemyr beklagade att man hade\r\nvarit tvungen att ta 300 milj. från biståndet. På\r\nsamma sätt beklagar vi från centerpartiets sida att\r\nvi, för att få vårt budgetalternativ att gå ihop, varit\r\ntvungna att ta 50 milj. från UDs förvaltningsanslag.</pre><pre>Det är en fråga om prioriteringar. Vi vet att det\r\npågår utredningar inom UD, och\r\nregionambassader kan förmodligen vara en god\r\nlösning.</pre><pre>Samtidigt har vi konstaterat att det nu i det mer\r\nintensiva samarbetet med öst kan behövas mer\r\nresurser. Men vi tycker att det är viktigare att hålla\r\nuppe biståndsanslaget; socialdemokraterna\r\nprioriterar annorlunda.</pre><pre>Anf. 9 GÖSTA LYNGÅ (mp) replik:</pre><pre>Herr talman! Det förekommer ju redan väldigt\r\nmycket information när det gäller EG-situationen,\r\nmen den drivs på företagarnas villkor. Det är de\r\nsom lägger mycket pengar på reklam för ett EG\r\nsom de ser som ett kortsiktigt ekonomiskt lönsamt\r\nföretag. Det är säkert en korrekt bedömning från\r\nderas sida. Men mot det måste sättas en allsidig\r\ninformation om vad som händer med arbetslöshet,\r\nvad som händer i kvinnofrågan m.m. Jag kan inte\r\nse att det finns särskilt stor anledning att vänta med\r\nsådan information. Det är faktiskt bråttom. Det är\r\nnu frågan diskuteras och det är nu en allsidig\r\ninformation behövs.</pre><pre>När det gäller tiden för folkomröstning tyckte jag\r\nmig höra -- och det var jag mycket tillfredsställd\r\növer -- att Stig Alemyr menar att den skall ske\r\nredan vid höstens val. Var det korrekt uppfattat är\r\njag mycket glad, var det inte korrekt uppfattat\r\nkanske jag kan få en korrigering.</pre><pre></pre><pre>Anf. 10 STIG ALEMYR (s) replik:</pre><pre>Herr talman! Det var inte korrekt uppfattat. Det\r\när den riksdag som väljs vid höstens val som har att\r\nfatta beslut om eventuellt kommande\r\nfolkomröstning.</pre><pre>Jag vill vidare säga till Gösta Lyngå att det redan\r\nförekommer i mycket stor utsträckning information\r\nom EG inom de politiska partierna och inom\r\nfolkbildningsorganisationerna. Centerpartiet har\r\nsatt i gång en stor kampanj för att informera, vi gör\r\ndet inom mitt eget parti, inom ABF och i\r\nfackföreningsrörelsen. Jag är ofta ute på möten och\r\ninformerar om hur riksdagen ser på EG-frågorna.\r\nDet pågår alltså något alldeles utomordentligt\r\nviktigt. Jag tror att vi skall stödja det ytterligare.\r\nDet är min bedömning att informationen skall\r\nkunna öka genom ytterligare samhälleliga insatser\r\növer framför allt folkrörelserna.</pre><pre>Jag är, Birgitta Hambraeus, naturligtvis medveten\r\nom att man måste göra prioriteringar, men ändå är\r\ndet ganska rimligt att begära av er att ni skall\r\nprecisera var ute i världen vi skall dra ned på\r\nresurserna med 50 miljoner.</pre><pre>Idén om regionambassader är inte dum. Jag tror att\r\nman t.ex. skulle kunna bygga upp regionala\r\nambassader i södra Afrika i samband med\r\nutvecklingen där -- men det blir inte billigare. Jag\r\nhar tittat på detta: det går åt lika mycket folk och\r\ndet blir många resor. Organisationen blir\r\neffektivare, men det finns ingenting som säger att\r\ndet automatiskt blir kostnadsbesparingar genom\r\nregionala ambassader. Ändå är idén så bra att man\r\nbör pröva den. Centralamerika är ett område i\r\nvärlden där regionala ambassader kan vara av\r\nbetydelse.</pre><pre>Jag vill alltså fortfarande, herr talman, pressa\r\nBirgitta Hambraeus på ett besked. Vill\r\ncenterpartiet tala om för vårt folk runt om i världen\r\nvar ni vill lägga ned dessa tio ambassader?</pre><pre>Anf. 11 GÖSTA LYNGÅ (mp):</pre><pre>Herr talman! Jag försökte göra klart att jag anser\r\natt det är brådskande. Väldigt mycket görs redan\r\nnu för en allt starkare EG-anpassning, och\r\npreludier till en EG-ansökan är i full gång. Det är\r\nmycket viktigt att folkomröstningen kommer i ett\r\nskede när den kan påverka utvecklingen. Det är\r\nändå så att folket skall påverka utvecklingen av sin\r\nframtid. Jag tycker att både den ekonomiska\r\nsatsningen på en informationskampanj, som skall\r\ngenomföras på ett objektivt sätt, och själva\r\nfolkomröstningen skall äga rum så snart som\r\nmöjligt.</pre><pre>Anf. 12 BIRGITTA HAMBRAEUS (c)\r\nreplik:</pre><pre>Herr talman! Riksdagen har inte som uppgift att i\r\ndetalj lägga sig i hur regeringen skall göra\r\nprioriteringar. Stig Alemyr vet mycket väl att\r\nregeringen måste utreda det och komma med ett\r\nförslag till riksdagen.</pre><pre>Det pågår ett rationaliseringsarbete inom UD, och\r\nvi har sagt att man bör överväga inte minst\r\nregionambassader som en möjlighet. Det förefaller\r\nmycket märkligt att en regionambassad, där en\r\nambassadör har hand om flera länder, skulle bli lika\r\ndyr som ambassader i samtliga länder i regionen.\r\nDet måste vara ett missförstånd från Stig Alemyr.</pre><pre>Anf. 13 STIG ALEMYR (s) replik:</pre><pre>Herr talman! Birgitta Hambraeus försöker krångla\r\nsig ut ur denna svårighet genom att säga att det inte\r\när riksdagen som skall besluta var vi skall lägga ned\r\nambassader. Det har vi gjort nästan vartenda år. Vi\r\nhar haft bataljer om generalkonsulat i Milano, om\r\ngeneralkonsulat i norra Nordamerika osv. och\r\nhar -- efter regeringens förslag -- diskuterat var man\r\nskall dra ned på eller öka verksamheten.</pre><pre>Nu beslutar vi om att öka insatserna i östra Europa.\r\nDet är klart att det är regeringen som gör\r\nutredningsarbetet och som har att komma till\r\nriksdagen, men 50 miljoner är en dramatiskt stor\r\nsumma. En sådan minskning betyder så kraftiga\r\nneddragningar att man inte bara kan säga att\r\nregeringen får klara detta på något sätt.</pre><pre>Vad regeringen nu håller på att försöka ordna är\r\nsådana omprioriteringar med nuvarande anslag att\r\nvi kan öka insatserna i östra och centrala Europa.\r\nDet betyder ganska hårda bud på sina håll. Men\r\ndärutöver vill ni dra ned 50 miljoner på anslagen,\r\nvilket, som jag har sagt, motsvarar minst tio\r\nambassader. Det är er skyldighet att tala om\r\nvarifrån det skall tas.</pre><pre>Anf. 14 GÖRAN ALLMÉR (m):</pre><pre>Herr talman! Jag har begärt ordet i denna debatt\r\nmed anledning av motion U632, som rör\r\nförbindelserna med Republiken Kina (Taiwan).</pre><pre>Vi motionärer är klart besvikna över den\r\nbehandling motionen fått i utrikesutskottet. Det\r\nverkar som om utskottet inte riktigt förstått vad vi\r\när ute efter. Måhända kan denna brist på förståelse\r\nhänga samman med att vi uttryckt oss oklart i\r\nmotionen och dess hemställan. Jag skall därför ta\r\nkammarens tid i anspråk en stund för att försöka\r\nförklara varför vår motion är så viktig.</pre><pre>Motionen framhåller den enastående ekonomiska\r\nutveckling som Republiken Kina genomgått och\r\nhur handelsutbytet mellan Sverige och Taiwan\r\nständigt ökat, så att Republiken Kina nu är Sveriges\r\nnäst största handelspartner i Asien efter Japan.</pre><pre>Motionen klargör också hur förbindelserna mellan\r\nSverige och denna viktiga handelspartner fungerar\r\ni avsaknad av officiella diplomatiska relationer. På\r\ndetta område finns hinder som enligt vår\r\nuppfattning måsta undanröjas i så stor utsträckning\r\nsom möjligt.</pre><pre>Jag hade förmånen att nyligen tillsammans med en\r\nriksdagskollega göra ett studiebesök i Republiken\r\nKina. Vi fick mycken intressant och nyttig\r\ninformation om förhållandena i republiken och om\r\nhandelsförbindelserna med Sverige. Vi hade under\r\nveckan två sammanträffanden med chefen för det\r\nännu så länge privatfinansierade svenska\r\nhandelskontoret i Taipei, Swedish Industries Trade\r\nRepresentative Office (SITRO). Det är framför allt\r\nden information som gav oss då som styrkt mig i\r\nmin uppfattning att något måste göras för att\r\nförbättra förbindelserna mellan de båda länderna.</pre><pre>Jag skall här kortfattat redogöra för SITROs\r\ninformation och synpunkter.</pre><pre>Vi fick veta att Republiken Kina står inför sin\r\nstörsta satsning någonsin. Under åren 1991 till 1996\r\navser republiken att genomföra en infrastrukturell\r\ninvesteringsplan, som totalt kommer att omfatta ca\r\n2 900 miljarder kronor.</pre><pre>Som de för svenskt vidkommande mest intressanta\r\nprojekten redovisades:</pre><pre>1. En satsning på energiförsörjningen om totalt ca\r\n210 miljarder kronor, inkluderande som största\r\nenskilda objekt Taiwans fjärde kärnkraftverk.</pre><pre>2. En miljövårdssatsning om totalt ca 210 miljarder\r\nkronor med investeringar inom luft-, vatten- och\r\navfallshantering.</pre><pre>3. Transport och telekommunikation, där man\r\nlägger de största investeringarna med totalt ca 570\r\nmiljarder kronor.</pre><pre>4. Bostäder och byggande, där satsningen omfattar\r\nca 228 miljarder kronor på bostäder och offentliga\r\nbyggnader. Bl.a. beräknas drygt 900 000 nya\r\nlägenheter byggas under perioden.</pre><pre>5. Utvecklingsstöd för vissa industrigrenar om\r\nsammanlagt ca 114 miljarder kronor.</pre><pre>Det preliminära underlag som presenterats antyder\r\nklart enligt SITRO att sexårsplanen inte enbart\r\ninnehåller osedvanligt goda förutsättningar för\r\nsvensk varuexport till Republiken Kina utan också\r\nför industriellt samarbete inom en rad områden.</pre><pre>SITRO framhöll också, att Taiwans politiska\r\nisolering i kombination med kineskulturens\r\nutpräglade prestigekänslighet gör landets\r\nmyndigheter ytterst känsliga för alla sådana\r\npolitiska gester som kan tolkas som uttryck för en\r\npositiv inställning till Republiken Kina. Detta\r\nfaktum får, naturligt nog, konsekvenser dels för de\r\npolitiska konkurrensmedel som måste användas i\r\nsyfte att skapa konkurrenskraftiga förutsättningar\r\nför handelsrelationer med Taiwan, dels för de\r\nlokala representationskontorens roll och uppgifter.</pre><pre>Vid vår förfrågan om vad som inrymdes i begreppet\r\npolitiska konkurrensmedel klargjorde SITROs\r\nchef att de främst utgjordes av direkta\r\nmyndighetskontakter, representationskontorens\r\nofficiella status och vad man kallade reciprociteten.</pre><pre>Det framhölls att kraven på direkta\r\nmyndighetskontakter har växt i takt med\r\nrepublikens ekonomiska framgångar och att de i\r\ndag utgör det viktigaste och effektivaste av de\r\npolitiska konkurrensmedlen.</pre><pre>Andra länder förväntas numera inbjuda\r\ntaiwanesiska myndigheter och politiska\r\nbefattningshavare för överläggningar eller möten\r\nmed deras resp. motparter. SITRO framhöll också,\r\natt av likvärdig eller ännu större betydelse är\r\nmotsvarande besök i Republiken Kina.</pre><pre>Den franske industriministerns officiella besök i\r\nTaiwan under januari 1991 har enligt SITRO\r\netablerat ett nytt, högre riktmärke. Man bedömer,\r\natt övriga länders agerande under 1990 och hittills\r\nunder 1991 har tvingat upp nivån för effektiva\r\ninsatser till minister- och statssekreterarnivå.\r\nSverige har hittills inte i tillräcklig utsträckning\r\nutnyttjat de möjligheter som detta\r\nkonkurrensmedel erbjuder.</pre><pre>När det gäller representationskontorets officiella\r\nstatus konstaterade SITRO, att helt\r\nprivatfinansierade kontor inte längre anses\r\ntillräckligt, men menade att Exportrådets\r\növertagande av SITRO vid instundande\r\nhalvårsskifte ger Sverige en tillfredsställande\r\nposition på detta område. Man varnade dock för att\r\nnästa steg i utvecklingen, vilket för övrigt redan\r\npåbörjats, blir krav på att kontoren skall ledas av\r\npersonal som är utsänd från resp. lands UD eller\r\nmotsvarande officiell myndighet.</pre><pre>Reciprociteten avser främst likvärdiga villkor för\r\nde utländska representationskontoren i Taipei och\r\nrepublikens kontor i utlandet. De utländska\r\nkontoren i Taipei har alla, inkl. Sveriges, medgivits\r\nvissa privilegier, dock i något varierande\r\nomfattning. Villkoren ger helt klart vissa, främst\r\nekonomiska, lättnader för kontoren samt dessutom\r\nlätt och smidig tillgång till myndigheterna i\r\nrepubliken. Det senare underlättar enligt SITRO\r\nkontorens arbete i stor utsträckning och får\r\nbetraktas som betydligt värdefullare än de rent\r\nekonomiska fördelarna.</pre><pre>Reciprocitetskravet har växt sig allt starkare, och\r\nSITRO anser att det inte helt kan uteslutas att allt\r\nstriktare regler kan komma att införas och att\r\nkontors privilegier kan komma att inskränkas eller\r\nannulleras om alltför stora skillnader i villkoren\r\nbestår.</pre><pre>Republiken Kinas kontor i Sverige har hittills inte\r\nerbjudits likvärdiga villkor. Det är därför enligt\r\nSITRO angeläget att en bättre balans uppnås i detta\r\navseende. Inte främst inför risken att SITROs\r\nekonomiska privilegier skulle försvinna, utan\r\nsnarare på grund av att den nuvarande obalansen\r\nutnyttjas till vår nackdel i en rad andra, viktigare\r\nfrågor.</pre><pre>Avslutningsvis vill jag understryka att länder\r\nbedöms utifrån den grad av flexibilitet man visar i\r\novannämnda frågor. Sverige uppfattas för\r\nnärvarande ligga någonstans i mitten på den\r\neuropeiska skalan. Om vi önskar förbättra denna\r\nposition, något som torde vara önskvärt med tanke\r\npå de stora statliga investeringarna under 90-talet,\r\nkrävs att vi agerar kraftfullt främst vad gäller\r\ndirekta myndighetskontakter och i\r\nreciprocitetsfrågan.</pre><pre>Självfallet är det vidare så, att frivilliga ''eftergifter''\r\nbetalar sig bättre än de som tvingas fram under en\r\nförhandlingssituation. Av egenintresse bör Sverige\r\ndärför identifiera sakfrågor där vi på eget initiativ\r\nkan genomföra förbättringar, något som dessutom\r\nskulle skapa en situation där även vi kunde ställa\r\nkrav.</pre><pre>Detta, herr talman, var vad vi ville uppnå med vår\r\nmotion.</pre><pre>Jag inser att det knappast lönar sig att mot ett enigt\r\nutskott yrka bifall till motionen. Men, herr talman,\r\nvi skall återkomma vid ett senare tillfälle. Jag\r\nhoppas dessutom, som utrikesutskottets\r\nordförande Stig Alemyr sade, att man inom\r\nutrikesdepartementet läser riksdagsprotokollen\r\noch därefter redan nu påbörjar det viktiga och\r\nnödvändiga arbete som krävs för att på allvar\r\nförbättra förbindelserna med Republiken Kina.</pre><pre>I detta anförande instämde Birger Hagård (m).</pre><pre>Anf. 15 HÅKAN HOLMBERG (fp):</pre><pre>Herr talman! Birgitta Hambraeus sade nyss i sitt\r\nreplikskifte med Stig Alemyr att hon beklagade att\r\ncentern för att få sitt budgetförslag att gå ihop hade\r\ntvingats föreslå en neddragning av\r\nstorleksordningen 50 milj.kr., vilket skulle gå ut\r\növer svensk representation utomlands. Det var bra\r\natt hon i varje fall beklagade det. Det vore mycket\r\nolyckligt om en sådan politik skulle förverkligas\r\njust nu eller de närmaste åren på grund av de\r\nmycket stora förändringar som har ägt rum. Med de\r\ndemokratiska revolutionerna i Östeuropa och\r\nandra förändringar de senaste åren kommer kraven\r\npå svensk närvaro sannolikt att öka i många delar\r\nav världen.</pre><pre>I det betänkande som vi nu har framför oss\r\nrefereras vissa av de omprioriteringar och nya\r\ninsatser som görs på grund av dessa stora\r\ninternationella förändringar. Jag tänker då särskilt\r\npå den förstärkta svenska närvaron i Baltikum som\r\nkommit till dels på grund av den stora förändring\r\nsom skett det senaste året, dels på grund av det\r\nstarka svenska opinionstrycket för en aktivare och\r\nmer tydlig svensk hållning. Förändringarna i\r\nÖsteuropa är centrala både när det gäller svensk\r\nnärvaro utomlands och likaså för mycket annat som\r\nvi diskuterar här i dag.</pre><pre>Jag kommer här naturligt in på finansieringen av\r\ndet svenska östsamarbetet. Folkpartiet liberalerna\r\nhar, som framgår av vår motion U203, föreslagit 50\r\nmilj.kr. utöver det regeringen anslagit till\r\nsamarbete med Baltikum. Vi har där ett större\r\nansvar än andra länder. Till detta återkommer vi i\r\nbiståndsbetänkandet.</pre><pre>Partierna har olika uppfattningar om hur man\r\ntekniskt skall hantera östbiståndet och om hur det\r\nförhåller sig till det allmänna biståndet. Det är till\r\nstor del en smaksak ur vilket anslag östbiståndet\r\ntas. Däremot är det inte en smaksak om man väljer,\r\neller låter bli att välja, att ta pengarna till\r\nöstsamarbetet från u-hjälpen.</pre><pre>Det är just detta som regeringen har gjort.\r\nModeraterna har instämt i den politiken. Stig\r\nAlemyr beklagade att östhjälpen har tagits från u-\r\nhjälpsanslaget. Moderaterna har inte ens uttalat ett\r\nbeklagande, vilket jag anser uppseendeväckande.\r\nJag vet att det finns medlemmar i detta parti som\r\ntycker det känns obehagligt med den attityd till\r\nbiståndet som partiets företrädare i riksdagen\r\nibland visar.</pre><pre>Det är naturligtvis utomordentligt allvarligt om\r\näven i år det intrycket består, att Sverige på grund\r\nav förändringarna i Europa prioriterar ner\r\ninsatserna för tredje världen. Det är visserligen sant\r\natt det behövs stora biståndsinsatser i Östeuropa,\r\nmen de kan inte på något rimligt sätt jämställas med\r\ndet traditionella u-landsbiståndet. De\r\nösteuropeiska länderna är inte u-länder. De är\r\nförhållandevis utvecklade europeiska länder som\r\nhar råkat ut för ett politiskt och ekonomiskt\r\nkatastrofalt system. De måste få stöd i olika former\r\nför att ta sig ut ur den återvändsgränd som de nu\r\nhar befunnit sig i under 40 års tid. Men detta är inte\r\njämförbart med u-landsbistånd.</pre><pre>Det som länderna i Östeuropa efterfrågar är ett\r\nstöd av annat slag -- kunskapsöverföring, stöd till\r\nåteruppbyggnad av demokratiska institutioner,\r\npolitiska partier, tidningar, normala rättssystem\r\noch allt möjligt i den stilen. Det är mycket viktigt\r\natt vi klart håller fast vid principen att det som vi\r\ntraditionellt har velat lägga inom enprocentsramen\r\nskall ligga kvar där och vara u-landsbistånd. Vad\r\nsom kan komma därutöver kan användas på annat\r\nsätt, men enligt vår uppfattning skall östhjälpen\r\nunder inga omständigheter tas från biståndet till\r\ntredje världen. I vårt samlade budgetalternativ,\r\ndvs. vårt förslag till budget inte bara för\r\nutrikesförvaltningen, har vi anvisat hur detta kan\r\nske och också hur biståndet totalt sett kan öka i\r\nförhållande till regeringens linje utan att vi behöver\r\nbörja tricksa med den svenska\r\nutlandsrepresentationen och annat. Till detta\r\nåterkommer vi när biståndet skall behandlas.</pre><pre>Det centrala i det svenska östbiståndet är\r\nnaturligtvis insatserna för att hjälpa till att hålla\r\ninformationsflödet i gång under eventuella nya\r\nperioder av våld och övergrepp, som vi såg i\r\njanuari, och även på annat sätt bidra till att\r\nåterupprätta kontakterna mellan Norden och de\r\nnordiska länder som har varit avskurna från resten\r\nav Norden -- Estland, Lettland och Litauen.</pre><pre>Vi kan då från vår sida till vår stora glädje\r\nkonstatera att vi har haft en total framgång med den\r\nmotion som vi väckte om kraftigt utökade anslag till\r\nradiosändningar på de baltiska språken. Redan\r\ntidigare har det förekommit sändningar på estniska\r\noch lettiska, och i januari tillkom mer begränsade\r\nsändningar på litauiska. Att de är mer begränsade\r\nhar naturligtvis att göra med svårigheten att i\r\nSverige få fram litauisktalande personal för\r\nsändningarna. Men jag tror inte att det är några\r\nsvårigheter att efter en stunds letande och litet\r\nbeslutsamt arbete med detta få fram större\r\nmöjligheter att sända på litauiska i samma\r\nutsträckning som redan sker på estniska och lettiska\r\noch också utöka sändningarna på alla dessa tre\r\nspråk.</pre><pre>Det vore dock allvarligt om den här utökningen\r\nskulle innebära att andra angelägna delar av de\r\nsvenska utlandssändningarna fick dras in eller\r\nskäras ner, utöver vad som redan har skett, för att\r\nbereda utrymme åt sändningar på baltiska språk. Vi\r\nhar därför begärt mer pengar till detta. Eftersom vi\r\nhar redovisat också hur man kan allmänt öka det\r\nsvenska ekonomiska engagemanget för Baltikums\r\nsak, hade det gått alldeles utmärkt att finansiera det\r\nhär inom ramen för de 50 miljoner som vi har\r\nföreslagit.</pre><pre>Det resultat som har nåtts i utskottet tillgodoser\r\ngott och väl de ambitioner som vi tycker att man\r\nkan ha i dagsläget. Det är möjligt att man skall\r\nåterkomma längre fram med ytterligare insatser,\r\nberoende på hur läget utvecklas.</pre><pre>Jag träffade i förra veckan en grupp baltiska\r\njournalister. En av de saker jag då fäste mig vid var\r\natt en av journalisterna från Lettland visade hur\r\nden tidning där han arbetar, Diena -- en nystartad\r\noch, som det var tänkt, stor och ambitiös modern\r\nmorgontidning --, såg ut före de svarta baskrarnas\r\nockupation av tidningshuset i Riga. Det var en stor\r\nfin tidning, som såg ut ungefär som normala\r\ntidningar i väst. Nu, sade han och höll upp ett tunt\r\nstencilerat blad, ser vi ut så här.</pre><pre>Detta säger något om det hårda informationsklimat\r\nsom råder i de baltiska länderna efter händelserna i\r\njanuari. Den relativa avspänningen har inte\r\ninneburit att situationen har återgått till det som\r\ngällde före övergreppen, utan de angrepp man då\r\nsatte i gång mot det fria ordet pågår fortfarande.</pre><pre>Tidningshuset är alltjämt ockuperat. TV-sändaren\r\ni Vilnius hålls besatt av sovjetiska trupper. Det\r\nfinns en annan TV-sändare, i Kaunas, men den når\r\ninte särskilt långt. En av de journalister som ingick\r\ni den grupp som jag träffade sade: Jag bor själv\r\nmycket nära parlamentet i Vilnius, och jag kan inte\r\nfå in litauisk TV. Han bor alltså i centrala staden.\r\nDet är ungefär som om han hade bott någonstans\r\ni centrala Stockholm och inte kunnat få in svensk\r\ntelevision, därför att den enda sändare som var i\r\nfunktion låg i en annan stad och hade mycket\r\nbegränsad räckvidd.</pre><pre>Det här är naturligtvis en oerhört riskabel situation.\r\nVi vet inte vad som händer i Baltikum de närmaste\r\nmånaderna och veckorna. Värdet av de svenska\r\nradiosändningarna på baltiska språk kan i den\r\nsituationen inte överskattas.</pre><pre>Det är därför, herr talman, en glädje för mig att\r\nkunna yrka bifall till utrikesutskottets hemställan i\r\ndess helhet.</pre><pre>Anf. 16 INGER KOCH (m) replik:</pre><pre>Herr talman! Håkan Holmberg berörde i sitt inlägg\r\nvår syn på bistånd i allmänhet. Jag vill här deklarera\r\natt hjälpen till tredje världen är viktig, men det är\r\nockså viktigt att det ges en effektiv hjälp som\r\nkommer till nytta, att den är ett stöd för de\r\nfattigaste folken.</pre><pre>Detta skall vi diskutera om några veckor, så jag vill\r\ninte ta upp det till ytterligare diskussion nu. Men vi\r\ntycker det är lika viktigt att det ges hjälp till\r\nÖsteuropa och Centraleuropa, som nu har\r\nmöjlighet att utvecklas och där situationen i vissa\r\nhänseenden helt går att jämföra situationen med\r\nden som råder i vissa av u-länderna.</pre><pre>För att snabbt få den hjälpen till stånd instämmer vi\r\ni regeringens finansieringsförslag. Vi tycker att det\r\när viktigt att snabbt få fram pengar till de nya\r\ndemokratierna. De behöver allt vårt stöd. De\r\nbaltiska staterna är våra närmaste grannar. Det är\r\nviktigt att vi kan hjälpa dem i deras\r\nfrihetssträvanden och deras strävanden att\r\nåstadkomma en bättre ekonomi och bättre villkor\r\nför människorna.</pre><pre>Anf. 17 HÅKAN HOLMBERG (fp) replik:</pre><pre>Herr talman! Nöden i eftersatta byar på rumänska\r\nlandsbygden kan mycket väl vara djupare och mer\r\ndesperat än nöden i vissa u-länder, men orsakerna\r\ntill situationen är väsentligt annorlunda, och de\r\ninsatser som behövs är av väldigt olika slag. Därför\r\nvill jag varna för den sammanblandning som Inger\r\nKoch gör sig skyldig till mellan problemen i\r\nÖsteuropa och problemen i tredje världen.</pre><pre>Moderaterna använder traditionellt tekniken, när\r\nde kritiseras för att vilja minska u-hjälpen, att säga\r\natt det måste ges effektiv hjälp. Jag har ännu inte\r\nförstått på vilket sätt effektivitet och rejält tilltagna\r\nanslag skulle stå i logisk motsatsställning till\r\nvarandra.</pre><pre>Anf. 18 INGER KOCH (m) replik:</pre><pre>Herr talman! Jag kan hålla med om det sista som\r\nHåkan Holmberg sade, att det inte behöver finnas\r\nnågon logisk motsatsställning. Men man kan vända\r\npå det och säga så här: Det är inte alltid säkert att\r\nmycket pengar används effektivt där de behövs.</pre><pre>Anf. 19 KARL-ERIK SVARTBERG (s):</pre><pre>Herr talman! I motsats till moderaterna anser\r\nmajoriteten i utskottet att det är angeläget att\r\nstödja folkrörelsernas freds- och\r\nnedrustningsarbete. Därför säger vi ett kraftfullt\r\nnej till moderaternas prutning. Vi delar faktiskt\r\nargumentation med de reservanter som vill öka\r\nanslagen till freds- och nedrustningsarbetet.</pre><pre>Jag tror att det är viktigt att i protokollet lyfta in\r\nen mening eller ett par från utskottets betänkande:\r\n''Utskottet bekräftar sin tidigare principiella syn att\r\nanslaget F 3 på sikt bör öka till att motsvara en\r\npromille av försvarsanslaget. Utskottet har\r\ninhämtat att detta också är regeringens strävan,\r\nmen att regeringen inte bedömt att det\r\nstatsfinansiella läget medgivit någon ytterligare\r\nhöjning under nästkommande budgetår.''</pre><pre>Det här är viktigt att slå fast. Vi upprepar alltså vad\r\nvi har sagt tidigare. Vi vill upp till promillemålet.\r\nMen vi delar också regeringens syn på det\r\nstatsfinansiella läget och kan därför inte sträcka oss\r\nså långt som centerpartiet, vänsterpartiet och\r\nmiljöpartiet gör. Det är alltså ingen skillnad i\r\nargumentation. Skillnaden ligger i pengarna.</pre><pre>Jag vill lyfta fram en mening till, för den är väsentlig\r\nnär det gäller centerns sätt att argumentera:\r\n''Utskottet har tidigare '' -- inklusive centern --\r\n''beträffande ökningarna av F 3-anslaget\r\n(1989/90:UU14) också uttalat att en uppräkning\r\ninte bör tillåtas inkräkta på utrikesförvaltningens\r\növriga budgetutrymme.'' Men det är på det sättet\r\nsom centern nu tar fram pengar för att kunna\r\nföreslå en ökning, just genom att spara 50 miljoner\r\nkronor på UDs anslag i stort.</pre><pre>I reservation 9 talas om Jordens vänner, UFF,\r\nFramtiden i våra händer, Svalorna, osv. Som vi ser\r\ndet, är dessa först och främst\r\nbiståndsorganisationer. Att varje\r\nbiståndsorganisation gör en insats i freds- och\r\nnedrustningsarbetet är självklart, men vi har också\r\nsärskilda anslag för just dessa organisationer. Det\r\nfinns utrymme hos SIDA för betydligt högre bidrag\r\ntill just dessa organisationer. Det skulle vara\r\nolyckligt om vi plockade in dem under F 3-anslaget,\r\nsom redan i dag är så hårt begränsat.</pre><pre>Målsättningen både hos regeringen och hos\r\nutskottsmajoriteten är att vi skall nå upp till\r\npromillemålet, men att de pengar vi då tar fram\r\nsjälvfallet skall användas för information, studier\r\nm.m. om freds- och nedrustningssträvanden.</pre><pre>Utskottsmajoriteten beklagar att det inte finns en\r\nsärskild anslagspost för den internationella\r\nkunskapsbanken för försvarsindustriell\r\nomställning. Men vi utgår ifrån att situationen i\r\nvarje fall inte är låst. Det är inte uteslutet att\r\nregeringen kan ta fram ytterligare bidrag till denna\r\nkunskapsbank under anslaget F 1. Vi arbetar för\r\ndetta och hoppas att det skall bli fallet.</pre><pre>Herr talman! Jag yrkar bifall till\r\nutskottsmajoritetens förslag under F 3.</pre><pre>Anf. 20 GÖSTA LYNGÅ (mp):</pre><pre>Herr talman! I mitt anförande diskuterade jag den\r\nhär ynka tusendelen -- promillen -- som man\r\nföreslår för fredsbevarande åtgärder, och jämförde\r\nden med det tusen gånger större försvarsanslaget.\r\nDå säger Karl-Erik Svartberg att det\r\nstatsfinansiella läget är svårt.</pre><pre>Men är icke fredsläget i världen i en kris? Är det\r\ninte viktigt att anstränga sig att så snart som möjligt\r\ni varje fall komma upp till den här ynka promillen,\r\nmed insatser som mycket väl -- inte helt men till stor\r\ndel -- kan skötas av ideella organisationer?</pre><pre>Sedan måste jag faktiskt, herr talman, göra\r\nmiljöpartiets ställning fullständigt klar när det\r\ngäller biståndet till Baltikum kontra biståndet till u-\r\nländerna. Att det härvidlag ser ut som någon\r\nkonflikt beror på det olyckliga tekniska systemet att\r\nman har två olika betänkanden som skall diskuteras\r\nvid olika tillfällen.</pre><pre>Jag var förra månaden i Litauen och Lettland, och\r\njag såg att den ekonomiska situationen där är\r\noerhört svår. I länder som för ca 50 år sedan hade\r\nungefär samma standard som vi hade, ligger man nu\r\nenormt långt efter. Det råder verkligen nöd på sitt\r\nsätt. Detta anslag som utrikesutskottet föreslår för\r\nhjälp till Baltikum är mycket viktigt. Men samtidigt\r\när det för oss fullständigt orimligt att man tar de\r\npengarna från anslag som skall gå till tredje\r\nvärlden, där hjälpbehovet också -- på ett annat sätt,\r\nmåhända -- är oerhört stort.</pre><pre>Vi beskriver detta närmare i ett betänkande som\r\nkommer upp till behandling -- om u-landsbistånd\r\nm.m. I nuvarande betänkande har vi ett särskilt\r\nyttrande där vi klargör förhållandena. Det är alltså\r\ninte så, att vi tar från det ena anslaget för att ge till\r\ndet andra. Vi vill alltså budgetera olika summor för\r\ndessa ändamål; jag vill göra det fullständigt klart.</pre><pre>Anf. 21 INGER KOCH (m):</pre><pre>Herr talman! Här i Sverige har vi vant oss vid att\r\nvara beroende av statliga och kommunala bidrag\r\nför att utöva någon verksamhet. Vi tycker att detta\r\när fel. Det är tråkigt, tycker vi, när seriöst\r\narbetande ideella föreningar blir helt beroende av\r\nstatliga bidrag. Det kan inte vara meningen att det\r\nskall vara på det sättet. Det måste vara människors\r\negen entusiasm, deras egen vilja att arbeta för dessa\r\nändamål som skall vara avgörande, inte om man får\r\nstatliga bidrag eller inte.</pre><pre></pre><pre>Anf. 22 KARL-ERIK SVARTBERG (s):</pre><pre>Herr talman! Det är naturligtvis lätt att formulera\r\nsig som Gösta Lyngå gjorde -- tala om en ynka\r\npromille i jämförelse med försvarsanslaget, som\r\nalltså är mer än tusen gånger större. Det är bara det\r\natt vi inom mitt parti har fått sparbeting på olika\r\nanslagsposter -- det gäller egentligen alla\r\nanslagsposter -- och vi har varit tvungna att\r\nacceptera denna nedskärning. Vi beklagar den,\r\nmen vi kommer att arbeta för att vi återigen skall\r\nbörja klättra upp mot promillemålet, som vi i\r\nutskottet -- förutom moderaterna -- ju alla har varit\r\növerens om.</pre><pre>När det gäller freds- och\r\nnedrustningsorganisationerna, som vi behandlar\r\nhär, och folkrörelsearbetet, visst studiearbete -- Liv\r\noch fred finns med -- så anser hela utskottet, med\r\nundantag för moderaterna, att det är viktigt att ge\r\nstöd. Vi vet ju att organisationerna faktiskt måste\r\nskrapa fram merparten av pengarna för sin\r\nverksamhet på annat håll. Men vi tycker alltså att\r\ndet är viktigt att uppmuntra och stödja\r\norganisationerna i deras arbete. Och det görs ju\r\nockså, Inger Koch, av dessa organisationer\r\nbetydande jag skulle vilja kalla det\r\nforskningsinsatser, som är till gagn för oss alla.\r\nDärför anser vi att de bör ha detta stöd.</pre><pre>Vi skulle som sagt gärna se att vi kunde öka\r\nanslaget nu. Men vi får arbeta för att göra det\r\nsedan.</pre><pre>Anf. 23 GÖSTA LYNGÅ (mp):</pre><pre>Herr talman! Jag uppskattar Karl-Erik Svartbergs\r\nmålsättning när det gäller enpromillemålet. Jag\r\nbara önskar att det skulle gå mycket snabbare, för\r\ndet är bråttom med världsfreden.\r\nAnsträngningarna bör göras så snart som möjligt.</pre><pre>Däremot är jag inte särskilt glad åt att få höra en\r\nantydning om att vi inte budgeterar mycket\r\nsamvetsgrant. De utgifter som vi räknar med för det\r\nökade anslaget har vi redogjort för. Vi är mycket\r\nnoggranna när det gäller budgetering, och jag\r\nhoppas att det uppskattas.</pre><pre>Anf. 24 KARL-ERIK SVARTBERG (s):</pre><pre>Herr talman! För att det inte skall råda något\r\nmissförstånd vill jag säga att jag inte gjorde några\r\nanspelningar på miljöpartiets budget. Den budget\r\njag diskuterade -- och det frångående av tidigare\r\növerenskommelser som avsågs -- gällde\r\ncenterpartiet och inget annat parti.</pre><pre>Överläggningen var härmed avslutad.</pre><pre>(Beslut fattades under 7 §.)</pre><pre>7 § Arbetsmarknadspolitiken, m.m.</pre><pre>Föredrogs</pre><pre>arbetsmarknadsutskottets betänkanden</pre><pre>1990/91:AU11 Arbetsmarknadspolitiken (prop.\r\n1990/91:100 delvis)</pre><pre>1990/91:AU12 Arbetslivsfrågor (prop. 1990/91:100\r\ndelvis).</pre><pre>Anf. 25 SONJA REMBO (m):</pre><pre>Herr talman! Det finns ingenting positivt i\r\narbetslöshet. Själva ordet arbetslöshet har en\r\nödesmättad klang. Oro för framtiden, en osäker\r\nekonomi och en osäker social situation följer i\r\narbetslöshetens spår. Arbetslöshet innebär ett\r\nslöseri med mänskliga och ekonomiska resurser.\r\nDet finns ingenting positivt i arbetslöshet -- jag vill\r\nslå fast detta, herr talman.</pre><pre>Det främsta målet för regeringens ekonomiska\r\npolitik har varit full sysselsättning. Allt annat har\r\nvarit underordnat denna målsättning -- åtminstone\r\npå papperet.</pre><pre>Ändå är vi nu på väg mot en nedgång på\r\narbetsmarknaden som -- enligt AMS -- under de\r\nnärmaste 15 månaderna blir den djupaste under\r\nefterkrigstiden. Aldrig har så många varslats om\r\nuppsägning som under de gångna månaderna.\r\nArbetslöshet kommer att bli en högst påtaglig\r\nrealitet för många människor.</pre><pre>Vad socialdemokraterna inte har förstått är det som\r\nuttrycks i Parkinsons fjärde lag: Satsa på tillväxt\r\noch du får sysselsättning; satsa på sysselsättning och\r\ndu får allt annat än tillväxt.</pre><pre>Sverige har nu negativ tillväxt och ökande\r\narbetslöshet och Sverige halkar efter jämförbara\r\nländer.</pre><pre>Varningssignaler har inte saknats. Tvärtom har\r\nallvarliga varningar och maningar framförts av\r\nlandets skickligaste ekonomer under flera år. Till\r\ndem som varnat har också hört regeringens egna\r\nfinansministrar.</pre><pre>Moderata samlingspartiet har år efter år i riksdagen\r\nlagt förslag som om de hade bifallits skulle ha\r\ninneburit att Sverige i dag hade haft betydligt bättre\r\nförutsättningar för arbete åt alla.</pre><pre>''Den tredje vägens'' politik som inleddes med den\r\nspektakulära devalveringen 1982 skulle utgöra en\r\nmedelväg mellan kapitalism och socialism. Sverige\r\nskulle arbeta och exportera sig ur den kris som\r\nrådde efter en osedvanligt lång internationell\r\nlågkonjunktur. Den fulla sysselsättningen skulle\r\ngaranteras.</pre><pre>I stället är vi på väg in i en allvarlig kostnadskris\r\nmed snabbt fallande marknadsandelar och ökande\r\narbetslöshet.</pre><pre>''Den tredje vägen'' var en illusion.</pre><pre>Vad värre är: ''Den tredje vägen'' har hindrat de\r\nförändringar som länge har varit nödvändiga för att\r\nlångsiktigt skapa möjligheter för en gynnsam\r\nekonomisk utveckling och fortsatt välstånd.\r\nDevalveringspoliken var ett misstag, och svenska\r\nfolket får nu betala notan. Det är ingen annan än\r\nden socialdemokratiska regeringen som bär\r\nansvaret för den ökande arbetslösheten.</pre><pre>Till illusionspolitiken hör analysen av situationen\r\npå arbetsmarknaden.</pre><pre>Vi har i många år haft kraftiga obalanser på\r\narbetsmarknaden, dels i form av en dold\r\narbetslöshet, dels i form av brist på den personal\r\nsom efterfrågas.</pre><pre>Samtidigt som regeringen har berömt sig för de\r\nhöga sysselsättningstalen, har allt fler slagits ut från\r\narbetsmarknaden. Den totala frånvaron på grund\r\nav ohälsa ökade under 1980-talet med 10 dagar,\r\neller 20 %. 1989 uppgick antalet frånvarodagar på\r\ngrund av ohälsa till över 49 per försäkrad. Enbart\r\nantalet förtidspensionärer uppgick 1990 till över\r\n370 000.</pre><pre>En inte obetydlig del av den ökade sysselsättningen\r\nbestår också av olika former av subventionerat\r\narbete, dels sedvanliga arbetsmarknadspolitiska\r\nåtgärder, dels ett ökat antal med lönebidrag och\r\nskyddat arbete.</pre><pre>Jämfört med andra västeuropeiska industriländer\r\nligger kostnaderna för arbetsmarknadspolitiken i\r\nSverige ungefär på genomsnittet. Den stora\r\nskillnaden består i att Sverige har större andel\r\narbetsmarknadspolitiska åtgärder än övriga länder\r\nsom har tyngdpunkten på kontantstöd.</pre><pre>Trots den enastående långvariga och starka\r\nhögkonjunkturen, har arbetsmarknadsbudgeten\r\nlegat på en nivå på 20 till 25 miljarder kronor inkl.\r\nkontantstöd.</pre><pre>Även om det inte går att exakt fastställa siffrorna,\r\när det med säkerhet så att en inte obetydlig del av\r\nutslagningen helt enkelt är dold arbetslöshet.</pre><pre>Vi vet att frånvaron från arbetsplatserna varit\r\nmycket hög. Överanställningar på uppåt 30 % för\r\natt kompensera frånvaron har inte varit ovanliga.</pre><pre>Nu ökar närvaron ute på arbetsplatserna, dels som\r\nen följd av det kärvare läget, dels som en följd av\r\nförändrade ersättningsnivåer i\r\nsjukförsäkringssystemet. Det innebär i sin tur att\r\ntakten i utslagningen ökar ännu snabbare.</pre><pre>Ökningen av frånvaron och förtidspensionerna\r\nmotsvarar inte mindre än 80 % av tillskottet till\r\narbetsmarknaden under 1980-talet.</pre><pre>Allt detta har naturligtvis varit starkt bidragande\r\norsaker till den brist på arbetskraft, framför allt\r\nutbildad sådan, som vi haft på arbetsmarknaden.\r\nDen bristen har i sin tur bidragit till låg\r\nproduktivitet och uteblivna investeringar.</pre><pre>Samtidigt har antalet anställda inom kommuner\r\noch landsting stadigt ökat. Allt fler har låsts in i de\r\noffentliga, konkurrensskyddade vård- och\r\nomsorgsmonopolen.</pre><pre>Det som professor Bo Södersten så träffande kallar\r\n''rekvisionsmentaliteten'' har tillåtits dominera\r\nekonomin.</pre><pre>Alltför sent har regeringen börjat inse att någonting\r\nmåste göras för att bryta denna utveckling som i\r\ndramatisk takt leder in i allvarliga ekonomiska\r\nproblem med risk för en långvarig, svår\r\narbetslöshetskris.</pre><pre>Däremot har regeringen inte visat någon avgörande\r\nförmåga att komma med de genomgripande\r\nförändringar som krävs för att hejda utförsloppet,\r\ntrots att krispaket efter krispaket har presenterats.</pre><pre>Tvärtom letar regeringen nu efter syndabockar. Nu\r\när det oppositionen som inte har förstått hur\r\nframsynt regeringen var när den kom med fjolårets\r\nförslag till pris- och lönestopp. Självfallet var\r\noppositionen kallsinnig. All erfarenhet säger att\r\npris- och lönestopp är en Döbelnsmedicin.\r\nFörslaget till strejkförbud gjorde inte anrättningen\r\nsmakligare.</pre><pre>Den andra syndabocken är parterna på\r\narbetsmarknaden. De har inte lyckats hålla tillbaka\r\nlöneökningarna.</pre><pre>Regeringens sista halmstrå, efter olika försök med\r\nHagarundor och kafferep på Rosenbad, är nu\r\nRehnbergskommissionens stabiliseringsavtal.</pre><pre>Alltför mycket påminner mig regeringens turer om\r\nde olycksaliga tankegångarna i den s.k. SAMAK-\r\nrapporten, som kom för några år sedan och som\r\nutmynnade i att parterna på arbetsmarknaden\r\ntillsammans med regeringen i slutna rum skulle\r\ngöra upp om lönerna.</pre><pre>Så sker lönebildningen i ett planekonomiskt\r\nsystem. Det är också sådana tankegångar som\r\nligger bakom den centraliserade lönebildningen\r\nsom har varit en del av den s.k. svenska modellen\r\noch som ligger till grund för den solidariska\r\nlönepolitiken, som framför allt LO nu försöker\r\nåteruppliva.</pre><pre>Under 1980-talet har bruttolönen för en\r\nindustriarbetare ökat med i genomsnitt 108 %. Av\r\ndetta har han eller hon i ökad köpkraft fått behålla\r\n4 %, dvs. praktiskt taget ingenting. Ökade skatter\r\noch inflation har ätit upp mellanskillnaden. Detta\r\nillusterar med all önskvärd tydlighet att det har\r\nblivit att svårare, för att inte säga omöjligt, att i\r\nSverige förkovra sig med eget arbete. Det illusterar\r\nockså att vi dras med alltför hög inflation och dålig\r\nproduktivitetsutveckling. Också detta ger\r\narbetslöshet.</pre><pre>Det finns inga förutsättningar för en politik som\r\nbygger på centralt beslutade stabiliseringsavtal att\r\nbli framgångsrik. Det visar ju också den senaste\r\ntidens bisarra diskussion om det som kallas otillåtna\r\nlöneökningar. För att rekrytera och behålla\r\neftertraktad arbetskraft måste arbetsgivare gå med\r\npå marknadsmässiga löner. Självklart är det så --\r\nockså för riksbanken. Att ställa sådana\r\narbetsgivare och arbetstagare vid skampålen som\r\nnu sker i vissa massmedia, visar dess värre hur ett\r\npolitiskt budskap baserat på tvivelaktiga eller\r\nfelaktiga grunder okritiskt kan upphöjas till högsta\r\nsanning och moral. Det visar också vilket starkt\r\ngrepp avundsjukan har om den svenska\r\nopinionsbildningen.</pre><pre>Regeringens försök att med olika former av mer\r\neller mindre maskerad statlig inkomstpolitik\r\nkomma till rätta med de grundläggande felen i\r\nsvensk ekonomi påminner alltmer om katten som\r\njagar sin egen svans.</pre><pre>Herr talman! Det krävs en helt annan politik för att\r\nfå Sverige på fötter.</pre><pre>I två gemensamma reservationer till\r\narbetsmarknadsutskottets betänkande nr 11, slår\r\nde tre borgerliga partierna gemensamt fast\r\nhuvudlinjerna i den politik som behövs för att\r\nvända utvecklingen i positiva banor och för att\r\nskapa förutsättningar för arbete åt alla som vill\r\narbeta. I en tredje reservation kräver vi en allmän\r\noch obligatorisk arbetslöshetsförsäkring för alla.</pre><pre>Kampen mot arbetslösheten måste föras offensivt.\r\nDet är regeringens och riksdagens uppgift att föra\r\nen ekonomisk politik som håller nere inflationen\r\noch skapar utrymme för löneökningar, som i sin tur\r\nhåller sig inom ramen för vad som är förenligt med\r\nbevarad konkurrenskraft. Lönebildningen skall\r\nvara ett resultat av vad parterna på\r\narbetsmarknaden kommer överens om. Vi avvisar\r\nlagstiftning. Framför allt framhåller vi\r\nindustrisektorns och småföretagens betydelse för\r\nden långsiktiga tryggheten. Det behövs ett bättre\r\nföretagsklimat med bl.a. sänkt skattetryck och en\r\noffensiv politik för att främja småföretagens\r\nutveckling över hela landet. Investeringsklimatet\r\nmåste förbättras.</pre><pre>Gemensamt förordar vi en politik som skapar\r\ntillväxt och därigenom stigande välstånd. En sådan\r\npolitik inriktas på att skapa arbetstillfällen i stället\r\nför arbetslöshet och lägre prisökningar i stället för\r\nrekordhög inflation.</pre><pre>Herr talman! Den situation som vi nu ser framför\r\noss på arbetsmarknaden är ytterst besvärlig.\r\nArbetslöshet och brist på arbetskraft kommer att gå\r\nhand i hand. Nödvändiga strukturförändringar\r\ninom såväl näringslivet som den offentliga sektorn\r\nmåste genomföras under den lågkonjunktur om\r\nvars varaktighet vi ingenting vet. Arbetslösheten\r\ndrabbar de traditionella grupperna inom industrin.\r\nSveriges stora beroende av bilindustrin är\r\nbekymmersamt. Underleverantörer över hela\r\nlandet drabbas av nedgången.</pre><pre>Men vad vi också ser är en ökande arbetslöshet\r\nbland grupper som annars inte brukar vara lika\r\nutsatta. Det är tjänstemän som kanske i många år\r\nhar specialiserat sig på vissa arbetsuppgifter och\r\nmånga kvinnor i administrativa yrken. Det är\r\nmånga som egentligen har en god grundutbildning,\r\nofta på akademisk nivå, men vars utbildning nu är\r\nföråldrad. Det är många medelålders kvinnor och\r\nmän som även i goda konjunkturer skulle ha svårt\r\natt få ett nytt arbete. För dessa är riskerna för\r\nlångtidsarbetslöshet påtagliga. Lägg därtill ett\r\nväxande antal arbetslösa ungdomar, invandrare och\r\nhandikappade.</pre><pre>Nödvändigheten att effektivisera den offentliga\r\nsektorn och anpassa de statliga och kommunala\r\nutgifterna till inkomsterna, innebär att den\r\noffentliga sektorn, och då främst den\r\npersonalintensiva vården och omsorgen, inte kan\r\nabsorbera den lediga arbetskraften på samma sätt\r\nsom tidigare. Tvärtom råder också inom statliga och\r\nkommunala verksamheter anställningsstopp, och\r\ndet finns krav på personalreduktion.</pre><pre>Arbetsmarknadspolitiken ställs inför utmaningar\r\nav ett slag som jag inte är säker på att alla ännu har\r\nuppfattat.</pre><pre>Den nya anslagsstruktur som utskottet har anslutit\r\nsig till kommer att medge en större flexibilitet och\r\nbättre möjligheter för arbetsmarknadsverket att\r\ninom givna ramar anpassa olika\r\narbetsmarknadspolitiska åtgärder till de behov som\r\nfinns i de enskilda fallen. Den ställer stora krav på\r\ntjänstemännen att disponera medelsarsenalen på\r\ndet sätt som är mest effektivt. Vi har länge förordat\r\nen sådan anslagsstruktur, men vi vill också\r\nframhålla att den måste följas upp noggrant och\r\nutvärderas.</pre><pre>Arbetsmarknadspolitiken är en viktig del av den\r\nekonomiska politiken och fungerar som ett\r\nsmörjmedel.</pre><pre>Min kollega Mona Saint Cyr kommer senare i\r\ndebatten att närmare att gå in på arbetslivsfrågorna\r\ni betänkande AU12. Dit hör också\r\nhandikappfrågorna. Jag vill bara göra några\r\nkommentarer.</pre><pre>En väl fungerande arbetsförmedling är ett\r\nnödvändigt instrument för att underlätta för\r\narbetsgivare och arbetstagare att finna varandra.</pre><pre>Den offentliga arbetsförmedlingen har här en\r\nväsentlig funktion. Men den behöver kompletteras\r\nmed privata förmedlingar. Det finns ingen rimlig\r\nanledning att arbetsförmedling skall vara ett\r\noffentligt monopol. Tvärtom: Genom att upphäva\r\nmonopolet skapas utrymme för nya initiativ och en\r\ndynamisk utveckling. Dagens arbetsmarknad är så\r\nvarierad och sammansatt att det behövs många\r\nolika former av arbetsförmedlingar och andra\r\nspecialisttjänster. Släpp därför monopolet fritt,\r\nMona Sahlin, och låt tusen blommor blomma!</pre><pre>Arbetsmarknadspolitikens uppgift är också att\r\nhjälpa arbetssökande att finna ett arbete som\r\npassar dem. Arbetsmarknadsutbildningen har en\r\nsjälvklar roll då det gäller att öka de arbetssökandes\r\nkompetens. Däremot får\r\narbetsmarknadsutbildningen inte utvecklas till en\r\nny form av uppehållande sysselsättning för\r\narbetslösa.</pre><pre>Arbetsmarknadsutbildning är det främsta\r\ninstrumentet i en utbudsinriktad\r\narbetsmarknadspolitik. Dess värre får\r\narbetsmarknadsutbildning i stor utsträckning\r\nanvändas för att korrigera en skolutbildning som\r\nbaseras på felaktiga förutsättningar. Många\r\nungdomar går mer eller mindre direkt från skolan\r\ntill arbetsmarknadsutbildning. De är\r\n''felutbildade''.</pre><pre>Men arbetsmarknadspolitiken har också en annan\r\nfunktion, som är socialt betingad. Dit hör t.ex.\r\nhandikappåtgärder. Regeringen har nu efter flera\r\nårs onödig fördröjning accepterat den modell för\r\nflexibla lönebidrag som vi moderater har förordat.\r\nDen bör ge handikappade bättre möjlighet att\r\nkomma in på ordinarie arbeten.</pre><pre>Till den del av åtgärdsarsenalen som är socialt\r\nbetingad hör också beredskapsarbete och olika\r\ninsatser för att hålla ungdomar i arbete. Också\r\nsådana insatser kommer att behövas i den\r\narbetsmarknadssituation som vi ser framför oss.</pre><pre>Den budget som utskottsmajoriteten förelägger\r\nkammaren omfattar en kostnadsvolym på ca 30\r\nmiljarder kronor, inkl. den beräknade\r\narbetslöshetsersättningen, allt finansierat på olika\r\nvägar. Därtill kommer ytterligare ca 11 miljarder\r\nkronor för insatser för handikappade.</pre><pre>AMS har i skrivelse till regeringen föreslagit\r\nytterligare anslag på 10 miljarder kronor för att nå\r\nupp till den nivå som motsvarar 3 % av\r\narbetskraften. Då menar AMS att\r\narbetsmarknadspolitiken har uttömt sina\r\nmöjligheter, i varje fall med rimliga krav på\r\neffektivitet.</pre><pre>Detta ställer situationen i blixtbelysning. Det\r\nhandlar om oerhört mycket pengar för att\r\nförhoppningsvis hjälpa alla dem som med\r\narbetslöshet har drabbats av effekterna av den\r\ntredje vägens misslyckande.</pre><pre>Det är inte svårt att förstå den vilsenhet som\r\narbetsmarknadsministern ger intryck av när hon\r\nreser runt i arbetslöshetsdrabbade bygder och\r\nförsöker förklara situationen och förklara hur hon\r\nskall klara jobben åt alla arbetslösa.</pre><pre>Det är i och för sig en välkommen insikt och ett\r\nhederligt konstaterande att hon inte har något\r\nhemligt kassaskåp ur vilket hon kan plocka fram\r\nlediga jobb. Det var ungefär så hon uttryckte sig i\r\nÖstergötland för en tid sedan.</pre><pre>I stället lägger hon ansvaret på kommunerna.\r\nÅtminstone gjorde hon det i Ödeshög. Det är\r\nkommunerna som skall plocka fram jobben. Hon\r\nuppmanade de arbetslösa metallarbetarna i\r\nÖdeshög att jaga sina politiker.</pre><pre>Hon lägger ansvaret på företagen, för att de inte tar\r\nansvar för de arbetslösa ungdomarna. Hon är\r\nirriterad på företagen för att de inte förstår sitt eget\r\nbästa.</pre><pre>Kommunerna har, fru talman, en ytterligt trängd\r\nekonomi. Många av dem, kanske t.o.m. de flesta,\r\nhar infört anställningsstopp eller andra former av\r\nåtgärder för att minska personalkostnaderna.\r\nMånga tvingas reducera personalstyrkan. Min egen\r\nhemkommun, Göteborg, skall dra ner antalet\r\nanställda med ca 2 000. Hur skall kommunen\r\nkunna ta ansvar för en arbetslöshet av den volym\r\nsom vi nu ser framför oss? Och hur skall företagen\r\nkunna göra det?</pre><pre>De personalintensiva företagen inom hotell- och\r\nrestaurangbranschen, för att ta ett exempel, har\r\ndrabbats av turistmomsen. Där noteras rekordhöga\r\narbetslöshetstal. Industrin kämpar med ett alltför\r\nhögt kostnadsläge och förlorar marknadsandelar på\r\nde internationella marknaderna. Antalet\r\nkonkurser ökar. En uppskattning som har stått att\r\nläsa är att endast 58,5 % av landets samtliga företag\r\när fullt kreditvärdiga och att antalet konkurser\r\nväntas öka med 40 % under det här året. Dessutom\r\nvet arbetsmarknadsministern att lagen om\r\nanställningsskydd slår vakt om den äldre\r\narbetskraften, inte om ungdomarna.</pre><pre>Jag skulle vilja be arbetsmarknadsministern att\r\nförklara för kammaren vad hon egentligen menar.</pre><pre>Fru talman! Man kan inte med aldrig så finurliga\r\narbetsmarknadspolitiska åtgärder och aldrig så\r\nhöga budgetanslag skapa arbeten där inga arbeten\r\nfinns.</pre><pre>Vad vi här i denna kammare kan göra i det korta\r\nperspektivet är att i första hand dels se till att de\r\narbetslösa får en utbildning som ger realistiska\r\nmöjligheter till arbete på den öppna\r\narbetsmarknaden, dels lindra de sociala\r\nföljdverkningarna för långtidsarbetslösa,\r\nungdomar och andra grupper med särskilda\r\nsvårigheter. Men det lurar ingen. Några månaders\r\nberedskapsarbete eller andra liknande åtgärder är\r\ninte detsamma som ett tryggt och säkert jobb, även\r\nom det ser ut så i statistiken.</pre><pre>På längre sikt och för att för framtiden skapa\r\nförutsättningar för arbete och välstånd måste\r\nSverige ha en helt annan ekonomisk politik än den\r\ntredje vägens. Vi måste få en politik som gör det\r\nlönsamt att arbeta, producera och investera i\r\nSverige.</pre><pre>Skattetrycket måste ner till en europeisk nivå. I\r\nförsta hand måste skatterna på arbete och\r\nproduktion minska. Vi föreslår bl.a. att de hastigt\r\noch lustigt tillkomna arbetslivsfonderna avvecklas\r\noch att pengarna går tillbaka till produktionen i\r\nform av en sänkning av arbetsgivaravgiften under\r\nnästa år. Jag är övertygad om att detta är en bättre\r\nanvändning av 10 miljarder kronor än den AMS\r\nföreslår. Successivt måste de delar av\r\narbetsgivaravgiften som utgör ren skatt på arbete\r\navskaffas. Det skulle sänka kostnadstrycket i\r\nproduktionen, öka sysselsättningen och underlätta\r\nmöjligheterna att förhandla fram reallöneökningar\r\nsom ryms inom de samhällsekonomiska ramarna.</pre><pre>Turistmomsen måste sänkas. Det skulle rädda\r\nmånga jobb i hotell- och restaurangbranschen.\r\nLikaså måste momsen på persontransporter\r\nsänkas.</pre><pre>En skattepolitik som medverkar till trygga jobb och\r\ngör det möjligt att leva på sin lön är bättre än aldrig\r\nså finurliga arbetsmarknadspolitiska åtgärder och\r\nbidrag.</pre><pre>Det olyckliga förslaget till höjd förmögenhetsskatt\r\nsom, om det genomfördes, skulle drabba många\r\nsmåföretag mycket hårt, måste raskt förpassas till\r\ndokumentförstöraren. I stället bör\r\nförmögenhetsskatten avskaffas. Vi skall inte\r\nbeskatta arbetande kapital i företag.</pre><pre>Arbetsmarknadens parter måste få ta det fulla\r\nansvaret för lönebildningen. En decentraliserad\r\nlönebildning med större utrymme för individuella\r\nlöner än nu skulle medverka till att göra det mer\r\nlönande för arbetstagarna att utbilda sig och\r\nförkovra sig. Fredsplikten under gällande\r\navtalsperiod måste hävdas och skadeståndsnivån\r\nvid olovliga konflikter höjas från 200 kr. till 5 000\r\nkr.</pre><pre>Regelsystemet på arbetsmarknaden måste anpassas\r\ntill nya förutsättningar. Flexibilitet och valfrihet i\r\narbetstidsuttaget, ökade möjligheter till\r\nprovanställning och ökad geografisk och\r\nyrkesmässig rörlighet skulle ge bättre möjligheter\r\nför en fungerande arbetsmarknad. En obligatorisk\r\narbetslöshetsförsäkring för alla skall utgöra det\r\nförsta ekonomiska skyddet vid arbetslöshet.\r\nGenom tilläggsförsäkringar kan de som så önskar\r\nbygga på försäkringsskyddet.</pre><pre>De offentliga vård- och servicemonopolen måste\r\nöppnas för konkurrens och nyföretagande. Det\r\nskulle ge inte bara ökad effektivitet utan också nya\r\noch intressanta möjligheter för de anställda att\r\nutvecklas och pröva nya idéer.</pre><pre>En bättre skola, ett bättre gymnasium, som ger\r\nkunskaper och färdigheter liksom förutsättningar\r\nför fortsatta studier och goda kunskaper för\r\nyrkeslivet, är en nödvändighet. Därför måste\r\nregeringens förslag till en ny gymnasieskola\r\navvisas. En utbyggd högskola ger Sverige\r\nmöjligheter att hävda sig i framtiden.</pre><pre>Löntagarfonderna måste avskaffas. Regeringens\r\ntankar på att låta AP-fonderna träda i\r\nlöntagarfondernas ställe i ambitionen att socialisera\r\ndet svenska näringslivet, är något som också måste\r\nförpassas till dokumentförstöraren.</pre><pre>Detta är några av de förslag som moderata\r\nsamlingspartiet lagt fram i motioner till årets\r\nriksdag. I stället för illusionen om att det finns en\r\ntredje väg vill vi slå in på Europavägen -- mot\r\ntillväxt och välstånd.</pre><pre>Fru talman! Jag yrkar bifall till reservationerna 1\r\noch 6 i arbetsmarknadsutskottets betänkande 11.</pre><pre></pre><pre>Anf. 26 ELVER JONSSON (fp):</pre><pre>Fru talman! Den svenska arbetsmarknaden\r\nbefinner sig i en utförsbacke. Utförsbacken är\r\nbrantare och längre än någon anat, och ännu\r\nmindre har regeringen dragit rätta slutsatser av det\r\nsom händer. Sverige står i dag inför en allvarlig\r\nekonomisk kris. Problemen är ingalunda nya.\r\nUnder en följd av år har den ekonomiska\r\nutvecklingen kännetecknats av alltför låg tillväxt,\r\nalltför höga pris- och kostnadsökningar,\r\notillräckligt sparande och brist på förnyelse inom\r\nden offentliga sektorn.</pre><pre>Fru talman! För mindre än en vecka sedan kom\r\nAMS med sin prognos över utvecklingen på\r\narbetsmarknaden fram till nästa sommar. De\r\nmånga tunga, hårda slagen mot svensk\r\narbetsmarknad utmynnar i en prognos som är rena\r\nknockouten. Jag citerar pressmeddelandet från\r\nAMS:</pre><pre>''Nedgången på arbetsmarknaden under de\r\nnärmaste 15 månaderna blir den djupaste under\r\nefterkrigstiden. Sysselsättningen minskar med hela\r\n60 000 personer. Arbetslösheten kan komma att\r\nuppgå till 4 1/2 procent nästa sommar.'' Man säger\r\nvidare att konjunkturnedgången är både snabbare\r\noch djupare än tidigare nedgångar. Merparten av\r\nnäringsgrenarna drabbas av nedgången.</pre><pre>Det är i det läget anmärkningsvärt att regeringen\r\ninte tidigare har försökt bryta denna negativa\r\nutveckling. Problemen har till dels kunnat döljas av\r\nen osedvanligt lång internationell högkonjunktur,\r\nmen nu har effekterna slagit igenom. Den förda\r\npolitiken visar sig nu i ett snabbt försämrat\r\nsysselsättningsläge: Företag läggs ned och allt fler\r\nblir utan jobb. Utskottsmajoriteten medger att den\r\nfulla sysselsättningen är hotad, att den öppna\r\narbetslösheten kan vara fördubblad nästa år. Men\r\nutskottsmajoriteten lutar sig bildligt talat tillbaka i\r\nlänsstolen med konstaterandet att det skulle kunna\r\nfinnas förutsättningar att värna välfärd och full\r\nsysselsättning genom att arbetsmarknadspolitiken\r\nvar utbudsstimulerande och tillväxtfrämjande.\r\nDetta är, fru talman, att ta alltför lätt på saken.</pre><pre>Det är minst sagt anmärkningsvärt att\r\nsocialdemokraterna har visat en så passiv attityd så\r\nlänge. Under stora delar av 1980-talet upplevde vi\r\nden starkaste högkonjunkturen någonsin, men den\r\nutnyttjades dåligt. Reallönerna för de svenska\r\nlöntagarna steg knappast något alls. De på\r\npapperet stora löneökningarna åts upp av en\r\nohämmad inflation. Det är bara att konstatera att\r\nsocialdemokraterna under sina åtta år i kanslihuset\r\nhar misslyckats i sin inflationsbekämpning. Det\r\ncentrala stabiliseringspolitiska systemet består i att\r\nlöneökningarna varje år under denna tid har varit\r\nhögre än i våra konkurrentländer. Det har\r\nsuccessivt medfört en urholkning av svenska\r\nföretags internationella konkurrenskraft.</pre><pre>Problemet har inte främst varit bristerna i\r\narbetsmarknadspolitiken, utan i att regeringens\r\nnäringspolitik och ekonomiska uppläggning har\r\nslagit slint så gruvligt. När det har behövts en\r\nåtstramning har regeringen inte vågat. Antingen\r\nhar LO tryckt på eller också har det varit val i\r\nantågande. Regeringen har glömt bort sin\r\nprimäruppgift, dvs. att regera. I stället har vi fått\r\nuppleva att man sent -- ofta för sent -- har reagerat\r\npå verklighetens tryck, som har lett fram till\r\nnödvändiga politiska beslut. Exempel på fall där\r\nsocialdemokraterna först har bjudit aktivt\r\nmotstånd men sedan tvingats vända om är\r\nskattereformen, energipolitiken och inställningen\r\ntill den gemensamma europeiska marknaden EG.\r\nTill dels har man lyckats sjabbla bort delar av den\r\nnödvändiga åtstramningen från våren 1990.\r\nFortfarande har inget hänt med\r\narbetsskadeförsäkringen eller egenavgifterna i\r\narbetslöshetsförsäkringen. Regeringen försökte\r\nkrypa från löftet om en arbetsgivarperiod i\r\nsjukförsäkringen. När riksdagen väl fattade ett\r\nbeslut fanns det inget klart besked om att samtidigt\r\nsänka arbetsgivaravgifterna.</pre><pre>Så växer bilden fram -- i spåren på den förda\r\npolitiken, ännu oftare i avsaknad av en kraftfull\r\npolitik -- av den mest dramatiska situation som vi\r\nnågonsin varit med om i den moderna\r\narbetsmarknadspolitikens historia. Man får gå\r\ntillbaka till 30-talet för att finna något liknande,\r\npåstods i TV häromkvällen. Men då studsade man\r\ntill på arbetsmarknadsdepartementet och var\r\nblixtsnabbt ute med ett pressmeddelande. Visst\r\nskall det vara korrekt information, men ändå\r\nsuckar man något. Tänk om det varit lika stor\r\nrapphet i andra frågor, arbetsförmedlingslagens\r\nreformering t.ex.! Utkastet till den har legat och\r\nbränt i arbetsmarknadsministerns byrålåda, kanske\r\ni väntan på besked från norra Bantorget eller Grev\r\nTuregatan. Beträffande arbetsförmedlingslagen\r\nhandlar det om en äkta 30-talsprodukt.</pre><pre>Utskottsmajoriteten har skyggat inför den\r\nverkligheten. Därför finner man i den\r\nsocialdemokratiska redogörelsen på s. 10 i\r\nutskottsbetänkandet bara en beskedlig tabell om\r\natt de arbetsmarknadspolitiska åtgärderna har\r\nminskat under de fyra senaste åren. Den bild, fru\r\ntalman, som i stället behöver fastna på näthinnan\r\nfrån denna dags debatt är den man kan se på s. 59.\r\nDär har oppositionen i diagramform tecknat den\r\naktuella situationen om uppsägningar och\r\npermitteringar. Sådana skjuter i höjden med\r\nkatapultfart, samtidigt som antalet nyanmälda,\r\nlediga platser har rasat samman. Vi skall erinra oss\r\natt sysselsättningen inom industrin minskar för\r\nförsta gången på sju år. Det är en minskning som\r\nuppgår till mycket höga tal, vilket jag tidigare\r\npåminde om. Detta är något helt unikt för svenska\r\nförhållanden.</pre><pre>För två dagar sedan fick vi kompletterande\r\nuppgifter om ungdomsarbetslösheten. Den\r\nredogörelse vi ser på s. 59 i betänkandet rör\r\nungdomsarbetslösheten över det senaste året. De\r\nhistoriskt höga talen får tyvärr ytterligare en kick\r\nuppåt. Så får vi då den kompletterande\r\ninformationen, att situationen för dem som är\r\nyngre än 25 år är ännu mer dramatisk.\r\nArbetslösheten bland dem är dubbelt så hög som\r\nden genomsnittliga arbetslösheten.</pre><pre>Fru talman! Från socialdemokratiskt håll har man\r\nvelat underhålla myten om att en\r\nsocialdemokratisk regering skulle klara\r\narbetslösheten bättre än regeringar av annat\r\nmärke. Detta stämmer inte och är alltså i hög grad\r\njust en myt. Faktum är att den högsta\r\narbetslösheten under 1970-talet nåddes med en\r\nsocialdemokratisk regering. 1980-talets högsta\r\narbetslöshet nåddes 1983, också det med en\r\nsocialdemokratisk regering. Nu ser det ut som om\r\nregeringen skulle slå sina gamla rekord i fråga om\r\narbetslöshet. 1991 kan bli ett sådant år. Låt oss\r\ndärför med förenade krafter försöka undvika nya\r\nsådana ''rekord''. Vi måste göra det inte bara därför\r\natt det är samhällsekonomiskt förödande utan\r\nockså därför att det leder till djup mänsklig tragedi\r\nför många. Det är en tragedi för de många\r\nungdomar som i dag har svårigheter att komma in\r\npå arbetsmarknaden och som därmed riskerar att\r\ndeformeras i en öppen arbetslöshet. Det gäller\r\nockså de många långtidsarbetslösa som redan fått\r\nså många törnar. Det kan också gälla dem som\r\nhamnar på samhällets botten och som för alltid är\r\nutslagna från arbetslivet.</pre><pre>Arbetsmarknadspolitik i vid mening handlar om\r\nhela samhällsfunktionen. En aktiv\r\narbetsmarknadspolitik är enligt liberalt synsätt\r\nutomordentligt viktig, men avgörande blir fastmer\r\nden förda näringspolitiken. Det är viktigt att\r\nsamhällsekonomin i stort sett är sund och att vi har\r\nen god tillväxt.</pre><pre>Med arbetsmarknadspolitik avgörs också hur vårt\r\nutbildningssystem ser ut samt hur familje- och\r\nsocialpolitiken är utformad. För några dagar sedan\r\nkom en officiell uppgift om att de arbetslösa löper\r\nfem gånger så stor risk som andra att hamna i\r\ndrogberoende. Därför faller också kritiken tung\r\növer regeringen, som har försummat t.ex. den\r\nsvenska alkoholpolitiken. Trots riksdagens\r\nuppmaning att följa FNs rekommendation att\r\nkraftigt minska vårt alkoholbruk, så har regeringen\r\nförhållit sig passiv. Det har man gjort trots att man\r\nverbalt ansluter sig till denna hållning och trots att\r\nsocialstyrelsen har lagt fram ett aktivt\r\nåtgärdsprogram för att komma till rätta med\r\nalkoholbrukets skadeverkningar som slår så djupt\r\nin i arbetslivet. Jag vill därför fråga\r\narbetsmarknadsministern hur diskussionen i\r\nregeringen går i dessa frågor. Har den sociala\r\ndimensionen helt tappats bort, eller är man med\r\ntanke på verklighetens hårda tryck äntligen beredd\r\natt lägga fram förslag om en mer aktiv och socialt\r\nansvarsfull alkoholpolitik? Jag ställer dessa frågor\r\ntill statsrådet därför att passiviteten från regeringen\r\npå detta område också är förödande för\r\narbetsmarknaden.</pre><pre>Fru talman! Jag har ägnat en stor del av mitt\r\nanförande åt att kritiskt se på den förda politiken.\r\nDe främsta bristerna finns inte exklusivt på\r\narbetsmarknadsdepartementets ansvarsområde,\r\nutan det är fastmer andra försummelser som inte\r\narbetsmarknadsministern direkt råder över. Den\r\naktiva arbetsmarknadspolitiken med de\r\nbegränsningar jag tidigare påminnt om, men också\r\nde möjligheter politiken ger att i ansträngda lägen\r\nparera svåra arbetsmarknadssituationer, har det\r\nfunnits en betydande enighet om och uppslutning\r\nkring i riksdagen under mycket lång tid. Nu måste\r\nvi vara beredda att se framåt. Vi måste också vara\r\nberedda att vidta kraftfulla åtgärder för att hejda\r\nden häftiga uppgång av arbetslösheten som alla\r\nprognoser pekar mot. Då är det viktigt att komma\r\ntill rätta med pris- och kostnadsstegringar. På sikt\r\när det den enda garantin för att svensk industri skall\r\nkunna behålla sin konkurrenskraft. Det är också ett\r\nsätt att komma till rätta med vår bristande tillväxt.</pre><pre>Det finns anledning att ställa ytterligare en fråga.\r\nUnder den senaste tiden har regeringen gett dubbla\r\nbudskap. Finansministern brukar hävda att\r\nkampen mot inflationen kommer i första hand.\r\nAndra företrädare för socialdemokraterna och\r\nregeringen sätter sysselsättningen först. I den\r\nsocialdemokratiska plattformen var det\r\nsysselsättningen som gällde framför\r\ninflationsbekämpningen. Den fråga som inställer\r\nsig är vilket budskap som gäller i dag. Det kan väl\r\ninte vara så att regeringen på denna punkt inte\r\nskulle vara beredd att ta ett mer långsiktigt ansvar?\r\nFrågan kräver sitt svar.</pre><pre>Vi kommer i en senare omgång att diskutera det\r\navsnitt i arbetsmarknadsdepartementets\r\nbetänkande 12 som handlar om de\r\narbetshandikappades svårigheter. Men jag vill\r\nredan nu fråga främst arbetsmarknadsministern\r\nvarför socialdemokraterna, regeringen och\r\nutskottsmajoriteten är så snåla mot just de svagaste\r\npå arbetsmarknaden. Det finns en tendens att ta\r\nfrån de handikappade och svaga och ge till de friska\r\noch starka. Vart har den sociala dimensionen tagit\r\nvägen?</pre><pre>Den allmänna ekonomiska politiken har till uppgift\r\natt skapa förutsättningar för full sysselsättning på\r\nden öppna arbetsmarknaden. En grundläggande\r\ntanke hos oss i folkpartiet liberalerna är att\r\narbetslöshet aldrig får bli ett medel i den\r\nekonomiska politiken. Arbetslöshet är alltid ett\r\nslöseri med resurser, mänskligt såväl som\r\nekonomiskt. Kampen mot arbetslösheten måste\r\nföras på alla fronter. På den punkten instämmer vi\r\ni regeringens deklarationer. För att försvara\r\nsysselsättningen är det ett absolut krav att\r\ninflationen nedbringas så att konkurrenskraften\r\nåterställs. Den långsiktiga tryggheten kan bäst\r\ntillgodoses genom en mer konkurrenskraftig\r\nindustrisektor.</pre><pre>Jag vill, fru talman, yrka bifall till våra\r\nreservationer till betänkandet. De reservationer till\r\nbetänkande nr 11 som vi kommer att följa upp med\r\nomröstningar är nr 1, 3 och 28.</pre><pre>Till sist några ytterligare funderingar.\r\nArbetsmarknadspolitiken är ett nödvändigt\r\nkomplement till den allmänna ekonomiska\r\npolitiken. Den som söker jobb skall få hjälp att\r\nsnabbt kunna hitta ett sådant, och arbetgivaren i sin\r\ntur får hjälp att snabbt fylla vakanserna. Ju fortare\r\nden här processen går, desto bättre är det för den\r\nenskilde, för företaget och för samhället.\r\nArbetsmarknadspolitikens uppgift är kort sagt att,\r\nsom vi säger i motionen, fungera som ett\r\nsmörjmedel på arbetsmarknaden. De viktigaste\r\nsmörjmedlen är arbetsförmedling och annan\r\ninformationsspridning, rörlighetsstimulanser samt\r\nutbildningsinsatser.</pre><pre>För att undvika att en människa hamnar i den\r\nåtervändsgränd som långtidsarbetslöshet innebär\r\nmåste alla de arbetsmarknadspolitiska insatser som\r\när möjliga prövas. Det kommer att ställa stora krav\r\npå arbetsförmedlarna. De insatser som är aktuella\r\när introduktionsstöd, jobb-sökar-aktiviteter och\r\narbetsprövning inom ramen för\r\narbetsmarknadsinstituten. Även\r\nberedskapsarbeten bör kunna komma i fråga, men\r\nbara som ett sista alternativ. Passivt\r\nkontantunderstöd är naturligtvis nödvändigt under\r\nsöktiden, men också det bara som en sista utväg.</pre><pre>Den föreslagna anslagsstrukturen är positiv och\r\nligger i linje med den politik som vi har förordat.\r\nDet är emellertid viktigt att denna nya frihet för\r\narbetsmarknadsverket noga följs upp och blir\r\nföremål för en utvärdering.</pre><pre>De insatser som måste prövas för att i det enskilda\r\nfallet finna en lämplig åtgärd ställer, som jag nyss\r\nsade, stora krav på arbetsförmedlarna. En\r\nförutsättning för att de arbetsmarknadspolitiska\r\ninstrumenten skall fungera är en effektiv\r\narbetsförmedling. En brist i dag är förbudet mot\r\nprivata arbetsförmedlingar. Regeringen har i\r\ndagarna lagt fram ett förslag till ny\r\narbetsförmedlingslag. Dess värre tvingas jag\r\nkonstatera att förbudet mot privata\r\narbetsförmedlingar kvarstår.</pre><pre>En ökad mångfald inom arbetsförmedlingsområdet\r\nskulle enligt vår uppfattning ytterligare stärka den\r\nflexibilitet och anspassningsförmåga som är en\r\nförutsättning för en fungerande arbetsmarknad.\r\nDetta krav på mångfald innebär inte att vi gör\r\navkall på en effektiv offentlig förmedling. De\r\noffentliga förmedlingarna bör tillhandahålla god\r\nservice över hela arbetsmarknaden. De privata\r\nförmedlingarna skulle enligt vår uppfattning vara\r\nett bra komplement till den offentliga servicen.\r\nArbetsförmedlingsmonopolet bör därför\r\nreformeras långt mer radikalt än vad som föreslås i\r\nregeringens nyligen avlämnade proposition.</pre><pre>Det känns vidare riktigt att kraftiga resurser satsas\r\npå arbetsmarknadsutbildning. Det är då något\r\nanmärkningsvärt att regeringen inte är beredd att\r\nöka antalet nybörjarplatser på högskolorna runt\r\nom i landet till en nivå som skulle innebära att\r\narbetslöshetstrycket skulle lätta. Tesen att\r\narbetskraften skall utbildas när konjunkturerna är\r\nsämre, för att sedan kunna möta efterfrågan på\r\narbetskraft när tiderna blir bättre, borde gälla även\r\nhär. Många ungdomar som söker till högskolan\r\nkommer inte in, och den retoriska frågan inställer\r\nsig: Varför vill regeringen inte ta till vara dessa\r\nungdomar i stället för att skicka ut dem i\r\narbetslöshet? Regeringens logik har här kolliderat\r\nmed sina egna teser.</pre><pre>Vi i folkpartiet liberalerna har hävdat att det måste\r\nskapas ett ökat utrymme för personligt ansvar och\r\nidealitet i samhället. Men detta kan aldrig ersätta\r\nde garantier som den offentliga sektorn står för.\r\nSociala rättigheter måste garanteras alla -- oavsett\r\nresurser och personliga kontaktnät.\r\nGrundprincipen måste vara att man via det\r\noffentliga skall fördela resurser och möjligheter till\r\nsocial service utan att för den skull motarbeta\r\nmångfalden i de former som denna service kan\r\nanta. När det gäller arbetsmarknaden har vi från\r\nfolkpartiet liberalerna inriktat oss på att hjälpa\r\nfrämst de svagaste grupperna.</pre><pre>Charlotte Branting kommer i ett senare anförande\r\natt mera i detalj gå in på frågor gällande\r\nyrkesinriktad rehabilitering, särskilda åtgärder för\r\narbetsanpassning och sysselsättning samt antalet\r\nplatser inom Samhallkoncernen, för att nämna\r\nnågra av de områden där vi drivit på med positiva\r\nförslag och krav på förstärkta resurser.</pre><pre>Fru talman! Arbete är någonting mycket positivt,\r\nsom vi måste värna om. Det är därför särskilt\r\nviktigt att nu alla ansträngningar görs för att hejda\r\nden höga arbetslösheten och förhindra att\r\nmänniskor hamnar i en nedbrytande\r\nlångtidsarbetslöshet. Vi måste i praktisk handling\r\nhävda arbetets värde för den enskilde individen och\r\nför hela samhället.</pre><pre>Anf. 27 BÖRJE HÖRNLUND (c):</pre><pre>Fru talman! Statsrådet Mona Sahlin! Antalet varsel\r\noch permitteringar ökar kraftigt, och antalet lediga\r\nplatser minskar. Det rör sig inte längre om bara\r\n''vanliga'' varsel, utan det är också fråga om\r\nstrukturförändringar inom industrin. Många\r\nkommuner och landsting befinner sig i en\r\nekonomisk situation som gör att de måste dra ner\r\näven på känslig verksamhet.</pre><pre>Sammantaget leder detta till att olika prognoser\r\npekar på att vi, om man räknar in både personer\r\nsom är föremål för arbetsmarknadsåtgärder och\r\nsådana som är öppet arbetslösa, under 1992 kan\r\nkomma upp i en arbetslöshet på 5--6 %.</pre><pre>Läget har förändrats mycket snabbt. Låt mig\r\npåminna om att företag och vårdansvariga för\r\nmindre än ett år sedan genomförde kampanjer för\r\natt få folk och ungdomar till industri och vård.</pre><pre>Den svenska lågkonjunkturen är i stor utsträckning\r\nhemmalagad. Löneutveckling och inflation har\r\nlänge legat långt över omvärldens.\r\nSkatteomläggningens finansiering har, såväl ur\r\ninflationspolitiska som arbetsmarknadspolitiska\r\nutgångspunkter, verkat i klart negativ riktning. Den\r\nförda koncentrationspolitiken har lett till\r\növerhettning i framför allt storstadsområden, där\r\ndet har uppstått en löneglidning, som sedan har\r\nfortplantat sig ut över landet.</pre><pre>Fru talman! Detta har lett till två debatter -- eller\r\nkanske skall vi kalla dem två ekonomiska skolor. I\r\nden ena debatten accepterar man en hög\r\narbetslöshet, som skall tvinga ner löner och\r\ninflation. I den andra debatten förordas den\r\nsedvanliga AMS-linjen, det vill säga att omfattande\r\nåtgärder skall sättas in för att kortsiktigt hålla nere\r\nde höga öppna arbetslöshetstalen.</pre><pre>Den första, råa linjen är helt oacceptabel för\r\ncentern. Längre arbetslöshetsperioder leder till\r\nutslagning och dåligt självförtroende och är\r\negentligen ett enda stort resursslöseri. Men den\r\nomfattande AMS-linjen är heller inte rätt väg att\r\nvandra.</pre><pre>Fru talman! Sverige har i dag ett nedslitet vägnät\r\noch järnvägar som kräver underhåll och nya\r\nsträckningar. Vi befinner oss nu i en lågkonjunktur.\r\nVi har tusentals entreprenörfordon som i dag står\r\nlediga. Det är nu, i lågkonjunkturen, som man skall\r\nta krafttag för att bygga en infrastruktur för\r\nframtiden. Det är mycket lämpligare att göra det nu\r\ni sämre tider än när kapaciteten i riket är fullt\r\nutnyttjad. Då kan det vara andra saker som bör gå\r\nföre. Centerpartiet föreslår därför att 10 miljarder\r\nkronor under kommande år skall satsas på en\r\nutbyggd infrastruktur. Som vi ser det är det också\r\nviktigt att dessa satsningar i första hand körs i gång\r\ni de områden i vårt land där sysselsättningen i dag är\r\nsvagast, dvs. i regionalpolitiskt känsliga områden.\r\nDär finns hundratals mil av krokiga, svaga\r\ngrusvägar som behöver rätas, förstärkas och\r\nbeläggas. Banverket har ett färdigt stort program\r\nsom kan tidigareläggas på järnvägens område. Vi\r\nhar all anledning att mycket kraftfullare satsa på\r\nhögre utbildning och forskning. Centerpartiet har\r\nföreslagit 6 000 nya utbildningsplatser -- utbildning\r\nför framtid.</pre><pre>Vi har gjort en uppgörelse som berör bioenergins\r\nroll i det stora energisystemet. Vi är inte nöjda med\r\nuppgörelsen. Vi tycker nämligen att på just\r\nbioenergiområdet skulle satsningen ha kunnat vara\r\nlitet kraftfullare. Det är dock ett stort steg i rätt\r\nriktning.</pre><pre>Vi vill också att man skall inleda skapandet av ett\r\nnordiskt snabbtågbanenät. Det är investeringar\r\nsom kommer att minska behovet av investeringar\r\npå flygets område. Snabba och bra järnvägar är\r\nmiljöriktiga. Det är det transportsätt som är att\r\nföredra vid måttligt långa avstånd.</pre><pre>De infrastruktursatsningar som vi föreslår är\r\nsatsningar som utvecklar hela vårt land. Det är, fru\r\ntalman, fråga om god ekonomisk politik som\r\nskapar framtida välstånd och bättre möjligheter för\r\nen god livskvalitet. Varje sjukdom orsakad av\r\ntrafikutsläpp, varje trafikskadeoffer, varje\r\nnedsliten vägkilometer och varje i onödan utbetald\r\nkontant arbetslöshetsersättning medför verkliga\r\nkostnader och framför allt stora uteblivna intäkter.</pre><pre>Statsrådet Mona Sahlin bör därför gå in på sin\r\nkammare och tänka på vad jag här har tagit upp och\r\nstudera centerpartiets motioner. Sedan bör hon ta\r\nGeorg Andersson, Rune Molin och hela regeringen\r\nordentligt i örat. Jag anser att det är fel att\r\narbetsmarknadsministern skall tvingas till större\r\noch större ensidiga satsningar. Så blir nämligen\r\nfallet om man inte har förstånd att göra satsningar\r\növer ordinarie budget på andra departements\r\nområden.</pre><pre>Fru talman! Antiinflationspolitiken måste vara ett\r\nframtida rättesnöre. Sverige har delvis prissatt sig\r\nur världsmarknaden. För det framtida välståndets\r\nskull är vi betjänta av en period med lägre\r\nlöneökningar än omvärldens. Det är\r\nutomordentligt viktigt att Rehnbergsnivån blir det\r\nabsoluta taket för ett par år framåt. Vi anser att det\r\när oroande att parter -- som borde veta bättre -- inte\r\ngodtar att högre avlönade som samtidigt är stora\r\nvinnare på skattereformen nu måste lugna ner sig.\r\nChefer i exportföretag och på viktiga ekonomiska\r\ninstitutioner som alltid predikar återhållsamhetens\r\nevangelium för lågavlönade, måste nu förstå att det\r\när de själva som måste föregå med goda exempel.</pre><pre>Fru talman! I många kommuner har vi redan en\r\nungdomsarbetslöshet på över 10 %. Den ökar\r\ndessutom snabbt. Ungdomar, kvinnor,\r\nhandikappade och invandrare utgör de grupper\r\nsom drabbas hårdast. Det är enligt min bestämda\r\nmening inte dessa grupper som orsakar\r\növerhettning och stark löneglidning. Den onda\r\nlöneglidningen uppstår inte i inlandskommunerna i\r\nNorrland. Men det är där vi har de höga\r\narbetslöshetstalen. Jag vill återigen med stor\r\nbestämdhet säga att öppen arbetslöshet är ett stort\r\nresursslöseri. När det gäller\r\nungdomsarbetslösheten är frågan egentligen om\r\nden får fortgå längre. Det är en fråga om en massiv\r\nförstörelse av ungdom och framtid.</pre><pre>Centern föreslår ett antal försvarslinjer. Den första\r\nförsvarslinjen måste vara arbete i en utbyggd\r\nnäringslivssektor. Den andra försvarslinjen är den\r\nmycket starka infrastruktursatsningen som jag nyss\r\nvar inne på. Den tredje försvarslinjen innebär att\r\nman satsar på utbildning av både lågt utbildade och\r\nhögre utbildade personer för att vi skall stå bättre\r\nrustade för att klara en bättre produktivitet\r\nframöver. Den fjärde försvarlinjen -- där hyser jag\r\nganska stor oro i dag -- är att vi skall ha ordentliga\r\nregionalpolitiska satsningar som utvecklar hela\r\nlandet. Den femte linjen består i att vi måste ha en\r\nviss kvot av beredskapsarbeten. Alla är inte\r\nutbildningsmotiverade. Den sista försvarslinjen\r\nutgörs av kontant arbetslöshetsersättning. Den\r\npåsen bör vara den minsta påsen av alla de\r\npenningpåsar som vi har att diskutera.</pre><pre>Jag sade inledningsvis att för mindre än ett år sedan\r\ndrevs kampanjer för att få ungdomar till\r\nnäringslivet och till vården. Jag vill nu varna för en\r\nviss kortsiktighet i agerandet. Jag förstår företagen,\r\nmånga är hårt ekonomiskt pressade och lever litet\r\nför dagen. Man måste naturligtvis se om sitt hus.\r\nDet finns dock en viktig fråga som varje företagare\r\noch regeringen och riksdagen bör ställa, nämligen\r\nhur lång den här lågkonjunkturen kommer att bli.\r\nBlir den ett år, ett och ett halvt år eller kanske två\r\når?</pre><pre>Frågan om rekrytering av ungdomar till\r\nnäringslivet och andra områden är en väsentligt\r\nmer långsiktig fråga, och det finns här anledning att\r\nvarna för kortsiktighet i agerandet. Ungdomarna är\r\nmycket rörliga -- de flyttar osv, -- och det är nog så\r\natt industrin behöver ungdomarna mer än vad\r\nungdomarna behöver industrin. För att inte\r\nmissförstås vill jag betona att jag liksom alla andra\r\när medveten om att industrin är en välfärdsgrund.\r\nMen det gäller nu att titta på det här\r\növerbryggningsskedet, så att man i framtiden har\r\nen rekryteringsbas av väl utbildade och inskolade\r\nungdomar.</pre><pre>Jag vill fråga statsrådet: Hur hög\r\nungdomsarbetslöshet tänker regeringen acceptera?</pre><pre>Vi var för några år sedan i denna kammare eniga\r\nom att stödja ett gammalt centerförslag om att\r\nungdomar i de känsligaste åren alltid skulle\r\nerbjudas utbildning eller arbete -- icke kontanta\r\npengar. Ungdomarna skulle göra en insats för att få\r\nsina pengar; de skulle vara med i samhället. Ställer\r\nMona Sahlin fortfarande upp på den grundsynen\r\nnär det gäller ungdomarnas rätt till arbete och\r\nutbildning?</pre><pre>Jag vill också ställa frågan: Vilka medel tänker\r\nregeringen arbeta med för att driva en sådan\r\noffensiv linje?</pre><pre>Jag vill avsluta med att säga att centern säger ett\r\nbestämt nej såväl till låt-gå-arbetslöshetslinjen som\r\ntill en extrem AMS-linje. Med kraftfulla\r\nnäringslivssatsningar, infrastruktursatsningar,\r\nordentliga satsningar på en bra utbildning,\r\nsatsningar på regionalpolitikens område och en\r\nberedskap att ta tag i överhettningsproblemen när\r\ndessa uppstår, vilket ofta sker regionalt, är jag\r\növertygad om att det går att förena en låg inflation\r\noch ett stabilt penningvärde med målsättningen att\r\nvi i vårt land inte skall ha långtidsarbetslöshet för\r\nnågon grupp.</pre><pre>Kersti Johansson kommer senare att ta upp inte\r\nminst de handikappades problem på\r\narbetsmarknaden.</pre><pre></pre><pre>Anf. 28 KARL-ERIK PERSSON (v):</pre><pre>Fru talman! Nu nås vi av den stigande\r\narbetslösheten. Tidigare höga varseltal när det\r\ngäller uppsägningar börjar nu omsättas i praktiken.\r\n1991 är redan ett svart år på arbetsmarknaden. Från\r\nvänsterpartiets sida har vi varnat för den här\r\nutvecklingen. Behovet av att snabbt sätta in\r\nåtgärder för att motverka arbetslösheten har vuxit\r\nenormt.</pre><pre>Priset för en hög arbetslöshet blir oerhört högt. Det\r\när enskilda människor som drabbas, och vi vet att\r\ningen kan smita ifrån arbetslöshetens kostnader --\r\nvarken de mänskliga eller de samhälleliga. Men\r\nföreträdare för marknaden vägrar medvetet att inse\r\ndetta. Arbetslöshetens stålbad blir verklighet om\r\nde får bestämma. De förordar medvetet att ännu\r\nfler människor skall ställas utanför produktionen --\r\nju fler, desto bättre för landets ekonomi, hävdar de.\r\nFrån vänsterpartiets sida vägrar vi att acceptera ett\r\nsådant synsätt.</pre><pre>Människors vilja till arbete och egen försörjning är\r\nen viktig tillgång. Sverige blir varken bättre eller\r\nrikare när fler människor slås ut från\r\narbetsmarknaden -- utan tvärtom, vi kommer att bli\r\nfattigare.</pre><pre>För vänsterpartiets del kan det aldrig handla om en\r\npassiv anpassning till givna eller s.k. ödesbestämda\r\nförhållanden. Den fulla sysselsättningen är ytterst\r\nen fråga om vilja och förmåga att styra\r\nsamhällsutvecklingen. Därför behövs en kraftfull\r\npolitik för att förhindra att arbetslöshetssiffrorna\r\nrakar i höjden. I det redan allvarliga läget på\r\narbetsmarknaden måste även beredskapsarbeten\r\ningå bland nödvändiga åtgärder.</pre><pre>Regeringen bär det yttersta ansvaret för att\r\narbetsmarknadspolitiken inte avrustas, något som\r\nmarknaden och vissa andra olyckskorpar\r\nförespråkar.</pre><pre>Marknadens företrädare vill inte göra något åt den\r\nväxande arbetslösheten. Den får bli vad den blir.\r\nDet blir följden om man anser att full sysselsättning\r\ninte är ett mål som måste upprätthållas. En\r\nföraktfull inställning till människornas rätt och vilja\r\ntill arbete präglar många bankekonomer,\r\nindustriledare och vissa politiska företrädare, som\r\nflera medier låter uppträda som ''sanningssägare''.</pre><pre>Det är upprörande att det i dag förs fram förslag\r\nsom innebär att anslagen till\r\narbetsmarknadsutbildning och andra\r\nsysselsättningsskapande åtgärder skärs ned. På\r\nflera håll vill man låta de arbetslösa själva betala en\r\nallt högre del av kostnaderna för arbetslösheten. På\r\nannat sätt går det inte att tolka vissa borgerliga\r\nföreträdare. De vill kraftigt höja EG-avgifterna till\r\narbetslöshetskassorna. Dessa förslag kommer inte\r\natt lösa några problem på arbetsmarknaden, om de\r\nskulle omsättas i praktiken. Men det innebär att ett\r\norättfärdigt slag utdelas mot enskilda människor\r\noch deras familjer, som redan har det svårt på grund\r\nav arbetslöshet eller hot om sådant.</pre><pre>Därför vänder vi i vänsterpartiet oss emot dem som\r\när beredda att acceptera arbetslöshet som ett medel\r\ni den ekonomiska politiken.</pre><pre>Arbete åt alla är 1990-talets huvudfråga. För\r\narbetarrörelsen och vänsterpartiet är rätten till ett\r\nmeningsfullt arbete en viktig del av den generella\r\nvälfärdspolitiken. Regeringen har även klart uttalat\r\natt arbetsmarknadspolitiken fortsättningsvis\r\nbegränsas till åtgärder för den enskilde individen\r\nsom hotas av arbetslöshet eller som är arbetslös.\r\nNågon generell efterfrågestimulans för att\r\nförhindra arbetslöshet är inte aktuell enligt vad\r\nregeringen skriver i årets budgetproposition.</pre><pre>Vänsterpartiet ställer sig naturligtvis positivt till de\r\nökade resurser till utbildning och rehabilitering\r\nsom regeringen föreslår, men vi är starkt kritiska till\r\nregeringens fortsatta högervridning, som innebär\r\natt målsättningen arbete åt alla offras. Regeringens\r\npolitik underordnas alltmer nyliberalismens synsätt\r\natt öppen arbetslöshet minskar inflation. Från detta\r\nhar regeringen inte tagit klart avstånd, och därför\r\nmåste man utgå från att det fortfarande gäller.</pre><pre>Fru talman! Tillsammans med en rättvis\r\nfördelningspolitik och den generella\r\nvälfärdspolitiken är arbete åt alla den övergripande\r\npolitiska målsättningen vid fördelning av landets\r\nresurser.</pre><pre>Det är viktigt att motverka ökad arbetslöshet och\r\natt redan nu ta itu med sårbarheten i det svenska\r\nnäringslivet i perspektivet av den lågkonktur vi nu\r\nupplever.</pre><pre>Landets ekonomiska politik och statens insatser\r\nmåste inriktas på att bekämpa arbetslösheten.\r\nFörutom att den ekonomiska politiken på alla sätt\r\nskall befrämja arbete åt alla är det nödvändigt att\r\nstatsföretag, löntagarfonder och regionalpolitik\r\nomvandlas till redskap för en arbetsskapande\r\npolitik.</pre><pre>Dagens arbetsmarknadspolitik bygger på samma\r\nideologiska grundprinciper och har samma\r\npolitiska målsättning som präglar hela den\r\nekonomiska politiken i övrigt.</pre><pre>Som en aktiv och integrerad del av den allmänna\r\nekonomiska politiken arbetar man för att minska\r\nstrukturella obalanser enbart genom en anpassning\r\ntill de krav som industrin ställer.</pre><pre>Det har skett en förskjutning i\r\narbetsmarknadspolitikens roll och målsättning.\r\nFrån att ha varit ett instrument för att bekämpa\r\nkonflikterna mellan olika mål i den allmänna\r\nekonomiska politiken har den nu en annan roll.\r\nTidigare fördes en arbetsmarknadspolitik för att\r\nmildra de negativa effekterna av den industriella\r\noch ekonomiska utvecklingen. Nu prioriterar man\r\nenbart åtgärder som syftar till att underlätta och\r\npåskynda industrins strukturella omvandling helt\r\npå arbetsköparnas villkor, vilket ytterligare\r\nförvärrar den regionala obalansen och ökar\r\nklassklyftorna i samhället. Det är i detta perspektiv\r\nregeringens nyliberala politik skall ses.</pre><pre>I den nya politiken från regeringen finns inte någon\r\nnämnvärd arsenal för att möta den stora\r\narbetslösheten. Beredskapsarbeten ses numera\r\nsom ett hinder i den ekonomiska politiken. Den\r\ninsikten att människor som ställs utanför arbetslivet\r\nnågon månad snabbt passiviseras och kan slås ut\r\nfrån arbetsmarknaden har blivit som bortblåst i\r\nregeringspolitiken.</pre><pre>Det är därför bra att utskottet framför en annan\r\nuppfattning i sitt betänkande nr 11, där det betonas\r\natt beredskapsarbete inte får underskattas:\r\n''Utskottet vill med det anförda understryka att\r\nberedskapsarbete måste kunna komma i fråga när\r\ndetta framstår som den mest ändamålsenliga\r\nåtgärden i det enskilda fallet.'' Denna del av\r\nutskottets betänkande ger ju en helt annan bild än\r\nden som regeringen ger i sin budgetproposition.</pre><pre>Vänsterpartiets och socialdemokraternas\r\nuppgörelse i skatteutskottet om att avdela 600\r\nmilj.kr. till arbetsmarknadspolitiska åtgärder, bl.a.\r\nberedskapsarbete, skulle ses som en insats för att\r\nregeringen i arbetsmarknadspolitiken skulle kunna\r\nfå instrument för att hävda rätten till arbete.</pre><pre>Vad händer i fortsättningen med denna\r\nuppgörelse? Det skulle vara intressant att få veta av\r\nMona Sahlin vart medlen tog vägen. När skall\r\nmedlen tas fram? Är uppgörelsen ingenting värd?</pre><pre>Vänsterpartiet anser att\r\narbetsmarknadsutbildningen är en del av den\r\nsamhälleliga vuxenutbildning. Den bör användas\r\nför att stödja dem som har den svagaste ställningen\r\npå arbetsmarknaden. Den bör sättas in för att\r\nuppfylla fördelningspolitiska och sociala mål.\r\nUtifrån den grunden kan en politik formuleras för\r\narbete åt alla i följande huvudpunkter:</pre><pre>1.  Näringsliv och arbetsliv skall utformas på en\r\nnationellt självständig grund inriktad mot\r\ninternationell solidaritet. Produktion, tjänster,\r\nservice och kommunikation skall utformas i\r\nsamklang med social nytta, en bra miljö, regional\r\nbalans och med en icke kommersiell inriktning. Ett\r\nmänniskovärdigt arbetsliv krävs utan utslagning\r\noch klassklyftor och med en demokratisk\r\nmaktutövning.</pre><pre>2.  Att i samhällets regi upprätta ett nationellt\r\nnäringslivsprogram, ett program som tar sikte på\r\natt ge industrin en nationell bas med en ny struktur,\r\nsamtidigt som industriarbetet ges ett nytt och mer\r\nkvalitativt innehåll.</pre><pre>Utifrån detta program kan kraftfulla satsningar ske\r\ni infrastrukturen för att kunskap, transporter och\r\növriga kommunikationer skall bli verktyg i en\r\narbetsskapande politik.</pre><pre>3.  En allmän arbetstidsförkortning ingår i en\r\npolitik för arbete åt alla och den kan motverka\r\nutslagning och även förbättra människors sociala\r\nlivsvillkor.</pre><pre>4.  Arbetsmarknadspolitiken måste reformeras\r\noch inriktas på att skapa bestående arbeten.\r\nGenom arbetsmarknadspolitiken skall även\r\nregionalpolitik och ekonomisk politik ge arbete åt\r\nalla. Ansträngningar och stimulanser bör sättas in\r\nför att vi skall få en del av förtidspensionärerna\r\ntillbaka till arbetslivet. Dessutom skall man i\r\narbetsmarknadspolitiken på ett kraftfullt sätt\r\nmotverka dagens könssegregerade arbetsmarknad.\r\nÖkade satsningar bör ske i informationen om\r\nyrkesval, en omvänd ''prao-inriktning'' m.m.</pre><pre>Vänsterpartiet anser att varje arbetslös är ett\r\nnederlag för samhället. Risken är uppenbar att de\r\nlångtidsarbetslösas skara ökar. Även för\r\nhandikappade, kvinnor och ungdomar kan en\r\nökning av långtidsarbetslösheten befaras. Vi gick\r\nfrån en tid då det fanns ungdomslag till\r\ninskolningsplatser. Vad hände med dessa\r\ninskolningsplatser, som man då sade skulle vara ett\r\ninstrument för att på nytt få ut ungdomen i\r\narbetslivet? I dag har kommunerna ansvar för de\r\nunga, men man har inga pengar. Vad händer med\r\nde ungdomar som kommer ut och skall försöka få\r\nett arbete på en sviktande arbetsmarknad, när\r\nockså kommunerna står utan möjlighet att hjälpa\r\ndem?</pre><pre>Regeringen brukar tala om att man skall gå på två\r\nben. Det tycker jag är en självklarhet. Men frågan\r\när vad man skall göra för att gå på två ben. Man\r\ntalar om att inflationen utgör det största hotet om\r\narbetslöshet. Den ekonomiska politiken inriktas\r\nenbart på att bekämpa inflationen. Det finns\r\nförslag, som vi har fört fram och som kan bli mer\r\naktuella än någonsin. Jag skulle vilja höra om\r\nnågon kan förklara på varför man inte fortsätter\r\nmed det ROT-program som fanns en gång i tiden.</pre><pre>Det finns möjligheter för byggnadsarbetare att få\r\narbete. Våra skolor behöver rustas upp. Där skulle\r\nmånga av de byggnadsarbetare som i dag börjar bli\r\nutslagna av arbetsmarknadsskäl kunna få arbete.\r\nKommunernas vattennät är i stort behov av\r\nupprustning. Det finns alltså många åtgärder som\r\nskulle främja och trygga bra arbete för många som\r\nnu kommer att stå utanför arbetslivet.</pre><pre>Med detta, fru talman, vill jag yrka bifall till\r\nreservationerna 2, 4, 26 och 31 till betänkande nr\r\n11.</pre><pre>Anf. 29 ANNA HORN AF RANTZIEN\r\n(mp):</pre><pre>Fru talman! Fru statsråd! Jag tänker nu passa på att\r\nhär i kammaren dra upp huvudlinjerna för hur vi i\r\nmiljöpartiet de gröna ser på\r\narbetsmarknadspolitiken. Det är den gröna vägen\r\nmot ökad frihet i arbetet. När jag förberedde på det\r\nhär anförandet började jag med att skriva att varje\r\nmänniska har rätt till ett arbete. Ögonblickligen\r\nhörde jag en massa frågor. Om vi har rätt till ett\r\narbete, visst har vi då också skyldigheter med det\r\narbetet, t.ex. att det ger bra och hållbara produkter,\r\natt det inte tär onödigt mycket på våra resurser, och\r\nvad menar vi med ett arbete? Ja, vi kan ju i varje\r\nfall skilja på förvärvsarbete -- som lönearbete eller\r\nkooperativt arbete -- och informellt eller ideellt\r\narbete. Kontentan av mina funderingar blev i alla\r\nfall att jag ändrade meningen till:</pre><pre>Varje människa i arbetsför ålder har rätt till avlönat\r\narbete, men lönearbetet har inte rätt till varje\r\nmänniska.</pre><pre>Vad menas då med det? Jo, lönearbetet skall inte\r\nvara så tungt och långt att vi inte också orkar med\r\nannat arbete: hemarbetet, sport- och\r\nfriluftsarbetet, arbetet i Röda korset, syföreningen,\r\nbarnpassningen. Slutsatsen blir naturligtvis: Arbete\r\när inte enbart förvärvsarbete. Ingen behöver vara\r\narbetslös. Nej, ingen behöver vara arbetslös om vi\r\nmed arbete också menar det obetalda arbetet.</pre><pre>Förvärvsarbete är nödvändigt under stor del av vårt\r\nliv för att täcka våra behov, men allt lönearbete är\r\ninte bra för miljö och människor.</pre><pre>Konsekvenserna av ett arbete -- särskilt då av\r\nlönearbetet -- för miljö, individ och samhälle måste\r\nanalyseras och värderas.</pre><pre>Har vi en till vår tid anpassad syn på\r\nförvärvsarbete? Nej, den moderna synen har inte\r\nträngt igenom. Varför består gamla hierarkiska\r\nstrukturer i arbetslivet? Varför består den\r\nauktoritära människosynen, den förhållandevis\r\ndåliga jämställdheten och den instrumentella synen\r\npå arbetskraften? Varför tror vi fortfarande på en\r\nevig tillväxt i produktion och konsumtion, i sopor\r\noch regnskogsdöd, som ändå drabbar oss\r\nmänniskor till slut. Nej, inte sist, för vi hör ju till\r\nnäringskedjornas topporganismer, och\r\ntopporganismerna hör inte till världens tåligaste\r\nvarelser.</pre><pre>Lönearbetet har blivit en stelnad ideologi. I alla\r\ntider har arbetet varit något smutsigt och ovärdigt\r\nför de högre klasserna, förutom de manligt värdiga\r\nsysselsättningarna jakt, krig och politik. Så\r\nsmåningom fick arbeten som handel och hantverk\r\nhögre status och i dag har -- i varje fall i teorin --\r\nden allmänt accepterade idén om allas lika värde\r\nföljts av alla arbetens lika värde. -- Utvecklingen\r\ngår mot det bättre!</pre><pre>Men slentrian får inte göra oss blinda för\r\nförvärvsarbetets negativa följder, som ligger i\r\navigsidorna av:</pre><pre>--  att det finns kontroll av produktion och\r\nmänniskor,</pre><pre>--  att det finns marknader för produkter och\r\narbetskraft,</pre><pre>--  att det finns ett kapitalintresse och ett\r\nlöneintresse,</pre><pre>--  att det finns partsförhållanden och</pre><pre>--  att det finns regler och lagar.</pre><pre>Allt har en positiv och en negativ sida.</pre><pre>Skall vi lönearbeta ännu fler timmar? Skall vi\r\nproducera och konsumera ännu mer i vårt mätta\r\nland? Produktionen av varor stiger ständigt om inte\r\nlönearbetstiden förkortas. Enligt\r\nlångtidsutredningens prognoser kommer den\r\nmateriella produktionen att öka med 25 % till år\r\n2000. För att nå detta mål krävs en ökning av\r\nantalet lönearbetstimmar med cirka 7 % och av\r\nproduktiviteten med 18 %. Oförändrad materiell\r\nproduktion skulle medföra att lönearbetstiden\r\nkunde sänkas med 8 % och att produktiviteten\r\nkunde ökas med drygt 10 %. Det finns alltså\r\nutrymme för förändringar.</pre><pre>För arbetsgivaren betyder den kortare arbetstiden\r\natt den reella lönen kan ökas med 2 %. Det\r\nförutsätter dock att kapitalkostnaden per\r\narbetstimme inte ökar genom kortare arbetstid\r\ntotalt.</pre><pre>Är arbetslöshet frihet eller plåga? Jag lyssnade på\r\nSonja Rembo. Eftersom jag har skrivit detta, säger\r\njag nästan motsatsen -- men inte helt. Arbetslöshet\r\nkan för en del företagsamma människor fungera\r\nsom en puff mot större frihet från lönearbete och\r\nmot nya utmaningar. Men vi vet att förvärvsarbete\r\när viktigt för de flesta människor. De känner sig\r\nutanför, olyckliga och obehövda utan\r\nförvärvsarbete. Vi vet också att ungdomar som går\r\narbetslösa är särskilt sårbara. De blir deprimerade,\r\nt.o.m kroniskt skadade, när arbetslösheten varar\r\nlänge. Därför är arbetslinjen viktig, men med den\r\nkan vi inte lösa problemet när det växer utöver\r\nbudgetens möjligheter. Vi måste därutöver hitta\r\nandra vägar. När arbetslösheten av olika orsaker\r\nstiger utöver det normala, kan det vara värt att\r\nundersöka om man skulle kunna dela det betalda\r\narbete som finns genom att sänka lönearbetstiden.\r\nDet kan ske genom att ge människor större frihet\r\natt välja lönearbetstid.</pre><pre>Fru talman! Nu kommer vi till kärnpunkten: Är\r\nkortare arbetstid ett motmedel mot arbetslöshet?</pre><pre>Rent teoretiskt -- ja! Vi delar solidariskt på\r\nlönearbetet. I praktiken kommer svårigheterna.\r\nJobben och de arbetslösa finns inte på samma\r\nplatser. Utbildning och jobb passar inte ihop osv.</pre><pre>Men om vi antar att åtminstone en tredjedel, vilket\r\ntroligen är lågt räknat, av den minskade\r\nlönearbetstiden vid en arbetstidsförkortning på de\r\nav miljöpartiet till år 1993 föreslagna första två\r\ntimmarna per vecka resulterar i nya arbeten,\r\nmotsvarar detta cirka 50 000 nya arbetstillfällen.\r\nEn lönearbetstidsförkortning kommer därför att ge\r\nett betydande bidrag till att den befarade ökningen\r\nav arbetslösheten kan hållas låg.</pre><pre>Kostnaden för dessa 50 000 nya lönearbetstillfällen\r\nbestår i lägre lön, motsvarande de två lediga\r\ntimmarna -- och skattebortfall förstås.</pre><pre>Om lönearbetstiden förkortas kommer också\r\nbehovet av pengar för arbetslöshetsersättning och\r\narbetsmarknadspolitiska åtgärder att minska med\r\nuppskattningsvis 500 milj.kr. under budgetåret\r\n1991/92.</pre><pre>Miljöpartiet har som mål att ge alla människor\r\nlaglig rätt till 6 timmars arbetsdag eller 30 timmars\r\narbetsvecka med förhållandevis sänkt lön. Med\r\ndenna rätt ökar flexibiliteten och man kan anpassa\r\nlönearbetstiden efter sin livssituation.</pre><pre>Vi föreslår en minskning med en veckotimme år\r\n1992 och ännu en år 1993 till 38 timmar. Det är ett\r\nganska flexibelt instrument, som ändå kan få stor\r\neffekt, eftersom den nya normen troligen kommer\r\natt följas på de flesta områden. Möjligheten att\r\navtala om andra lönearbetstider finns naturligtvis\r\nkvar. De två timmarna betyder att lönearbetstiden\r\nminskas med 5 %. Om arbetstagarorganisationerna\r\ninte är beredda att sänka utgående veckolön i\r\nkronor, innebär det att man intecknar 5 % av\r\nutrymmet för lönehöjningar till kortare arbetstid.\r\nDet är naturligtvis ett problem i dagens situation,\r\nnär lönerna ökar alldeles för mycket. För att\r\nkompensera kostnaderna för den kortare\r\narbetstiden, men också för högre energiskatter,\r\nföreslår miljöpartiet i en motion kraftigt sänkta\r\narbetsgivaravgifter.</pre><pre>Riksdagen bör också återta beslutet om den sjätte\r\nsemesterveckan. Miljöpartiet -- och med oss många\r\nandra -- prioriterar en förkortad veckoarbetstid\r\nframför en längre semester.</pre><pre>Återstående ca 3 procentenheter av\r\nkostnadsökningen ger -- fördelade på två år --\r\nungefär 1,5 % per år. Eftersom det ungefärligen\r\nmotsvarar produktivitetsökningen inom\r\nnäringslivet under ett år, skulle det vara möjligt att\r\nmed bibehållen men ej ökad lön behålla företagens\r\nkostnadsläge oförändrat. De anställda skulle då få\r\nen ökad reallön, men inte i form av pengar i\r\nlönekuvertet, utan som kortare arbetstid.</pre><pre>Till detta kommer naturligtvis dynamiska effekter.\r\nFörutom att bidra till att vi solidariskt delar det\r\nlönearbete som finns, får vi andra dynamiska\r\neffekter av den kortare arbetstiden. Tidspressen,\r\nstressen, minskar och vi får större möjligheter att ta\r\nframtiden i egna händer med ökad egenkontroll\r\növer miljö och framtid. När vi lönearbetar mindre\r\nproduceras mindre mängd varor. Det gynnar\r\nåterbruk och spar miljö, med mindre sopmängd,\r\nsparad energi och sparade råvaror. Rätten till vår\r\ntid blir verklighet.</pre><pre>För dem som har förlorat sitt arbete kan nya\r\nlönearbetstillfällen skapas -- sådana arbeten som i\r\ndag inte räknas som lönsamt, såsom ytterligare\r\ninvesteringar i miljövänlig infrastruktur,\r\nmiljöanpassad utbildning och utveckling\r\nbeträffande varsam teknik och energi, m.m. Jag\r\nskall här bara gett ett exempel. Om vårt\r\nvattensystem och vårt avloppssystem -- de är så illa\r\ndäran i dag att kommunikationerna dem emellan\r\nblir allt livligare -- repareras i samma takt som\r\nhittills har varit fallet, kommer arbetet att vara klart\r\nom 400 år. Men vilket utmärkt arbetstillfälle att\r\nundvika hälsokatastrofer vore det då inte om en\r\nstor kontingent av arbetskraft sattes in för att\r\narbeta med att ersätta de gamla dåliga\r\navloppsledningarna med nya system!</pre><pre>För att arbetslösheten inte skall överstiga drygt 2 %\r\nmåste AMS genom en konventionell lösning få\r\nytterligare 10,3 miljarder kronor, dvs. utöver de\r\ndrygt 11 miljarder som redan har avsatts i\r\nbudgetpropositionen. Men nettokostnaden blir\r\n''bara'' 3 miljarder kronor, eftersom de föreslagna\r\nåtgärderna kommer att innebära att kontantstödet\r\ntill arbetslösa minskar med 7 miljarder kronor --\r\ndetta enligt AMS.</pre><pre>Det gröna förslaget tål att jämföras med det\r\nkonventionella. Men det måste, naturligtvis, finnas\r\nnackdelar med vårt förslag, kan någon tycka. Ja,\r\ndet tar längre tid att genomdriva vårt förslag,\r\neftersom hindren bl.a. är att det handlar om ett\r\nförstelnat tänkesätt, att det måste genomföras\r\nstegvis och att det måste totalplaneras och prövas.</pre><pre>Så vill jag avsluta anförandet med att deklarera att\r\njag ställer mig bakom miljöpartiets samtliga\r\nreservationer i arbetsmarknadsutskottets\r\nbetänkanden 11 och 12. Jag nöjer mig dock med att\r\nstödja reservationerna 1 och 10.</pre><pre>I detta anförande instämde Gösta Lyngå (mp).</pre><pre>Anf. 30 LARS ULANDER (s):</pre><pre>Fru talman! Vi har i dag att behandla\r\narbetsmarknadspolitik, arbetslivsfrågor och\r\narbetslivsforskning. I det här anförandet skall jag ta\r\nupp arbetsmarknadspolitiken. För ordningens skull\r\nyrkar jag redan nu bifall till hemställan i\r\narbetsmarknadsutskottets betänkande 11 och\r\navslag på samtliga reservationer som har fogats till\r\nbetänkandet. Bo Nilsson kommer senare att\r\nkommentera betänkande 12.</pre><pre>I betänkande 11 ger utskottet sin bild av den\r\nverklighet som vi har att göra med. Den bilden\r\nredovisar både de starka sidorna och de svårigheter\r\nsom vi har att brottas med.</pre><pre>Först och främst skall vi glädjas åt att vi lever i ett\r\nav världens bästa länder vad gäller välfärd och\r\nfördelningen av välfärden. Vidare skall vi notera att\r\nännu fler människor har kommit ut på\r\narbetsmarknaden under 1990. Nu omfattas\r\narbetskraften av 87 % av männen och av nästan\r\n83 % av kvinnorna. Det ger oss en internationell\r\ntopposition. Att så många som 4 577 000 personer\r\ni vårt land har arbete och egen inkomst är något\r\nsom vi skall vara glada och stolta över. Den siffran\r\ngäller genomsnittet för 1990. Men det har skett en\r\nviss minskning. I februari 1991 var nämnda antal\r\n4 536 000. Det är det näst största antal personer i\r\narbete som någonsin har noterats för en\r\nfebruarimånad. Det står också helt klart att vår\r\narbetslöshet om 2,3 % i februari internationellt sett\r\när utomordentligt låg siffra.</pre><pre>Utskottets betänkande är värt ett studium.\r\nUtskottet väjer inte för problemen. I betänkandet\r\nframhålls det att det centrala stabiliseringspolitiska\r\nproblemet är inflationen. I längden är det nämligen\r\ninte möjligt att trygga sysselsättningen med\r\nprisstegringar som sker snabbare än i omvärlden.\r\nReservanterna -- alltså moderaterna, folkpartiet,\r\ncentern och miljöpartiet -- är, som framgår av\r\nreservationerna 1 och 3, ytterst hovsamma i sin\r\nkritik. Det är i och för sig en förnuftig linje. Om vi\r\ntittar i facit, ser vi att det inte hos något av\r\noppositionspartierna är värnet av ekonomin som\r\nhar varit det mest framträdande draget. Så fort\r\nregeringen har lagt fram ett förslag som innebär att\r\nekonomin skulle stabiliseras har det samlade svaret\r\nfrån oppositionen blivit nej.</pre><pre>Full sysselsättning -- arbete åt alla -- förutsätter en\r\nsund ekonomisk utveckling. Inflationen måste\r\nhållas nere. Några ljuspunkter på senare tid är att\r\nvi börjar se utfallet av stabiliseringsavtalen. Det\r\nhandlar alltså om låga lönekostnadsökningar samt\r\nom att oljepriser och räntor har gått ner. Vi har med\r\nandra ord börjat tämja inflationen! Till den förda\r\nekonomiska politiken har man tilltro både här\r\nhemma och utanför våra gränser.</pre><pre>Efter det att utskottet lagt fast sitt betänkande har\r\ndet kommit en ny prognos från AMS. Enligt den\r\nprognosen kan arbetslösheten komma att uppgå till\r\n4,5 % sommaren 1992. Nedgången i konjunkturen\r\nhar drabbat arbetsmarknaden snabbare och mer\r\ndjupgående än vad tidigare konjunkturnedgångar\r\nhar gjort, säger man vid AMS. Såväl antalet\r\narbetslösa ungdomar som antalet\r\nlångtidsarbetslösa kan förutses öka kraftigt enligt\r\nAMS. Under de närmaste dagarna kommer vi att få\r\nkonjunkturinstitutets rapport. Därmed får vi\r\nytterligare kunskaper om vad det är för insatser\r\nsom krävs.</pre><pre>I samband med utskottets ställningstagande sade vi\r\nockså att osäkerheten var stor om hur djup\r\nkonjunkturavmattningen skulle bli och att det\r\ndärför under våren kunde bli nödvändigt att\r\nompröva inriktningen av arbetspolitiken. Viktigt i\r\ndetta sammanhang är att det är nu som de\r\narbetsmarknadspolitiska åtgärderna skall ge\r\nresultat.</pre><pre>I och med kompletteringspropositionen kommer\r\nolika förslag som förstärker de åtgärder som läggs\r\nfast i betänkandet. Bl.a. har finansministern i\r\nfinansdebatten för ett par veckor sedan redovisat\r\nsina planer på att pröva ett system med\r\nutbildningsvikariat. De anställda erbjuds\r\nutbildning och kompetensutveckling, och\r\narbetslösa får vikariera för dem som utbildas.</pre><pre>Den här idéen prövades redan under 70-talet enligt\r\nde riktlinjer som drogs upp av Anna-Greta Lejon,\r\nsom då var biträdande arbetsmarknadsminister.\r\nSystemet är väl värt att prövas på nytt. Det kanske\r\nkan prövas redan under våren i de län som har den\r\nmest ansträngda arbetsmarknaden. Det finns ett\r\nstort intresse bland enskilda löntagare och fackliga\r\norganisationer för ett sådant här system. Men\r\nnaturligtvis krävs det också att de privata\r\narbetsgivarna är med. Okonventionella grepp av\r\ndet här slaget behövs i arbetsmarknadspolitiken.</pre><pre>Fru talman! Jag reser mig mot den systematiska\r\nsvartmålning av de framtida möjligheterna för\r\nSverige som välfärdsnation som en del ägnar sig åt.\r\nSamtidigt måste man inse att Sverige i dag befinner\r\nsig mitt i en lågkonjunktur och att vi måste ta\r\nkrafttag för att trygga vårt hus i framtiden. Sonja\r\nRembo gav ett övertydligt exempel på vad jag\r\nmenar med svartmålning. Elver Jonsson försökte\r\nsig också på detta. Men han nådde inte upp till\r\nSonja Rembos höjder. Dessutom verkar det, av\r\nElver Jonssons resonemang att döma, som om\r\nreservationerna 1 och 3 skulle kunna ha någonting\r\natt ge när det gäller vägledning.</pre><pre>Då och då förekommer det i diskussionen förslag\r\nom att vi skall låta arbetslösheten ''ha sin gång'' som\r\nett sätt att få ner inflationen. Men den ansatsen\r\navvisas bestämd av utskottet, som säger att\r\narbetslöshet inte får användas som ett medel i den\r\nekonomiska politiken. Mänskliga, sociala och\r\nekonomiska aspekter talar mot ett sådant sätt att\r\nanvända politiken. Alldeles särskilt viktigt är det\r\natt förhindra att långtidsarbetslösheten får fäste på\r\narbetsmarknaden. Långtidsarbetslösheten kan\r\naldrig accepteras.</pre><pre>Strategin för att motverka arbetslösheten innebär,\r\nsom utskottet ser saken, följande:</pre><pre>-- Stabiliseringsavtal med låga\r\nlönekostnadsökningar för 1990 och 1991 är en\r\nförsta försvarslinje för den fulla sysselsättningen,\r\noch då måste Sverige återvinna konkurrenskraften.</pre><pre>-- Utskottet hävdar arbetslinjen med en\r\nutbudsinriktad politik som inriktas på effektiv\r\narbetsförmedling, ytterligare förstärkning av\r\narbetsmarknadsutbildningen och uppmärksamhet\r\npå de svaga grupperna. Den kraftiga satsningen på\r\njobbsökaraktiviteter ser utskottet mycket positivt\r\npå.</pre><pre>-- Om utvecklingen så kräver skall även\r\nberedskapsarbeten sättas in. Utskottet betonar i\r\ndetta sammanhang att värdet av beredskapsarbeten\r\ninte får underskattas och att det finns grupper på\r\narbetsmarknaden för vilka\r\narbetsmarknadsutbildning känns meningslös.</pre><pre>-- Beträffande invandrarnas situation på\r\narbetsmarknaden gäller det, enligt utskottets\r\nmening, att ta till vara den resurs som invandrarna\r\nutgör på den svenska arbetsmarknaden. Även om\r\ndet känns trögt går arbetet framåt, t.ex. när det\r\ngäller att hitta nya metoder för att bedöma\r\nutländska utbildningar och kunskaper.</pre><pre>-- När det gäller arbetsmarknadspolitikens\r\ninriktning i stort finns det skilda åsikter inom\r\nutskottet. Den gemensamma borgerliga\r\nreservationen är emellertid inte väsenskild från\r\nregeringens uppfattning, och reservanterna menar\r\nockså att regeringens politik vad gäller AMS är\r\npositiv. Vänsterpartiet däremot går fortfarande\r\nomkring med skygglappar när det gäller den\r\nekonomiska verkligheten. Man föreslår bl.a.\r\ngenerella ekonomiska stimulansåtgärder för att\r\nförhindra arbetslöshet. Syftet må vara gott, men att\r\nvidta sådana åtgärder är som att hälla bensin på\r\ninflationsbrasan.</pre><pre>När frågan om beredskapsarbetena behandlades i\r\nutskottet flaggades det för en reservation.\r\nTvärtemot vad som då sades är den nya\r\ninställningen, enligt reservationen, att\r\nberedskapsarbeten, om situationen så kräver, skall\r\nsättas in. Det gäller folkpartiet och centern.\r\nModeraterna har också ställt sig bakom\r\nreservationen. Men det är inte samma\r\nberedskapsarbeten som de talar om. I reservation\r\n22 sätter moderaterna upp höga staket. Närmare\r\nbestämt handlar det om 50 % bidragsandel. Det är\r\nnågot virrigt på den borgerliga sidan.</pre><pre>Av övriga reservationer att döma kan det\r\nkonstateras att centerpartiet även i år drastiskt vill\r\nminska den fond, arbetsmarknadsfonden, som skall\r\nanvändas för utbetalning av arbetslöshetsersättning\r\nm.m. Regeringens förslag är ju att även vissa\r\nutbildningsbidrag skall finansieras med hjälp av\r\ndenna fond. Moderaterna vill vrida på kranen ännu\r\nlitet mera och finansiera alla utbildningar på detta\r\nsätt. Men centerpartisterna vrider inte på några\r\nkranar -- de öppnar hela slussen. Deras förslag är\r\nju att denna arbetsmarknadsfond skall få finansiera\r\näven delar av närings- och regionalpolitiken.</pre><pre>I övrigt kan det vid en genomgång av de speciella\r\nfrågorna om åtgärder på arbetsmarknadsområdet\r\nkonstateras att de borgerliga och miljöpartiet nu\r\nåterkommer i en reservation och talar om att ''det\r\när hög tid att tillsätta en utredning om en allmän\r\narbetslöshetsförsäkring''. Men det har tillsatts en\r\nutredning. Vi får se vad den kommer fram till.\r\nReservationen 28 är för övrigt litet väl avslöjande\r\nnär det gäller det som reservanterna egentligen vill\r\nåstadkomma.</pre><pre>Fru talman! Den fulla sysselsättningens politik får\r\ninte slarvas bort. Det är i en lågkonjunktur som\r\nprövningen visar vad vårt tal om full sysselsättning\r\noch om arbetslinjen i arbetsmarknadspolitiken står\r\nför. Uttalanden av ansvariga politiker om en hög\r\ntoleransnivå och om en hög arbetslöshet är direkt\r\nfarliga. Det är något som Elver Jonsson bör fundera\r\növer.</pre><pre>Vi kan se hur man i vår omvärld har accepterat\r\nhöga arbetslöshetstal och därmed ansett slaget\r\nförlorat i kampen om den fulla sysselsättningen. I\r\nland efter land ligger arbetslöshetstalen på sådana\r\nnivåer att det är omöjligt att ens på sikt komma i\r\nnärheten av full sysselsättning. Det visar att det är\r\nviktigt att angripa arbetslöshet direkt med de\r\nåtgärder som står till buds. Därför skall man hårt\r\noch resolut angripa långtidsarbetslöshet,\r\nungdomsarbetslös eller annan arbetslöshet som det\r\nkan vara fråga om.</pre><pre></pre><pre>Anf. 31 SONJA REMBO (m) replik:</pre><pre>Fru talman! Lars Ulander beskyllde mig för att\r\nsvartmåla. Han brukar göra det när han har svårt\r\natt försvara sig mot min beskrivning av\r\nverkligheten -- och denna är, tyvärr, inte alltför ljus\r\ni socialdemokraternas Sverige.</pre><pre>Själv skröt Lars Ulander ohämmat över de höga\r\nsysselsättningstalen utan att alls beakta vad jag har\r\nsagt om utslagningen när det gäller\r\narbetsmarknaden, om de höga frånvarotalen och\r\nom låsningen genom offentliga monopol. Allt detta\r\nhar medverkat till att vi har fått en brist på\r\narbetskraft, och denna brist har i sin tur blivit fröet\r\ntill dagens brist på arbete.</pre><pre>Oppositionen har sagt nej till regeringens politik,\r\nhävdade Lars Ulander. Ja, vi har sagt nej till\r\nregeringens politik därför att det är fråga om fel\r\nförslag. Den statliga inkomstpolitiken har inneburit\r\nhöjda skatter och mer av regleringar. Men det har\r\nfaktiskt i denna kammare år efter år funnits väl\r\nutarbetade förslag från moderata samlingspartiet,\r\nvilka har visat på en väl sammanhållen politik och\r\nvilka, om de förverkligades, skulle ha inneburit att\r\nvi i dag hade haft en betydligt ljusare situation och\r\nbättre möjligheter att hantera\r\narbetsmarknadsproblem. Det är regeringen, Lars\r\nUlanders parti, som har sagt nej till den politik som\r\när absolut nödvändig för att vi skall klara\r\nsysselsättningen.</pre><pre>I stället skulle jag vilja höra Lars Ulander säga:\r\nSänk skatten, riv hindren och skapa nya\r\nmöjligheter för de anställda inom de offentliga\r\nmonopolen! Låt parterna på arbetsmarknaden helt\r\noch fullt ta sitt ansvar och släpp\r\nregleringsambitionerna! Ja, det är många saker\r\nsom Lars Ulander skulle kunna göra men som han\r\ninte gör. Visst kan vi laborera med olika former av\r\nteknik för att hjälpa arbetslösa till arbete, för att\r\nkortsiktigt lindra de problem som arbetslösheten\r\nskapar. Vi kan damma av gamla förslag från 70-\r\ntalet. Det kan också gälla förslag som är äldre än\r\nså. Det viktiga är att förslagen visar sig vara\r\neffektiva. Men därmed löses inte det\r\ngrundläggande problemet. Det gäller ju att skapa\r\narbete åt alla, och då skall det vara riktiga och\r\ntrygga jobb som är ekonomiskt bärkraftiga. Det är\r\nen sådan politik som Lars Ulander och hans parti\r\ninte har klarat av att föra.</pre><pre>Anf. 32 ELVER JONSSON (fp) replik:</pre><pre>Fru talman! Jag tyckte mig kunna utläsa av\r\nutskottsordförandens glada anlete att han är\r\nmycket glad för att han är svensk -- i alla fall en\r\nsvensk socialdemokrat. Lars Ulander tyckte att den\r\nbild som oppositionen har målat upp var alltför\r\ndyster. Men om det bara var oppositionen som stod\r\nför gjord beskrivning, skulle Lars Ulanders\r\ninvändning t.o.m. ha kunnat anses vara relevant.\r\nDet verkar som om Lars Ulander, som i övrigt\r\nföljer med väl, inte har studerat vad\r\narbetsmarknadsverket säger, nämligen att de\r\nnärmaste 15 månaderna ser ut att bli den djupaste\r\nkrisperioden under hela efterkrigstiden.\r\nArbetslöshetstal som är dubbelt så höga som dem\r\nsom noterades under de sex år som vårt parti deltog\r\ni kanslihusets verksamhet skulle vara helt\r\nrealistiska. Visst måste man vara bekymrad. Det är\r\nviktigt att verkligen ta krafttag.</pre><pre>När det gäller, skulle jag vilja säga, den verbala\r\npolitiken i övrigt anför Lars Ulander saker som vi\r\när mycket överens om. Konkurrenskraften skall\r\nåtervinnas. Arbetslinjen skall hävdas. Det är\r\nmycket viktigt att vi har full sysselsättning.\r\nEgentligen är det inte särskilt svårt att uppnå\r\nsamstämmighet på den punkten.</pre><pre>Det intressanta är egentligen det som Lars Ulander\r\navstod från att ta upp. Han kommenterade ju inte\r\naktualiteten vad gäller\r\narbetsmarknadsprognoserna framöver. Han sade\r\ningenting om den sociala dimensionen. Vidare\r\ntalade han inte om varför regeringen och\r\nsocialdemokraterna är så njugga när det gäller\r\nhögskoleplatserna, som ju skulle kunna innebära\r\nett utrymme för ungdomarna i en situation där det\r\när ont om jobb. Inte heller tog han upp frågor som\r\ngäller de handikappade. Det är möjligt att Bo\r\nNilsson kommer med socialdemokratiska\r\ndeklarationer på dessa punkter.</pre><pre>Lars Ulander sade att det är i lågkonjunkturer som\r\narbetsmarknadspolitiken prövas. Ja, det är så sant\r\nsom det är sagt. Arbetsmarknadspolitik är\r\ndessutom mycket mer än så.\r\nArbetsmarknadspolitiken handlar nämligen inte\r\nenbart om de anslag som finns under\r\narbetsmarknadsdepartementets huvudtitel.</pre><pre>Anf. 33 KARL-ERIK PERSSON (v) replik:</pre><pre>Fru talman! Lars Ulander påstår att vi är\r\npådrivande vad gäller inflationen. Han säger också\r\natt vi skall vara försiktiga när det gäller bensin. Ja,\r\ndet håller jag helt och fullt med om. Men det\r\nhandlar om att snabbt komma i gång med\r\ninfrastrukturinvesteringar, om nya resurser för\r\nsatsningar på ett omfattande ROT-program, om\r\nstörre insatser beträffande vuxenutbildningen samt\r\nom investeringsstöd till kommuner för satsningar\r\npå äldre- resp. barnomsorgen. Vidare handlar det\r\nom att behålla löntagarfonderna, som skall\r\nanvändas till insatser i den svenska industrin. Är\r\ndet att driva på inflationen?</pre><pre>När det gäller ROT-programmet fick jag inte något\r\nsvar. Jag tog ju upp den frågan i mitt anförande. På\r\nbyggsidan stiger arbetslösheten, och det är ett\r\ntecken på en konjunkturnedgång. Det är från den\r\nsynpunkten som jag nämnde ROT-programmet.\r\nSkulle man komma tillbaka med ett ROT-program\r\ninnebärande satsningar även på offentliga\r\nbyggnader -- jag tänker då på t.ex. skolan och VA-\r\nnätet -- blir det fråga om en upprustning och om\r\nstora investeringar. Men kommunerna har inte\r\nnågra pengar i dag som de kan avsätta för sådana\r\ninvesteringar. Framför allt gäller det vatten- och\r\navloppsnätet.</pre><pre>Mot den bakgrunden skulle det vara positivt både\r\nför dem som i dag är arbetslösa på byggområdet och\r\nför samhället i stort om investeringar gjordes i det\r\nsammanhanget.</pre><pre>Jag kan alltså inte förstå resonemanget om att det\r\nskulle vara fråga om att driva på inflationen. I\r\nstället tror jag att föreslagna åtgärder skulle bidra\r\ntill att både arbetslösheten och inflationen kunde\r\nhållas på en lägre nivå. Mot den bakgrunden tycker\r\njag att ordförandens behandling av vår reservation\r\noch av våra förslag är litet märklig när det gäller vår\r\nmotivering till arbetsmarknadspolitiska åtgärder.</pre><pre>Anf. 34 BÖRJE HÖRNLUND (c) replik:</pre><pre>Fru talman! Lars Ulander sade att vi använder 1,5\r\nmiljarder ur arbetsmarknadsfonden till offensiva\r\nregionalpolitiska och infrastrukturella satsningar.\r\nMen det är bara en liten del av våra offensiva\r\nsatsningar. Våra förslag bygger på mycket\r\nnoggranna uträkningar. Slutsatsen är att centern\r\nkommer att ha mera pengar vid budgetårets slut\r\nden 1 juli 1992 i arbetsmarknadsfonden än vad\r\nregeringen kommer att ha. Hur kan det då komma\r\nsig? Jo, vi skapar arbetstillfällen på den ordinarie\r\narbetsmarknaden när det gäller vägar, järnvägar,\r\nregionalpolitik osv. Då går det åt färre kontanta\r\narbetslöshetsunderstöd.</pre><pre>Som exempel kan nämnas en sak på\r\nregionalpolitikens område. Ett arbetstillfälle\r\nskapat av glesbygdsmedel i Kersti Johanssons\r\nhemlän, dvs. i Jönköpings län, kostar 50 000 kr.\r\nDet handlar då om ett antal år framöver. Det blir\r\nfråga om en långt mindre summa än vad ett års\r\narbetslöshet kostar. Det är den typen av alternativt\r\ntänkande som vi måste ha. Vi måste alltså lämna\r\ndet rent kamerala, det som handlar om plus och\r\nminus. Det viktiga är bokslutet, och med vår\r\nmodell blir det ett bättre bokslut. Dessutom har vi\r\nbyggt upp en infrastruktur för en utveckling av hela\r\nlandet.</pre><pre>Anf. 35 LARS ULANDER (s) replik:</pre><pre>Fru talman! Sonja Rembo talade om svartmålning.\r\nDet är klart att om man som Sonja Rembo går upp\r\ni talarstolen och talar om ohälsa och\r\nförtidspensioneringar och samtidigt talar frejdigt\r\nom att de 10 miljarder som den arbetslivsfond som\r\nhar skapats har till sitt förfogande minsann kan\r\nanvändas bättre, då är det fråga om svartmålning.\r\nDå använder man de negativa sidorna. Men de\r\npositiva sidorna som uppstår genom att man\r\nförsöker ta bort grunden till både ohälsa och\r\nförtidspensioneringar tar man inte med.</pre><pre>Resonemanget om devalveringen som Sonja\r\nRembo förde i sitt första anförande tillhör precis\r\nsamma del av resonemanget -- en borgerlig\r\nfördärvning av ekonomin tvingade fram en\r\ndevalvering som i nästa läge skall anses vara en\r\nnackdel för regeringen.</pre><pre>Sonja Rembos hela anförande kan läsas och\r\nbedömas i protokollet.</pre><pre>Till Elver Jonsson vill jag säga att det är klart att\r\nvi har fått siffror, och vi kommer att få ytterligare\r\nmaterial för att kunna bedöma sysselsättningsläget.\r\nDet är viktigt att vi får det. Det är AMS skyldighet\r\natt lämna sådana uppgifter. Men man skall dra de\r\nrätta slutsatserna av dessa uppgifter. Man skall\r\nanvända sig av dessa siffror för att förbättra\r\nsituationen.</pre><pre>Jag fick inget svar av Elver Jonsson på frågan om\r\natt ha uppfattningar om arbetslösheten. Bengt\r\nWesterberg höll ett anförande här i kammaren den\r\n10 januari. Han sade: ''Antingen sluter ju parterna\r\ntill sist upp bakom Rehnbergs förslag -- det vore bra\r\noch det skulle vi applådera, för vi har stött den\r\ntanken -- eller också gör de inte det. Då ankommer\r\ndet naturligtvis på regeringen att utforma en\r\nekonomisk politik mot den bakgrunden. Det är min\r\nbestämda uppfattning att det i det läget inte finns\r\nmycket annat att göra än att acceptera en ökad\r\narbetslöshet -- -- --.''</pre><pre>Detta var alltså folkpartiets syn på\r\nsysselsättningsfrågorna och arbetslösheten. Det är\r\nganska viktigt att detta tas med.</pre><pre>Till Karl-Erik Persson vill jag säga följande. När\r\ndet gäller diskussionen om åtgärder, tycker jag att\r\ndet är viktigt att man använder sig av olika former\r\ni en situation när det behöver skapas sysselsättning.\r\nDå anser jag att ROT-programmet är en alldeles\r\nypperlig idé. Jag kan också stödja Karl-Erik Persson\r\ngenom att säga att min egen fackförening i förrgår\r\nantog ett uttalande där man ställde samma krav.\r\nDet är naturligtvis viktigt att man ger tips, uppslag\r\noch idéer om hur man skall klara av den situation\r\nsom vi befinner oss i. Jag representerar ju ett parti\r\nsom har den fulla sysselsättningen som mål i sitt\r\npartiprogram och som också har detta som mål i\r\nden praktiska politiken.</pre><pre>Anf. 36 SONJA REMBO (m) replik:</pre><pre>Fru talman! Jag vill erinra Lars Ulander om att\r\näven hans anförande kommer att finnas i tryck i\r\nriksdagens protokoll. Och jag undrar om inte\r\nframtida läsare av Lars Ulanders replik kommer att\r\nkänna sig lika konfunderade som jag gjorde när jag\r\nlyssnade på honom. Jag förstod nämligen inte\r\nriktigt vad han menade.</pre><pre>Ohälsotalen är ju ett faktum. Socialminister Ingela\r\nThalén har ju t.o.m. gått in för att sänka\r\nohälsotalen. Hon inser i alla fall problemet med\r\nohälsotalen. Hon kommer förmodligen att lyckas\r\ntack vare att hon accepterade våra förslag om att få\r\nkontroll över utvecklingen av den korta\r\nsjukfrånvaron.</pre><pre>Det finns anledning att erinra om att\r\narbetslivsfonden tillkom enbart i syfte att öka\r\nskattetrycket och därmed minska köpkraften.\r\nEkonomin ansågs överhettad. Arbetsgivaravgiften\r\nhöjdes med 1,5 procentenheter. På detta sätt drog\r\nman in ungefär 15 miljarder kronor som nu 24\r\nregionala och en central fond skall disponera och\r\nfördela enligt korporativa och planekonomiska\r\nregler till de arbetsgivare och arbetstagare som med\r\nmössan i hand ställer sig snällt i kön med en\r\nansökningsblankett i näven. Och Lars Ulander och\r\nhans kolleger skall tala om vad som är bra och inte\r\nbra i fråga om arbetsmiljön.</pre><pre>Det är förödande för Sverige med sådana åtgärder,\r\nLars Ulander. Det är ju sådant som ger oss en\r\nekonomi som leder till arbetslöshet. Det är ju detta\r\nsom jag har försökt att påpeka i mitt anförande i\r\ndag.</pre><pre>Det finns kanske anledning att erinra om vad Bo\r\nSödersten säger i ett par artiklar i Dagens Nyheter.\r\nHan betecknar utvecklingen i Sverige under 70- och\r\n80-talen som att Sverige har blivit ett dårarnas\r\nparadis. De borgerliga regeringarna får också en\r\nsläng av sleven. All right, det får vi acceptera. De\r\nborgerliga regeringarna förde alltför mycket av\r\nsocialdemokratisk politik. Det är det som man kan\r\nkritisera dem för, men knappast för någonting\r\nannat. I dessa artiklar kan man tala om\r\nsvartmålning. Bo Södersten talar också om att det\r\naldrig tidigare hade erbjudits ett bättre tillfälle än\r\nvid devalveringen 1982 att rätta till systemfelen och\r\nnå en grundläggande balans i vår ekonomi. Men\r\nden offentliga sektorns Gargantuanska glupskhet\r\nstod inte att hejda. Man tog inte vara på tillfället.\r\nOch det är detta sammantaget som har lett till att vi\r\ni dag ser fram emot efterkrigstidens längsta period\r\nav svår arbetslöshet.</pre><pre>Anf. 37 ELVER JONSSON (fp) replik:</pre><pre>Fru talman! Utskottsordföranden verkar\r\nfortfarande litet nymornad när det gäller\r\nverkligheten. Det verkar inte som om AMS-\r\nstatistiken har gjort tillräckligt intryck på Lars\r\nUlander. Jag ber honom att ta hjälp av vad som står\r\npå s. 59 i arbetsmarknadsutskottets betänkande 11.\r\nDiagrammen där kan hjälpa honom att inse att\r\nläget är dramatiskt svårt. Då räcker det inte att Lars\r\nUlander talar om att socialdemokraterna har den\r\nfulla sysselsättningen som mål i sitt partiprogram.\r\nDet måste råda större samstämmighet mellan\r\nprogram och verklighet om man skall kunna uttala\r\nsig så frejdigt som Lars Ulander gjorde.</pre><pre>Om man ser på länen är tendensen om möjligt ännu\r\nklarare. På länsarbetsnämnden i mitt eget län,\r\nÄlvsborgs län, sade man i september att man\r\nräknade med en svag nedgång. Men för någon\r\nvecka sedan sade man att det som man nu upplevt\r\när ett konjunkturras -- de lediga platserna har varit\r\nfärre än man trodde och antalet arbetslösa har blivit\r\nmycket större än man hade räknat med i sina\r\nsvagaste prognoser. Man säger att en vändning i\r\nkonjunkturen inte kan väntas förrän långt in på\r\nnästa år.</pre><pre>Jag känner mig hedrad av att Lars Ulander citerar\r\nfolkpartiledaren Bengt Westerberg. Men han\r\nbeskriver egentligen bara en situation, som en slapp\r\nekonomisk politik av den socialdemokratiska\r\nregeringen har lett fram till och som leder till dessa\r\ntal. Då hjälper det inte ens att göra stora\r\nansträngningar, eftersom arbetslöshetstalen tyvärr\r\nskjuter i höjden.</pre><pre>På tal om citat skall jag redogöra för vad som står i\r\nen tidning som både Lars Ulander och jag är\r\npartipolitiskt obundna till, nämligen Svenska\r\nDagbladet. Där refererades ett uttalande av\r\nstatsminister Ingvar Carlsson. Där säger han att\r\nhan ser arbetslösheten som en fördel för\r\nsocialdemokraterna i valet. Vad menas med det?\r\nSpekulerar man i en hög arbetslöshet för att nå ett\r\nbättre valresultat? Enligt tidningen säger Ingvar\r\nCarlsson att arbetslösheten kommer att bli en\r\ntillgång för socialdemokraterna i valrörelsen,\r\neftersom de där praktiskt kan visa att de är beredda\r\natt vidta åtgärder.</pre><pre>Tänker socialdemokraterna vänta till valrörelsen\r\nmed att föreslå åtgärder mot den dramatiska\r\nsituation som vi har redan nu? På den frågan skulle\r\nLars Ulander kunna ge ett besked. Spelar\r\nsocialdemokraterna med arbetslösa människors\r\ntragiska situation för att lägga upp en valrörelse?</pre><pre>Fru talman! Jag hoppas att referatet är fel.</pre><pre>Anf. 38 KARL-ERIK PERSSON (v) replik:</pre><pre>Fru talman! När det gäller svartmålning underströk\r\njag i mitt anförande det som jag tyckte var positivt\r\ni utskottets betänkande, nämligen att man använde\r\nberedskapsarbeten som ett instrument. Det tyckte\r\njag var positivt. Det kanske inte framgick att det\r\nåtminstone från min sida finns något positivt och att\r\njag inte bara svartmålar.</pre><pre>Eftersom utskottets ordförande och jag tillhör\r\nsamma fackförbund läser vi också samma\r\nfackföreningstidning, nämligen\r\nByggnadsarbetaren. I den har det talats om ROT-\r\nprogrammet och dess förträfflighet. Om vi\r\ntillsammans nu kan övertyga regeringen om ROT-\r\nprogrammets förträfflighet och få den att förstå att\r\noffentliga byggnader, VA-nät, m.m. kan vara en\r\npositiv del för byggnadsarbetarkåren och få ett\r\npositivt utfall i samhället, tycker jag att det skulle\r\nvara fantastiskt bra. Nu har vi en öppning, och nu\r\nkan vi ge regeringen direktiv att komma igen när\r\ndet gäller detta. Det är vi helt överens om. Om vi\r\nkan övertyga regeringen om detta skulle det vara\r\nännu bättre.</pre><pre>Anf. 39 LARS ULANDER (s) replik:</pre><pre>Fru talman! Sonja Rembo och jag lär väl aldrig\r\nkunna komma överens, men jag kan ändå\r\nkonstatera vad som sägs. Och det som Sonja\r\nRembo sade i sin andra replik är ganska fantastiska\r\nsaker. Hon säger att man kan få ned ohälsotalet.\r\nMen Sonja Rembo blandar bort korten ganska\r\nrejält. Korttidsfrånvaron har knappast något med\r\nohälsotalet att göra, utan den handlar om något helt\r\nannat. Ohälsotalet har med utslagningen i\r\narbetslivet att göra. Och det är där som\r\narbetslivsfonden kommer in i bilden. Jag tycker att\r\ndet var ett genialt drag av socialdemokraterna och\r\ncenterpartiet att i ett läge då det fanns möjligheter\r\natt få fram resurser se till att det tillfördes medel för\r\natt minska den stora utslagningen i arbetslivet.\r\nDetta är mycket viktigt.</pre><pre>Sonja Rembo säger att det sitter en massa\r\nmänniskor i 24 fonder och väntar på att folk skall\r\nkomma med mössan i hand. Det gör man inte. Jag\r\nkänner till detta mycket väl, och det finns även en\r\nannan person här i kammaren som kan undervisa\r\nSonja Rembo om vad detta är fråga om. Börje\r\nHörnlund och jag sitter i denna fonds styrelse. Vi\r\nvet att det minsann inte kommer några människor\r\nmed mössan i hand, utan det bedrivs ett mycket fint\r\narbete ute i företag och län för att få en bättre\r\narbetsmiljö till båtnad för alla. Detta var bland det\r\nvärsta som jag har hört på mycket länge: föraktet\r\nför ett ordentligt arbete för att se till att människor\r\nfår ett bättre liv, människor som annars löper stor\r\nrisk att bli utslagna i arbetslivet.</pre><pre>Elver Jonsson kände sig hedrad av Bengt\r\nWesterbergs citat, men för en stund sedan sade\r\nElver Jonsson själv att arbetslösheten inte får\r\nanvändas som ett medel i den ekonomiska\r\npolitiken. Det är ganska intressant, och det bör\r\nkanske bli en diskussion i folkpartiets\r\nriksdagsgrupp om vad som egentligen gäller i den\r\nhär frågan.</pre><pre>Beträffande Karl-Erik Persson och ROT-\r\nprogrammet vill jag säga att vi kan ta en diskussion\r\nsenare. Jag, liksom regeringen, tycker att man kan\r\nanvända sig av detta program. Metoden är inte\r\noprövad. Att programmet har lagts åt sidan beror\r\npå den överhettning som under en lång tid har\r\nfunnits på byggsidan. Det är emellertid klart att det\r\när ett bra sätt när det gäller att föra aktiv\r\narbetsmarknadspolitik.</pre><pre>Förste vice talmannen anmälde att Sonja Rembo\r\noch Elver Jonsson anhållit att till protokollet få\r\nantecknat att de inte ägde rätt till ytterligare\r\nrepliker.</pre><pre></pre><pre>Anf. 40 Arbetsmarknadsminister MONA\r\nSAHLIN (s):</pre><pre>Fru talman! Varför är kampen för full\r\nsysselsättning, arbete åt alla, så viktig? Det gäller\r\ninte bara det faktum att det för den enskilde är en\r\noerhört viktig förutsättning för ett bra liv att kunna\r\nförsörja sig själv, att man har ett meningsfullt\r\narbete och arbetskamrater. Arbete är för mig som\r\nsocialdemokrat framför allt det främsta beviset på\r\nvarför politik, fördelningspolitik, och rättvisa är så\r\nviktigt i ett samhälle. Om bara det som i andra\r\nsammanhang kallas marknadskrafter får råda över\r\narbete och sysselsättning, blir det svaga grupper\r\noch svaga regioner som råkar illa ut, vilket Börje\r\nHörnlund så riktigt påpekade. Alltså är kampen för\r\narbete någonting mer än bara en aktiv\r\narbetsmarknadspolitik. Det handlar i grund och\r\nbotten om viljan att använda ett samhälle och de\r\nresurser som vi gemensamt arbetar ihop för att det\r\nhela skall komma så många som möjligt till del.</pre><pre>Vad händer i dag på svensk arbetsmarknad? Lars\r\nUlander har varit inne på frågan. Vi har en\r\nlågkonjunktur som drar fram över Europa. Vidare\r\nhar vi en strukturomvandling inom stora delar av\r\nvårt näringsliv. Vi har också haft en egen,\r\nhemmagjord, kostnadskris som har hotat jobben\r\noch välfärden i vårt land. De varsel, och den\r\nnedgång beträffande lediga platser, som vi nu ser\r\nmåste självfallet åtgärdas. Det har också skett. Vi\r\nhar gjort arbetsmarknadspolitiska insatser. Men\r\ndet räcker inte. Sonja Rembo sade -- jag hoppas att\r\ndet var en felsägning -- att hon ser fram emot en\r\nkraftigt ökad arbetslöshet. Jag hoppas alltså att hon\r\ninte menar som det lät: att hon verkligen ser fram\r\nemot arbetslösheten. Det ligger emellertid\r\nnågonting i vad många i dag hävdar, nämligen att\r\ndet skulle vara något slags ödesbestämd utveckling\r\npå den svenska arbetsmarknaden. Men så är det ju\r\ninte. Med ekonomisk politik,\r\narbetsmarknadspolitik och med insatser på en rad\r\nandra politiska områden, som jag tänker beröra\r\nsenare, har vi i Sverige faktiskt kunnat ha en\r\nbetydligt lägre arbetslöshet än omvärlden. Vi kan\r\nfortsätta på det sättet, om vi är beredda att använda\r\nalla de medel i både politiken och arbetslivet som\r\nkrävs. Det ligger alltså inte något ödesbestämt i\r\narbetslösheten.</pre><pre>För att kunna klara full sysselsättning och arbete åt\r\nalla måste Sverige komma ur den fälla som t.ex.\r\njakten mellan priser och löner, vår höga inflation,\r\nhar varit. Detta är väl i stort sett det enda som de\r\nborgerliga företrädarna har haft rätt i. Men en\r\ntrovärdig politik för att möta problemen måste ha\r\nmånga ingredienser. Vi måste ha en budget i balans\r\noch en låg inflation. Vidare måste vi komma ur\r\nkostnadskrisen och stärka konkurrenskraften.\r\nProduktiviteten måste höjas, och vi måste föra en\r\narbetslivspolitik som förändrar innehållet i jobben\r\noch ger större utrymme åt de anställda och\r\nförhindrar utslagning. Det måste investeras i\r\ninfrastruktur, kommunikationer och forskning, allt\r\ndet som är grunden för ett starkt näringsliv.\r\nDessutom måste vi ha en aktiv, stark och effektiv\r\narbetsmarknadspolitik. Det är bara om det finns\r\nden här helheten, om man vågar inse realiteterna\r\noch inte tror att allt är ödesbestämt utan räknar\r\nmed att mycket beror på oss själva, ambition och\r\noffervilja, som vi kan klara full sysselsättning.\r\nSverige har fortfarande en unikt låg arbetslöshet.\r\nAlla här i kammaren och alla ute i landet -- och de\r\nregioner som drabbas hårdare än andra -- är med\r\nrätta oroliga över den ökning av arbetslösheten som\r\nhar ägt rum och som vi kan se framför oss, om vi\r\ninte agerar. I dag har vi 2,3 % arbetslöshet. Vilket\r\nannat land för den debatt som vi för? Vilket annat\r\nland, vilken annan regering, har agerat och\r\nkommer att agera så starkt och sätta så mycket på\r\nspel för att även under 1990-talet kunna höra till\r\nden lilla grupp av länder som icke accepterar\r\narbetslöshet som ett medel i den ekonomiska\r\npolitiken? Det finns många, inte minst ekonomer,\r\nsom nu säger med raka ryggar och stolthet i\r\nstämman att vi måste acceptera högre arbetslöshet.\r\nDet är t.o.m. bra med litet högre arbetslöshet,\r\nheter det. Problemet är bara det att det alltid gäller\r\nandra människor än dem själva. Jag väntar på den\r\ndag då någon som säger att det är bra med högre\r\narbetslöshet själv erbjuder sig att sälla sig till skaran\r\nav arbetslösa för att på så sätt bidra till det som\r\nskulle vara så bra för ett samhälle.</pre><pre>Vad har regeringen gjort, hur har vi agerat och hur\r\nskall vi agera den närmaste tiden -- och\r\nförhoppningsvis under hela 90-talet -- för att kunna\r\nklara sysselsättningen? Vi måste t.ex. ha en\r\nbalanserad budget, en trovärdig ekonomisk politik\r\noch våga vara obekväma för att klara det\r\növerordnade målet, den fulla sysselsättningen.</pre><pre>Elver Jonsson t.ex. talade om de höga siffrorna i\r\nmitten av 1970-talet och sedan 1983. Jag förstår att\r\nhan kan ha suddat ut ur sitt minne vad som hände\r\nmellan 1976--1982 med tanke på dem som då hade\r\nansvaret. Jag förstår honom, men jag har inte glömt\r\nnågonting. I dagens budget ser jag de 60 miljarder\r\nkronor i räntor som Sverige får betala på grund av\r\ndem som förut inte orkade vara så obekväma att de\r\nbalanserade budgeten. Vi betalar i dag dyrt för\r\ndetta, och det skulle ha varit ett helt annat läge på\r\nmånga områden, om vi hade 60 miljarder kronor att\r\nanvända. Men jag förstår som sagt att Elver\r\nJonsson gärna suddar ut det där ur sitt minne, det\r\nsom vi nu dyrt har att betala.</pre><pre>Inflationen, kostnadsnivån, måste pressas ned. De\r\nborgerliga företrädarna har i dag sagt att vi nu är på\r\nväg in i en kostnadskris, men jag skulle vilja påstå\r\natt vi äntligen är på väg ur den kostnadskris som vi\r\nabsolut har haft och som absolut hotar\r\nsysselsättningen. En trovärdig politik måste agera\r\nmot detta. Det är det här som Rehnberggruppen\r\nhar arbetat med. Det har varit en förutsättning. Nu\r\nfår vi allt större genomslag för den norm för\r\nlönebildningen som Rehnberg och hans grupp har\r\narbetat fram. Jag förväntar mig att de parter som\r\nnu sitter och förhandlar kommer att ta sin del av\r\nansvaret för att vi verkligen skall komma ur\r\nkostnadskrisen och se det trendbrott och den\r\nvändpunkt som vi nu på allvar kan skymta. Nu har\r\nvi en unik chans att bryta trenden. Vi ser\r\nvändpunkten när det gäller inflationen och därmed\r\nockså möjligheten att mycket snabbare än vad\r\nmånga av oss tidigare trodde återhämta\r\nkonkurrenskraften i våra företag och därmed klara\r\njobben på lång sikt. Men det här arbetet kommer i\r\nså fall att lyckas trots många av de borgerliga\r\npartierna i riksdagen, trots moderaterna och\r\nfolkpartiet. För ett år sedan, till att börja med, hade\r\nden här kammaren chansen att inte införa ett\r\nstrejkförbudspaket, som Sonja Rembo uttryckte\r\ndet, utan ett stopp för priser, löner, skatter, hyror\r\noch aktieutdelningar. Det var de förslagen som låg\r\npå kammarens bord. Det enda som man orkade\r\nmed var som vanligt, att säga nej och hålla\r\ntummarna. Man sade t.o.m. att det var hemskt att\r\nsätta tvångströja på löntagarna. Jag lovar att den\r\ntröjan är oerhört mycket lättare att bära än oket av\r\nöppen arbetslöshet i många av våra regioner. Där\r\nhade det i dag varit annorlunda om den här\r\nkammaren hade mäktat med något mera än att säga\r\nnej.</pre><pre>Jag tror att allt fler i dag förstår varför vi har agerat,\r\nstretat, varit obekväma och fattat många och\r\noerhört avgörande beslut; det är just därför att\r\narbetena är det som är överordnat. Det gäller också\r\ninflationsbekämpningen, eftersom det är två ben\r\nsom en socialdemokrat måste stå på, om\r\narbetslösheten skall kunna klaras på ett trovärdigt\r\nsätt.</pre><pre>Beträffande Rehnberggruppen sade Sonja Rembo\r\natt det bara var fråga om ett uttryck för avundsjuka\r\nnär man reagerar mot dem som försöker finna\r\ngräddfiler för de högavlönade. Det är inte\r\navundsjuka. Här i kammaren säger man att det är\r\nokej att kräva av de lågavlönade, löntagarna, att de\r\nskall hålla tillbaka sina lönekrav. Man tycker att det\r\när avundsjuka om dessa lågavlönade grupper då\r\nsäger att alla skall ställa upp. Jag vill betona hur\r\nviktigt det är att alla ställer upp. För att klara\r\njobben räcker det inte, som Bengt Westerberg\r\nuttryckte det i kammaren, att hålla tummarna. Det\r\när en djup klyfta mellan en socialdemokratisk och\r\nen högerinriktad politik. Vi håller inte tummarna,\r\nvi agerar, vi har agerat och vi kommer att agera.</pre><pre>Arbetslivspolitiken medverkar ju också i kampen\r\nför jobben. Det är viktigt att ha den kopplingen\r\nklar för sig. Vi måste medverka till att ändra\r\narbetsorganisationen: ge större svängrum åt de\r\nanställda, åt deras ambitioner, kunnande och\r\nkompetens. Vi får inte acceptera att vissa arbeten\r\noundvikligen leder till utslagning och arbetsskador.\r\nDet är också en del i den förnyelse av arbetslivet\r\nsom nu sker som arbetsmarknadspolitiken skall\r\nvara en del i och som också bidrar till den\r\nnödvändiga strukturomvandling som stora delar av\r\nvårt näringsliv befinner sig i.</pre><pre>Det var tur att vi och centern var så kloka som vi\r\nvar när arbetslivsfonderna inrättades och man\r\nsamlade i ladorna medan tiderna var goda. Nu,\r\nunder lågkonjunkturen, vet vi att man kommer att\r\nsatsa drygt tio miljarder på att få ned ohälsotalet,\r\npå att förändra arbetsmiljöerna och på att få en\r\nbättre rehabilitering av de människor som redan\r\nhar blivit utslagna. Det är anmärkningsvärt att den\r\nenda åtgärd Sonja Rembo nämnde för att få ned\r\nohälsotalet var kontroll av sjukfrånvaron.\r\nOhälsotalet beror till stor del på\r\narbetsorganisationen. Man kommer inte åt\r\nohälsotalet om man inte kan förändra innehållet i\r\nmånga av våra arbetsplatser. Det är ju ingen som\r\nstår med mössan i hand i arbetslivsfonderna. Jag\r\nskall bjuda med Sonja Rembo på ett studiebesök\r\nför att visa hur företagen nu får hjälp för att bredda\r\nsitt arbetsmiljöarbete. Inte minst i Göteborg har\r\njag mött att företagen själva, från att ha varit\r\nmisstänksamma, nu är mycket positiva och nöjda\r\nmed den hjälp och den strukturomvandling som\r\narbetslivsfonden har medfört.</pre><pre>Vi har genom besparingar och gnetande i budgeten\r\nockså fått fram viktiga satsningar på sådant som\r\ntillväxt och investeringar. Vi har släppt\r\ninvesteringsfonderna -- nära 20 miljarder -- som nu\r\nockså börjar användas. Det är också det ett tecken\r\npå att vi kan se en vändpunkt.</pre><pre>Men vi behöver också en aktiv och stark\r\narbetsmarknadspolitik -- och det har vi. Vi har en\r\nunikt stark och effektiv arbetsmarknadspolitik i\r\nvårt land, som skall understödja\r\ninflationsbekämpningen, underlätta\r\nstrukturomvandlingen, snabbt förmedla\r\narbetskraft till de lediga jobb som fortfarande\r\nfaktiskt finns samt stärka och stödja de människor\r\noch de regioner som drabbas när arbetslösheten\r\nökar. Jag är stolt över den arbetsmarknadspolitik vi\r\nhar. Jag ser också hur vi ännu mer kan effektivisera,\r\nförbättra och stärka den. Jag är mycket stolt över\r\natt tillhöra ett parti och ett land som icke accepterar\r\natt passivt kontantstöd är den förhärskande\r\nmetoden när arbetslösheten ökar.</pre><pre>Jag ser också hur vi nu stärker och ökar\r\nmöjligheterna att med arbetsmarknadspolitik bidra\r\ntill att stärka våra möjligheter att också långsiktigt\r\nklara den fulla sysselsättningen.\r\nInflationsbekämpningen är en förutsättning om\r\nman skall vara trovärdig och långsiktigt också klara\r\nkonkurrenskraften. En aktiv\r\narbetsmarknadspolitik både underlättar och\r\nstödjer en sådan ekonomisk politik.</pre><pre>Vi accepterar icke den pysventil som Europas\r\nländer använder. Man har en pysventil som det står\r\narbetslöshet på. Får man problem med ekonomin\r\npyser man på ventilen och upp går arbetslösheten:\r\nmen att få ner den -- om den viljan över huvud taget\r\nfinns -- är svårare. Därför är det häpnadsväckande\r\natt höra Sonja Rembo prata om europapolitiken\r\nsom om hon med den vill legitimera den politik som\r\nman i Sverige inte lyckats få gehör för. Den\r\neuropapolitik man nu skall stå för är en politik med\r\nåtta till tio procents arbetslöshet, med\r\nlångtidsarbetslöshet och med stora delar av hela\r\ngenerationer utanför arbetsmarknaden. Återigen:\r\nEn europapolitik är inte ödesbestämd. Vi skall ut i\r\nEuropa, men vi skall göra det med den aktiva\r\narbetsmarknadspolitiken och med det ansvar för\r\ninflationsbekämpningen som vi här i kammaren\r\nhar.</pre><pre>Om det är misslyckad socialdemokratisk politik\r\nsom resulterar i 2, 3 procents arbetslöshet, men\r\nlyckosam ekonomisk politik att ha åtta till tio\r\nprocent arbetslöshet i högerstyrda länder, är jag\r\nmycket hellre en misslyckad socialdemokrat än en\r\nlyckosam högerpolitiker. Det känns gammalt med\r\nde recept som Sonja Rembo här ger uttryck för.</pre><pre>Vad har vi då gjort? Vi kan faktiskt se en vändpunkt\r\ni våra kostnader, och det kommer att ytterligare\r\nvisa sig när hela bedömningen av konjunkturen ges\r\ni kompletteringspropositionen. Detta tack vare det\r\nsom få trodde var möjligt och få ville lyfta ett finger\r\nför, nämligen att ta ansvar för att hjälpa parterna\r\natt få ner lönekostnaderna utan att först acceptera\r\nökad arbetslöshet. Det håller nu på att bli en\r\nrealitet och en norm på vår arbetsmarknad. Det är\r\ntack vare att vi har agerat och tack vare det stöd\r\nsom centerpartiet gav uttryck för här i kammaren.\r\nDet är också tack vare den ökade insikten hos\r\nlöntagarna och arbetsgivarna om att om vi skall\r\nklara detta är det ett gemensamt ansvar som\r\nbehövs. Man har nu tagit det ansvaret.</pre><pre>Jag vill också säga att när det gäller\r\narbetsmarknadspolitiken har vi ju inte suttit och\r\nväntat på att agera. Tack vare det vi redan har gjort\r\nnär det gäller de aktiva insatserna är det från\r\nnovember fram till i dag en halv procent lägre\r\nöppen arbetslöshet än vad det annars skulle ha\r\nvarit. Hade vi inte agerat, hade vi inte haft den\r\neffektiva, snabba och bra arbetsmarknadspolitik\r\nsom AMS i det här fallet utför, hade vi i dag haft en\r\nhalv procents högre arbetslöshet.</pre><pre>Vi skall också vid lågkonjunktur i ekonomin ännu\r\nmer se till att det blir högkonjunktur i\r\nkompetensutveckling och utbildning. Det är också\r\noerhört viktigt att man är medveten om hur\r\narbetsmarknadspolitiken ännu mer kan medverka\r\ntill att lågkonjunkturen också blir ett tillfälle för de\r\narbetslösa att höja sin kompetens och att de som\r\nhar ''fel'' utbildning får stärka sin utbildning och\r\ndärmed sina möjligheter på arbetsmarknaden.</pre><pre>Även om vi ser en vändpunkt i konjunkturen och i\r\ninvesteringsviljan och ett trendbrott när det gäller\r\nkostnadsökningarna tar det tid innan det märks på\r\narbetsmarknaden. Därför kommer vi att fortsätta\r\nsatsningen på aktiva åtgärder också i den\r\nkompletteringsproposition som skall presenteras\r\nför riksdagen inom några veckor. Vi kommer att\r\nanslå mer resurser till aktiva\r\narbetsmarknadspolitiska insatser med den\r\ninriktning som arbetsmarknadspolitiken har haft på\r\nförmedling och utbildning -- både inom och utom\r\nföretagen. Vi kommer att stärka insatserna när det\r\ngäller ungdomsarbetslösheten och\r\nlångtidsarbetslösheten och när det gäller de\r\nregioner i landet som drabbas svårast och hårdast:\r\nde som har den ensidiga arbetsmarknaden. Vi\r\nkommer att engagera fler arbetslösa i\r\narbetsmarknadsutbildningen. Vi kommer att\r\nförbättra ersättningen till de ungdomar som deltar\r\ni arbetsmarknadsutbildning. Vi kommer, som\r\nfinansminister Allan Larsson tidigare har berättat,\r\natt göra det möjligt för alla arbetsgivare, såväl\r\nprivata som offentliga, att göra en rejäl satsning på\r\nkompetensutveckling genom att erbjuda utbildning\r\nåt de redan anställda och ge dem stöd om de\r\nsamtidigt tar in en vikarie. Det här är också en\r\noerhört viktig utvecklingslinje för\r\narbetsmarknadspolitiken. Det finns många redan\r\nanställda som behöver höja sin kompetens. Det\r\nfinns många arbetslösa som har utbildning men som\r\nbehöver få erfarenhet och komma ut på\r\narbetsmarknaden. Det gäller inte minst de unga.</pre><pre>På det här sättet slår vi två flugor i en smäll, om vi\r\nkan få företagen att inse att de för sin egen skull\r\nmåste utnyttja de stödformer och möjligheter som\r\ni dag ges för att utbilda de redan anställda, för att\r\nhöja kompetensen, bredda yrkeskunnandet och\r\ndärmed bidra till att strukturomvandlingen gör vårt\r\nnäringsliv starkare när konjunkturen vänder. Vi\r\nkommer också att göra den ungdomsgaranti som\r\nfinns, när det gäller ungdomar upp till 20 år, mer\r\neffektiv. Det är precis så som Börje Hörnlund sade,\r\natt vi i dag har en sådan garanti, som dock inte till\r\nfullo fungerar. Vi måste påminna om att\r\nkommunerna har en möjlighet att få 105 % i stöd\r\nför särskilda inskolningsplatser, som man skall\r\nutnyttja och vars antal nu går upp i volym.</pre><pre>Om vi hade haft avtal på hela arbetsmarknaden om\r\ninskolningsplatserna hade också det varit ett\r\noerhört viktigt instrument, men det räcker inte i\r\ndag. Vi kommer att föreslå förändringar när det\r\ngäller rekryteringsstödet: att man skall kunna gå in\r\ntidigare och kunna erbjuda det till fler, så att det\r\nblir ett alternativ, om man inte kan få fram avtalade\r\ninskolningsplatser.</pre><pre>Till Börje Hörnlund vill jag på hans fråga säga: Jag\r\naccepterar icke ungdomsarbetslöshet. Han frågade\r\nvilken nivå som är acceptabel, men jag accepterar\r\nden icke. Det är ett misslyckande för politiken, för\r\narbetsmarknadens parter, för företagen själva och\r\ninte minst för ungdomarna, om de skall börja sin\r\nentre i arbetslivet med arbetslöshet.</pre><pre>Det är därför som jag inte så vilset som Sonja\r\nRembo gav uttryck för försöker föra diskusionen\r\nom att företagen måste se längre än näsan räcker.\r\nUngdomar är en bristvara och kommer så att vara\r\nunder 90-talet. Om man inte tror att vi kvinnor\r\nkommer att föda 18-åringar, måste man ta hand om\r\nde 18-åringar som redan finns och utnyttja de\r\nmöjligheter som vi nu ställer till förfogande. Det\r\nfinns ingen viktigare uppgift för\r\narbetsmarknadspolitiken just nu än att effektivisera\r\nungdomsgarantin och se till att vi får ut\r\nungdomarna i arbete eller in i utbildning. Utbildade\r\nungdomar kommer att ha en stark position på\r\narbetsmarknaden under 90-talet, och det hoppas\r\njag också att företagen kommer att se.</pre><pre>Med ansvarsfulla parter, med en stark ekonomisk\r\npolitik, med en låg inflation och en kraftfull\r\narbetsmarknadspolitik, de satsningar vi redan har\r\npåbörjat för att möta den ökade arbetslösheten och\r\nde ökade satsningar som vi kommer att redovisa i\r\nkompletteringspropositionen får vi den politik som\r\nSverige behöver på 90-talet. Det är ansvarsfullt,\r\nibland impopulärt, och ibland får vi fatta mycket\r\nsvåra och tunga beslut. Ibland måste sådant som vi\r\ngärna skulle vilja göra få stå tillbaka för det över allt\r\növerordnade kravet på att sysselsättningen, arbete\r\nåt alla, skall stå i förgrunden för oss\r\nsocialdemokrater också på 90-talet.</pre><pre>Vi kommer aldrig att ge upp vårt mål arbete åt alla.\r\nVi är beredda till uppoffringar. Vi inte bara ser\r\ninflationen utan vågar också agera för att samtidigt\r\nfå ned den och bryta kostnadskrisen, som definitivt\r\nhar varit ett hot mot arbetslinjen och skulle vara\r\ndet, om vi inte genom Rehnberg nu kan se att det\r\nsom få här i kammaren trodde var möjligt faktiskt\r\nhar blivit det tack vare socialdemokratin,\r\narbetsmarknadens parter och insikten inom olika\r\nregioner och bland arbetslösa om att det inte finns\r\nnågot viktigare för en socialdemokratisk regering\r\nän att också fortsättningsvis hävda arbetslinjen.</pre><pre>Anf. 41 ELVER JONSSON (fp) replik:</pre><pre>Herr talman! Arbetsmarknadsministerns\r\ndeklarationer här är ju i allt väsentligt allmängods,\r\ni den betydelsen att denna kammare ställer upp på\r\ndet allra mesta när det gäller inriktning, ambitioner\r\nosv. Därvidlag är vi mycket överens, och jag tycker\r\nmöjligen att statsrådet överdrev fotarbetet något\r\nnär det gällde att försöka övertyga kammaren, som\r\ni den delen helhjärtat ställer upp på hur viktigt det\r\när att hävda sysselsättningen och bekämpa\r\narbetslösheten.</pre><pre>Statsrådet kom också med en klädsam\r\nbekännelse, att en hel del av krisen är hemmagjord.\r\nDet skall vi hålla henne räkning för.</pre><pre>Till skillnad från statsrådet tänker jag svara på det\r\nsom fru statsrådet frågade mig om. Det gällde den\r\nperiod då vi hade en annan regering än den\r\nsocialdemokratiska. Hon trodde att jag möjligen\r\nhade glömt bort den. Nej, jag har inte det, för jag\r\nvar med i kammaren då och upplevde den i särklass\r\ntunga lågkonjunktur som vi hade, med chockpriser\r\npå oljan. Men vi hade en hög ambition både när det\r\ngäller omstruktureringen och när det gäller låg\r\narbetslöshet och hög sysselsättning vilket ledde till\r\natt vi fick höga kostnader.</pre><pre>En sak till som jag tycker att socialdemokraterna\r\nskall lägga på minnet är att den tidens budgetar,\r\nsom var oerhört ansträngda och som också blev\r\nunderbalanserade på grund av vår höga\r\nambitionsnivå, som regel bjöds över av den\r\nsocialdemokratiska oppositionen. Om\r\nskuldbördorna nu känns tunga, skall vi vara\r\nmedvetna om att de kunde ha varit tyngre.</pre><pre>Vi har sedan under 1980-talet haft en period med\r\nextrem högkonjunktur, med låga oljepriser och en\r\noerhört gynnsam världsmarknad. Man har funnit\r\natt den tredje vägens politik nu har havererat efter\r\nalla de år då vi hade möjligheten att få det hela på\r\nfötter. Jag tror att det är viktigt att säga detta.</pre><pre>Jag skulle vilja att statsrådet svarade på de tre\r\nfrågor som jag ställde i mitt inledningsanförande.\r\nDe gäller högskoleplatser för ungdomen,\r\nhandikappades möjligheter till arbete och\r\ndrogproblematiken i arbetslivet. Var finns den\r\nsocialdemokratiska sociala ambitionen? Där skulle\r\ndet passa bra med mera av deklarationer.</pre><pre>Vad har regeringen gjort? säger statsrådet retoriskt\r\noch talar om behovet av en balanserad budget, en\r\ntrovärdig ekonomisk politik osv. Men det är inget\r\ntvivel om att vill man föra en sådan politik finns det\r\nstarkt stöd i kammaren. Problemet har varit inte att\r\nman har föreslagit en sådan politik som statsrådet\r\nnu talar om utan att man har avstått från att lägga\r\nfram sådana förslag.</pre><pre>Anf. 42 SONJA REMBO (m) replik:</pre><pre>Herr talman! Vi ser framför oss efterkrigstidens\r\nsvåraste och längsta period av arbetslöshet. Det är\r\nsannerligen ingenting att se fram emot i positiv\r\nmening, och det vet Mona Sahlin att jag anser. Det\r\när ingen i denna kammare som ser positivt på denna\r\nutveckling.</pre><pre>Mona Sahlin försöker i sitt anförande måla upp\r\nbilden att socialdemokraterna är på väg att klara\r\nkrisen. Man ser ljuset längre fram, konjunkturen\r\nkommer att vända och man är på väg att klara\r\nproblemen. Jag känner igen den argumentationen.\r\nDen fördes av den socialdemokratiska regeringen\r\n1976. Det var det dukade bordet man talade om.\r\nNu försöker man tydligen göra om bravaden inför\r\nhöstens val. Men problemet är ju att den\r\nsocialdemokratiska politiken, den tredje vägens\r\nekonomiska politik, har lett in Sverige i en svår\r\nekonomisk situation med hög arbetslöshet, låg\r\ntillväxt och världens högsta skatter. Det är ju\r\nresultatet av regeringens politik. I den\r\nsocialdemokratiska politiken finns det inte\r\nnågonting som ger utrymme för någon ljusning,\r\nvare sig på kort eller på lång sikt.</pre><pre>Socialdemokraterna föreslår traditionell\r\nsocialdemokratisk politik: högre skatter, mera\r\nregleringar, förbud emot löneökningar,\r\nhyreshöjningar och allt vad det var som ni kom med\r\ni januari förra året. Det var oppositionens förtjänst\r\natt den politiken inte gick igenom. Mona Sahlin\r\nskall vara glad för att den inte gjorde det, för i den\r\nfanns en bomb apterad, som skulle ha exploderat\r\nungefär vid den här tiden.</pre><pre>Precis detsamma är problemet med\r\nRehnbergkommissionen. Det är med den som med\r\ndevalveringar och med andra kortsiktiga åtgärder\r\noch försök att lagstiftningsvägen eller på andra sätt\r\nförbjuda inflation. Det går inte. Det känns varmt\r\noch skönt för stunden, men på sikt är det en\r\ndöbelnsmedicin, vars resultat känns sjufalt värre.</pre><pre>Socialdemokraterna har ju visat att de inte klarar\r\nav att lägga om politiken så att den, som regeringen\r\nsäger i sin av utskottsmajoriteten tillstyrka\r\nproposition, leder till den sunda ekonomiska\r\nutveckling där inflationen varaktigt nedbringas,\r\nvilket är ett villkor för full sysselsättning. För detta\r\nkrävs den ekonomiska politik som vi moderater har\r\nlagt fram här i kammaren och som vi har utvecklat\r\ni gemensamma reservationer fogade vid utskottets\r\nbetänkande.</pre><pre></pre><pre>Anf. 43 KARL-ERIK PERSSON (v) replik:</pre><pre>Herr talman! Arbetsmarknadsministern säger att\r\nallt kommer i kompletteringspropositionen, och\r\ndet låter ju väldigt bra. Det skulle kanske vara bra\r\nom hon också kunde nämna något av det som skall\r\nkomma i kompletteringspropositionen.</pre><pre>Att det finns en viss oro när arbetslöshetsiffrorna\r\nstiger är något som jag tror att vi skall ta till vara.\r\nNär det gäller all denna sifferexercis, både när man\r\ntalar om förhållandena här i Sverige och ute i\r\nEuropa, får man aldrig glömma bort att det finns\r\nmänniskor bakom siffrorna. Om man inte känner\r\noro när siffrorna går upp på ett eller annat sätt, har\r\nman ingen aktning för de människor som finns\r\nbakom dessa siffror.</pre><pre>Jag ställde i mitt tidigare anförande en fråga till\r\narbetsmarknadsministern angående den\r\nuppgörelse som träffades i skatteutskottet. Det\r\nskulle vara intressant att få veta vad\r\narbetsmarknadsministern har att säga om den\r\nsaken.</pre><pre>Mona Sahlin och jag kommer aldrig att komma\r\növerens om att det är löneökningarna som är\r\nhuvudorsaken till inflationen. I sitt anförande sade\r\nhon samma sak som förut: Löneökningarna är\r\nhuvudorsaken till inflationen. Jag kan aldrig\r\nacceptera att de är huvudorsaken. De kan möjligen\r\nvara en del i det hela, men de är inte huvudorsaken.\r\nÄven om de skulle vara det, kan man aldrig\r\nacceptera att arbetslösheten skall vara den medicin\r\nsom används i den ekonomiska politiken. Det är ju\r\nkonsekvensen av det resonemang som förs om att\r\nlöneökningarna är en avgörande del.</pre><pre>Utskottets ordförande och jag var ganska överens\r\nom att ROT-programmet skulle vara ett bra\r\ninstrument att arbeta med. Jag undrar om\r\narbetsmarknadsministern har någon synpunkt på\r\ndetta. Det skulle kanske kunna göra att vi kommer\r\nlättare överens.</pre><pre>Anf. 44 ANNA HORN AF RANTZIEN (mp)\r\nreplik:</pre><pre>Herr talman! Statsrådet Mona Sahlin säger att full\r\nsysselsättning är det övergripande målet. Jag vill\r\nförst säga att uttrycket full sysselsättning är ganska\r\nförfärligt. Det är en klapp på axeln: Sysselsätt dig\r\nnu lilla vän, så bråkar du inte så mycket. Mona\r\nSahlin använde också ett betydligt bättre uttryck,\r\nnämligen arbete åt alla, och det tycker jag att vi\r\nskall försöka använda.</pre><pre>Full sysselsättning kan knappast vara det\r\növergripande målet, utan det måste vara att\r\nlönearbetena skall vara kvalitetsmässigt bra för\r\nmänniska och miljö. Det får inte bara handla om\r\nökad produktion, konsumtion och tillväxtekonomi\r\nefter dagens modell, utan det hela måste i första\r\nhand gå ut på en uthållig hushållning och minskad\r\nsårbarhet. Annars lär vi snart varken kunna\r\nproducera eller konsumera mer. När det sista trädet\r\ndött kan du äta dina pengar, säger man i Tyskland.</pre><pre>Det handlar inte om arbetet i sig eller pengarna i\r\nsig, utan dessa två måste leda till det övergripande\r\nkvalitativa, inte det kvantitativa, målet.</pre><pre>Anf. 45 BÖRJE HÖRNLUND (c) replik:</pre><pre>Herr talman! Det jag försökt framföra är\r\negentligen att jag vill ha en så liten AMS-nota som\r\nmöjligt. Jag vill bespara statsrådet Mona Sahlin att\r\nkomma upp på en historisk nivå när det gäller\r\narbetslöshet och åtgärder. Jag vänder mig\r\negentligen mot regeringen som helhet, och framför\r\nallt mot de ministrar som inte är på plats här i dag.</pre><pre>Vi centerpartister håller hårt på arbetslinjen, och\r\njag tror att hela kammaren egentligen vill ha det så.\r\nDet är bättre att jobba och få pengarna den vägen\r\nän att få dem genom att inte jobba. Det är en\r\nganska sund inställning. Det jag här försökt att föra\r\nupp debatt, är att första försvarslinjen går i\r\nnäringslivet, och inte minst i små och medelstora\r\nföretag. T.ex. bör arbetande kapital i små och\r\nmedelstora företag få vara i fred för att ge nya\r\ninvesteringar och fler jobb. Det är effektivt, och det\r\när billigt.</pre><pre>Tänk om t.ex. min länsbroder Georg Andersson\r\ntänkte litet mer på det vanliga vägnätet, det krångel\r\nvi har med järnvägarna och i stället var litet mindre\r\ni Danmark. Herre Gud så bra det skulle vara för\r\nlandet! Det skulle ge många jobb och sätta i gång\r\nde flottor av vägmaskiner som nu står lediga.</pre><pre>Sedan vill jag säga litet grand om\r\ninskolningsplatserna. Jag har varit i kontakt med\r\nnågra länsarbetsnämndsdirektörer. Det är\r\ntydligtvis oerhört att komma fram avtalsvägen, och\r\nman når inte det resultat som man vill nå. Jag vill\r\nfråga statsrådet om regeringen har några\r\nfunderingar på att hitta också parallella vägar som\r\nleder ungefär till samma resultat. Det är inte bra\r\nmed ungdomsarbetslösheten. Garantin gäller ju för\r\nungdomar upp till 20 år, och just nu gäller den inte,\r\nsom Mona Sahlin sade. Men sedan finns den stora\r\ngruppen ungdomar upp till 24 år, där vi också\r\nriskerar en anhopning. Det är också en känslig\r\nålder.</pre><pre>Anf. 46 Arbetsmarknadsminister MONA\r\nSAHLIN (s) replik:</pre><pre>Herr talman! Jag vill börja med att vända mig till\r\nElver Jonsson. Han sade: Det statsrådet säger är\r\nallmängods. Det är ju lätt att säga, men väldigt\r\nmycket av det jag sade har vi också föreslagit här i\r\nkammaren. Det är mycket lätt för Elver Jonsson att\r\nsäga att det är allmängods, men när det väl kommer\r\ntill kritan och man också måste våga agera här inne\r\ni kammaren, då är det inte lika lätt för Elver\r\nJonsson att följa med. Det är detta som är\r\nskillnaden.</pre><pre>Jag kan vara självkritisk och nämna saker och ting\r\nsom vi inte har lyckats med på 80-talet. Men jag kan\r\nockså se de saker som har lyckats. Och ser att om\r\nvi inte kommer åt kostnadskrisen, kan vi inte\r\ntrovärdigt hävda att vi också klarar jobben. Den\r\nsom inte ställer upp på, och inte har ställt upp på,\r\natt få till stånd Rehnbergavtalet -- när ledamötena\r\nhär i kammaren förkastat förslaget om att frysa\r\nlönerna, priserna, skatterna osv. -- är icke\r\ntrovärdig. Då återstår pysventilen och att hålla\r\ntummarna. Det är skillnaden mellan Elver Jonsson\r\noch mig.</pre><pre>''Visst underbalanserade vi budgeten men det var\r\nju bara därför att vi hade så höga ambitioner'',\r\nsäger han själv. Ja just det: Vågar man inte vara\r\nobekväm, och inser man inte faran i att dra iväg\r\nmed utgifterna när man inte har inkomster, då\r\nkommer man icke att klara jobben. Det var därför\r\nsom jag nämnde detta först. Det var därför jag\r\nockså sade: Våga vara obekväm. Det vågar vi\r\nsocialdemokrater, och jag tror att allt fler nu ser\r\nvarför vi har agerat som vi har gjort; det hänger\r\nihop med jobben.</pre><pre>Drogfrågan är en viktig fråga. Även om jag är en\r\nrökare själv anser jag det viktigt att få ned alkohol-\r\noch tobaksanvändningen i vårt land. Jag har litet\r\nsvårt att se i vilket sammanhang som Elver Jonsson\r\nvill få in den frågan i arbetsmarknadspolitiken, men\r\ndet är möjligt att han kan utveckla detta.</pre><pre>När det gäller de handikappade är det viktigt att\r\npåpeka, vilket inte riktigt framkom i Elver Jonssons\r\nbeskrivning, att vi faktiskt sätter ett staket runt just\r\nåtgärderna för de handikappade när vi nu förändrar\r\nanslagsstrukturen för AMS. Det handlar inte om\r\natt vi har minskat anslagen eller att man skall kunna\r\nanvända dem till helt andra åtgärder. Det är oehört\r\nviktigt att vi värnar om de möjligheter som de\r\nhandikappade måste ha för att ha en chans att\r\nkomma ut i arbetslivet. Det gäller lönebidragen, de\r\nandra stödformer som finns inom\r\narbetsmarknadspolitiken och den resurs som\r\nSamhall utgör.</pre><pre>Sonja Rembo ironiserar över att här står Mona\r\nSahlin och säger att vi ser ljuset och någonstans i\r\ntunneln tar det slut. Titta på inflationstalet nu! Se\r\npå hur kostnaderna i vårt näringsliv under de\r\nnärmaste två åren med Rehnberg ser ut. Jämför\r\nmed hur det har sett ut åren innan och säg\r\nsamtidigt, Sonja Rembo, att du inte ser den\r\nmöjlighet som parterna på arbetsmarknaden och\r\nden ekonomiska politiken tillsammans faktiskt har\r\nskapat.</pre><pre>Jag blir litet upprörd när Sonja Rembo fortfarande\r\nstår här och säger att det inte går att komma fram\r\nmed ett stabiliseringsavtal. Här är parterna i full\r\nfärd med att förverkliga det som Sonja Rembo än\r\nidag säger inte går. Vad säger Sonja Rembo till alla\r\ndem som nu är beredda att avstå i lön, därför att de\r\nhar insett sambanden i den vansinniga jakten\r\nmellan löner och priser och löner och priser?</pre><pre>Allt detta är i full gång. Jag tycker att Sonja Rembo\r\nskall se ljuset och också vilket ansvar Rehnberg och\r\nmånga parter, även förbund med många\r\nlågavlönade, har orkat ta men som inte hennes parti\r\nhar velat ta.</pre><pre>Till Karl-Erik Persson vill jag bara säga: Försök,\r\nsnälla Karl-Erik Persson, att förstå att inflation\r\nhotar fördelningen i ett samhälle. Inflation\r\nurholkar arbete och investeringar och gynnar\r\nspekulation. Inflation är någonting som jag önskar\r\natt vänsterpartiet lärde sig att hata och också\r\norkade vara med om att bekämpa här i kammaren.</pre><pre>Arbetslösheten är, precis som Karl-Erik Persson\r\nsäger, inte siffror utan människor. Det är därför vi\r\nredan har utökat insatserna, vilket jag hoppas att\r\nKarl-Erik Persson ser. Vi har minskat den öppna\r\narbetslösheten med en halv procent, och vi kommer\r\ni kompletteringspropositionen att till fullo fortsätta\r\nde satsningarna. Jag angav något av vad det handlar\r\nom, och det vill jag säga också till Börje Hörnlund.</pre><pre>När det gäller ungdomarna handlar det om att\r\nkunna erbjuda rekryteringsstöd till fler men\r\nframför allt att gå in mycket tidigare. För de yngre\r\nungdomarna sätts det stödet i dag inte in förrän\r\nefter fyra månaders arbetslöshet. Jag tycker att det\r\nbör ske efter fyra veckor i stället. Vi skall göra allt\r\nför att se till att ungdomsgarantin blir effektiv, med\r\nrekryteringsstöd, inskolningsplatser och insatser\r\nfrån kommunernas sida. Kommunerna har ett\r\nviktigt ansvar för de yngsta ungdomarna.</pre><pre>Sedan vill jag hålla med Anna Horn om att ordet\r\narbete är mycket bättre än ordet sysselsättning. Jag\r\nhörde någon säga att män arbetar i industrin och\r\nkvinnor är sysselsatta i den offentliga sektorn. Jag\r\nskall fortsättningsvis enbart använda ordet arbete,\r\narbete åt alla. Men jag tänker inte bara använda\r\nordet utan också agera efter det. Det saknade jag\r\nsynpunkter på och offensiva tankar om från Anna\r\nHorn. Men det kanske kommer.</pre><pre>Anf. 47 ELVER JONSSON (fp) replik:</pre><pre>Herr talman! Fru statsrådet talar om att vi bör ha\r\nen trovärdig politik och att deklarationerna bör\r\nleda till att ''vi orkar göra'' och ''vi vågar stå för''.\r\nDetta finns det ingen anledning att polemisera mot\r\nutan bara att säga: Se till att det blir så!</pre><pre>Socialdemokratin har genom sin finansminister i\r\nvarje finansplan sagt att det stora problemet är\r\nkostnadsutvecklingen. Och så har det inte hänt\r\nnågonting på 1980-talet mer än att\r\nkostnadsutvecklingen har rusat i väg. Man har talat\r\nom nödvändigheten av den offentliga sektorns\r\nförnyelse, och det är just den sektorn som inte har\r\norkat med någon förnyelse, trots åtta och ett halvt\r\når med socialdemokrater i kanslihuset.</pre><pre>Svaren på mina frågor var litet blandade. Jag fick\r\ninget svar på varför regeringen är så njugg med att\r\nsläppa in fler ungdomar till högskoleplatser. Och\r\nvad beträffar handikappades möjligheter talar\r\nMona Sahlin om att här gäller det att ha staket\r\nomkring. Problemet är väl att regeringen sätter\r\nstaketet så snävt att allt för få kommer med.\r\nSamhall är ett mycket tydligt exempel på detta. Vi\r\nhar ju förslag uppe till omröstning i riksdagen och\r\nregeringen säger: Nej, inte så mycket som\r\nmittenpartierna vill.</pre><pre>Sedan blir jag bekymrad, när statsrådet säger att\r\nhon har svårt att förstå varför jag för in\r\ndrogpolitiken bland arbetsmarknadsfrågorna. Hon\r\nförstår inte sambandet, säger hon, men så illa är det\r\nsäkert inte. Det handlar om de många människor\r\nsom blir handikappade på grund av ett för\r\nomfattande drogbruk. Det är inte några små\r\ngrupper det gäller. 200 000, kanske 300 000, har för\r\nhög alkoholkonsumtion och har besvär i sitt\r\narbetsliv av det skälet. De många trafikdödade är\r\nett annat exempel.</pre><pre>Det kan inte vara så att arbetsmarknadsministern\r\ninte ser sambandet. Fundera kring det här och ta ett\r\nresonemang med socialministern. På det här\r\nområdet behöver vi göra en insats, få in en social\r\ndimension i arbetslivet.</pre><pre>Varken Mona Sahlin eller utskottsordföranden har\r\nkommenterat vad som står i Svenska Dagbladet i\r\ndag. Enligt tidningen säger statsministern att\r\narbetslösheten är en fördel för socialdemokratin i\r\nvalet. Jag hoppas att det är ett felcitat och inte\r\nuttryck för ett cyniskt spel.</pre><pre>Så till sist detta med allmängodset. Det som nu\r\nregeringen berömmer sig av, när man vill tämja\r\ninflationen, få ner kostnadskrisen, stärka\r\nkonkurrenskraften och investeringsviljan för att\r\nsäkra arbete och välfärd, beror ju på att ni har\r\ntvingats tänka om på några viktiga områden -- i\r\nskattepolitiken, i energipolitiken och i\r\nEuropafrågan. Det är bra att socialdemokratin har\r\ntänkt om där, men det är inte tack vare\r\nsocialdemokratisk ambition och vilja utan det är\r\ntrots den förda regeringspolitiken som vi har en god\r\nutgångspunkt i dag.</pre><pre>Anf. 48 SONJA REMBO (m) replik:</pre><pre>Herr talman! Man måste våga vara obekväm, sade\r\nMona Sahlin. Javisst, men det lät som om hon\r\nmenade att regeringen var beredd att\r\nunderbalansera budgeten och därmed bädda för\r\nytterligare inflation.</pre><pre>Våga vara obekväm? Javisst, sänk skatten på\r\narbete, bryt upp de offentliga monopolen och dra\r\ntillbaka gymnasiepropositionen, så att ungdomarna\r\nfår en riktig utbildning och slipper vara beroende av\r\narbetsmarknadsutbildning efter\r\ngymnasieutbildningen. Det är att våga vara\r\nobekväm, Mona Sahlin.</pre><pre>Inflationstakten ligger såvitt jag vet nu på 13 % på\r\nårsbasis -- jag vill reservera mig för den exakta\r\nsiffran, men det är någonstans i den\r\nstorleksordningen. Visst går det att genomföra\r\nRehnbergsavtalet, men det löser inga problem, och\r\ndet är det jag har försökt göra gällande.</pre><pre>Så vill jag ta upp arbetslivsfonden i min sista replik.\r\nLyssna litet på partikamraten Bo Södersten. Han\r\nsäger att det är väsentligt att inse att de offentliga\r\nutgifternas ohämmade expansion har utgjort\r\nmotorn i den olyckliga utvecklingen. Han talar om\r\natt bristen på arbetskraft, kombinerad med\r\nsystemfelen i socialförsäkringssystemen, har\r\nmedfört att den svaga tillväxten och den höga\r\ninflationen permanentats, och han talar om en\r\ngalopperande kostnadsutveckling i\r\nsocialförsäkringssystemen.</pre><pre>Vad gör regeringen? Jo, man drar in skattevägen 15\r\nmiljarder kronor från arbetsmarknaden och sätter\r\ndem i en fond som heter arbetslivsfonden, därför\r\natt man måste lösa problemet med utslagningen på\r\ngrund av brister i arbetsmiljön. Men det finns ju\r\nredan 150 olika instanser som arbetar med\r\narbetsmiljöfrågor. 12 000--15 000 människor\r\ninformerar, utbildar, forskar, granskar, mäter och\r\nutvärderar arbetsmiljön, och då har man inte\r\nräknat med alla lokala och regionala skyddsombud\r\noch alla som utbildas i skyddsarbete på\r\narbetsplatserna. De statliga utgifterna uppgår\r\nredan till 5 miljarder kronor.</pre><pre>Vi har inte lyckats klara arbetsmiljöproblemen med\r\ndessa gigantiska insatser, utan trots dessa har det\r\nskett en ökning av det som socialstyrelsen i sin\r\nstatistiksammanställning kallar för ''frånvaro på\r\ngrund av ohälsa''. Den frånvaron har under 1980-\r\ntalet ökat med 20 % trots allt detta.</pre><pre>Arbete åt alla kan vi nå, Mona Sahlin, men då\r\nmåste vi duka om bordet rejält efter valet i höst.</pre><pre>Anf. 49 KARL-ERIK PERSSON (v) replik:</pre><pre>Herr talman! Mona Sahlin frågar mig om\r\nvänsterpartiets syn och antyder att vi inte skulle\r\nhata inflationen. Vänsterpartiet hatar inflationen,\r\nmen vi hatar också en orättvis fördelning; det är\r\nkanske en skillnad. När SAF, borgarna och SAP\r\nhoppar omkring som på kryckor och säger att vi\r\nskall bekämpa inflationen, då är stopp för\r\nlöneökningar det enda man hör.</pre><pre>Vänsterpartiet vill bekämpa inflationen genom att\r\npressa priser, oskäliga vinster och stora löneklyftor.\r\nRegeringens politik, med Rehnberg, ser ut att bli\r\nrena gräddfilen för välavlönade -- t.ex. inom\r\nriksbanken -- och stopp för vanliga lågavlönade.\r\nDen politiken vill inte vi ställa upp på. Därför\r\nkommer heller aldrig Mona Sahlin och jag\r\növerens -- när man bara anklagar och säger att\r\nlöneökningar är den stora boven när det gäller\r\ninflationen. Man sitter som en revisor, jämför debet\r\noch kredit och ser inte vad det kan leda till när man\r\ntalar om att arbetslösheten skall vara med och hålla\r\nnere inflationen.</pre><pre>Jag ställde förut två frågor till\r\narbetsmarknadsministern. Men jag ser fram mot\r\nkompletteringspropositionen. Svaren kanske\r\nåterfinns där, och därför skall jag nu inte upprepa\r\nfrågorna.</pre><pre>Anf. 50 BÖRJE HÖRNLUND (c) replik:</pre><pre>Herr talman! Jag vill påminna om ungdomslagen\r\n1983--1985. Vid den tiden var det väldigt mycket\r\nfolk i denna verksamhet. Det begicks -- och det var\r\nregeringens fel -- ett ganska stort misstag, nämligen\r\natt nästan alla dessa arbetslösa ungdomar drevs in\r\ni offentlig sektor: i kommun, i landsting, i statliga\r\norgan. Vi skulle ha haft ett helt annat läge om man\r\nhade öppnat det privata näringslivet -- den\r\ntillverkande industrin -- för dessa ungdomar. Jag\r\nvill bara, med tanke på landets välstånd, vädja till\r\narbetsmarknadsministern att noga tänka igenom\r\ndetta, när nu förslag skall läggas fram. Då har man\r\nnämligen förberett landet på ett annat sätt när\r\nuppgången kommer.</pre><pre>Sedan vill jag också beröra ohälsotalet. Den stora\r\nökningen av offentliga utgifter har ju kommit för\r\nlångtidssjukskrivna, på arbetsskadeområdet och\r\nnär det gäller antalet förtidspensionerade. När man\r\nstuderar det här ohälsotalet närmare, finner man\r\natt hela ökningen egentligen har kommit på\r\nkvinnosidan. Detta säger oss att man mycket mer\r\nän i dag måste tänka på arbetsorganisationen när\r\ndet gäller kvinnors arbetsmiljö, för att bryta denna\r\nutveckling. Här har samhället de stora pengarna att\r\ntjäna.</pre><pre>Jag vill sluta mitt inlägg med ett litet förslag, som\r\nMona Sahlin dagligen bör upprepa i\r\nregeringskretsen: Låt Rune Molin när det gäller\r\nnäringslivsområdet och regionalpolitiken, Georg\r\nAndersson när det gäller vägar och järnvägar, och\r\nutbildningsansvariga -- Göran Persson, Bengt\r\nGöransson m.fl. -- också göra insatser, så att inte\r\nMona Sahlins börda blir alltför tung.</pre><pre></pre><pre>Anf. 51 MONA SAHLIN (s) replik:</pre><pre>Herr talman! Jag tackar för omsorgen om min\r\nbörda. Men det gällde kanske inte att jag skall få\r\nstörre eller mindre börda -- och det vet jag att Börje\r\nHörnlund inte heller menade -- utan det gällde de\r\nregioner som Börje Hörnlund mycket varmt\r\nförespråkar och agerar för här i kammaren, och\r\nsom drabbas hårdast när konjunkturen vänder och\r\narbetslösheten ökar.</pre><pre>Till Elver Jonsson vill jag säga att jag självfallet inte\r\nmenar att alkohol, trafikolyckor och droger inte\r\npåverkar arbetslivet -- det vill jag verkligen betona.\r\nDet är också därför som man måste se på\r\narbetslivspolitiken, rehabiliteringen,\r\nrehabiliteringsersättningen, arbetslivsfonden -- allt\r\ndet som nu äntligen händer, och händer med full\r\nfart. Vi skall inte bara diskutera vilka ersättningar\r\nmänniskor skall ha när de väl har blivit utslagna,\r\noavsett om det är av droger eller av arbetslivet som\r\nde blivit utslagna, utan vi bör fråga oss: Vad kan vi\r\ngöra för att förändra de förutsättningar som skapar\r\ndet här tillståndet? Det är klart att arbetslivet har\r\nstor del i att människor mår dåligt psykiskt, är\r\nmobbade och får missbruksproblem. Jag ser dessa\r\ntill fullo -- och hoppas att jag också agerar med\r\nhänsyn till det när det gäller arbetslivspolitiken.</pre><pre>Så vill jag bestämt dementera, både å egna och å\r\nIngvar Carlssons vägnar, att vi socialdemokrater\r\nskulle se arbetslöshet som en fördel, vare sig i valet\r\neller i något annat sammanhang. Jag kan upplysa\r\nom att faktiskt inte allt är sant som står i tidningar,\r\ninte ens i Svenska Dagbladet, hur oberoende den\r\ntidningen nu än kallar sig.</pre><pre>Till Sonja Rembo vill jag säga att jag verkligen inte\r\nandades någonting om att vi nu skulle börja\r\nunderbalansera budgeten. Precis tvärtemot vad den\r\nborgerliga regeringen gjorde har vi balanserat --\r\noch kommer att fortsätta balansera -- budgeten.\r\nDet är det som är svårt, och det är det man behöver\r\nvara obekväm för. Jag resonerade om allt detta i\r\nmitt tidigare inlägg, och det är detta som vi också\r\nhar gjort under de senaste åren: Vi har vågat fatta\r\nobekväma och svåra beslut för att den ekonomiska\r\npolitiken skulle kunna vara så stark att\r\nsysselsättningen inte skulle hotas.</pre><pre>Vi har faktiskt också i den här kammaren sänkt\r\nskatten på arbete. Vi och folkpartiet har enats om\r\nen mycket bra skattereform, som alltså har sänkt\r\nskatten på arbete. Här var Sonja Rembos parti inte\r\nmed; det tycker jag är viktigt att påpeka.</pre><pre>När det gäller arbetslivsfonden vill jag säga att jag\r\ninte tycker att Sonja Rembos inlägg tyder på att\r\nhon till fullo har insett skillnaden mellan\r\narbetslivsfonden och det arbetsmiljö- och\r\nskyddsarbete som bedrivs av t.ex.\r\nyrkesinspektionen. Arbetslivsfonden handlar ju\r\nom arbetslivsorganisationen -- det man måste\r\nförändra i fråga om ansvar, i fråga om att låta\r\narbetstagarna förändra villkoren. Det är inte bara\r\ndet akuta skyddsarbetet utan någonting mycket\r\nmer långsiktigt som arbetslivsfonden handlar om.</pre><pre>Jag skall komma ihåg min inbjudan och ta med mig\r\nSonja Rembo ut och studera, om hon vill följa med.\r\nJag vet att hon själv har bedrivit studier på ort och\r\nställe, men det kanske inte skadar med litet mer.</pre><pre>Sedan hoppas jag verkligen att inte bara jag utan\r\narbetstagarna i Sverige slipper det där rejält\r\nomdukade bordet, som Sonja Rembo aviserade.\r\nVilket land har, med den politik Sonja Rembo här\r\nförordar i kammaren, lyckats hålla arbetslösheten\r\nnere? Är det England, där man har både hög\r\ninflation och hög arbetslöshet? Det finns inga\r\nsådana exempel. Det exempel vi har är att ett\r\nsocialdemokratiskt parti med insikt om inflationen,\r\noch parter med ansvar, drar tillsammans och inte\r\ndukar om bordet. Så jag hoppas att vi slipper den\r\nomdukningen -- annars skulle bördan vara stor, inte\r\nbara på mig.</pre><pre>Andre vice talmannen anmälde att Sonja Rembo\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 52 MONA SAINT CYR (m):</pre><pre>Herr talman! Till sist har nu regeringen och\r\nsocialdemokraterna lyssnat på och följt upp det\r\nförslag som moderaterna varje år fört fram sedan\r\nbörjan av 80-talet. Det gäller de individuella,\r\nflexibla lönebidragen.</pre><pre>Lönebidragen som sådana infördes visserligen\r\nredan 1980 och ersatte tidigare stödformer i form av\r\ns.k. arkivarbete och halvskyddad sysselsättning för\r\narbetshandikappade. Men systemet var stelbent\r\noch behövde göras smidigare. Det riktades också\r\ntill arbetsgivaren och var således beroende av\r\ndennes ekonomiska möjligheter att svara för\r\nlönekostnaderna.</pre><pre>Nu kan ett enigt utskott ge klartecken för ett nytt\r\noch flexibelt system, där bidragsnivåerna anpassas\r\ntill den enskilde handikappades arbetsförmåga och\r\nhjälpbehov. Moderaternas arbete för ett bidrag,\r\nsom kunde justeras både uppåt och nedåt med\r\nhänsyn till handikappets svårighetsgrad, har till sist\r\nkrönts med framgång.</pre><pre>Men lösningen har uppnåtts stegvis. När AMS\r\nintresserade sig för det nya systemet och ville få till\r\nstånd en försöksverksamhet inleddes en sådan,\r\nmen den var begränsad till två län. I nästa steg\r\nvidgades försöket till tolv län och till att omfatta\r\nhela landet vad gällde gravt handikappade\r\nungdomar under 25 år.</pre><pre>Från de två första försökslänen har man kunnat\r\navrapportera den positiva effekten, att 30 % fler\r\narbetshandikappade beretts anställning med detta\r\nsystem jämfört med det tidigare.</pre><pre>Herr talman! Det finns emellertid vissa problem\r\nnär riksdagen nu genomför det nya systemet att\r\ngälla över hela landet. Under åren har bl.a. landets\r\nkulturinstitutioner kommit att anställa många av de\r\narbetshandikappade som helt eller delvis avlönats\r\nmed lönebidrag. Bidragen har på så vis blivit ett\r\nkulturstöd över AMS-medel. Utskottet har tidigare\r\npåtalat detta för regeringen och ansett, att stödet\r\ntill kultursektorn givetvis bör ske direkt över\r\nkulturtiteln och inte indirekt över\r\narbetsmarknadsutskottet.</pre><pre>Det är därför viktigt att övergångsregler tillämpas\r\nmellan de båda systemen. Lönebidragen för dem\r\nsom redan är inne i systemet får därför inte\r\nförändras nu. Anställningstryggheten för dessa får\r\nsålunda inte ifrågasättas. Enskilda människor får\r\ninte råka illa ut. På så vis kommer övergången till\r\nflexibla lönebidrag inte heller att äventyra någon\r\nverksamhet.</pre><pre>När utskottet nu enigt tillstyrker regeringens\r\nförslag till förändring av lönebidragen, har\r\nmoderaterna tillsammans med folkpartiet, centern\r\noch miljöpartiet velat ge regeringen till känna, att\r\nom oönskade effekter trots allt uppstår i\r\növergångsskedet förutsättes att regeringen vidtar\r\nerforderliga åtgärder med hänsyn tagen till den\r\nfortsatta verksamheten vid berörda institutioner.\r\nOm detta har reservanterna önskat att riksdagen\r\ngör ett uttalande.</pre><pre>Jag yrkar bifall till den reservationen.</pre><pre>I anslutning till frågan om lönebidrag behandlar\r\nutskottet också frågan om lönebidrag till\r\nförtidspensionerade och strukturstödet till\r\nbyggarbetsmarknaden. Beträffande de\r\nförtidspensionerade, anser vi från moderat håll att\r\nsamma regler bör gälla för dem som för andra\r\npersoner som får lönebidrag på grund av nedsatt\r\narbetsförmåga. Något särskilt kategorilönebidrag\r\ntorde därför inte vara motiverat.</pre><pre>Vad gäller strukturstödet har vi redan tidigare\r\nhävdat, att branschen i fråga bör ta ett större ansvar\r\noch att byggnadsarbetarna bör få sin rehabilitering\r\ni samma mån som andra utan att gå omvägen över\r\nGalaxen.</pre><pre>Nu har ju stödformen i fråga varit en temporär\r\nförsöksverksamhet och torde försvinna nästa år,\r\nmen vi har inte haft anledning att ändra den\r\nuppfattning jag redovisat, varför vi upprepar vår\r\nreservation i ämnet. Jag yrkar alltså bifall till den\r\nreservationen.</pre><pre>Herr talman! Samhall är en annan verksamhet som\r\när angelägen för de arbetshandikappade. I år har vi\r\nfrån moderat håll ansett att förhållandena på\r\narbetsmarknaden är så pass oroande, att någon\r\nreducering av bidragsprocenten till lönesumman\r\ninte är möjlig att göra. I övrigt ser vi fram emot och\r\navvaktar tills vidare den just inledda utredningen\r\nom Samhalls framtida roll, organisationsformer och\r\nmål.</pre><pre>Herr talman! Utöver de redan nämnda\r\nreservationerna har vi ytterligare ett antal\r\nreservationer i detta betänkande. En talar bl.a. för\r\ninbyggda verkstäder även åt få anställda\r\nhandikappade hos mindre företag, där ingen\r\nbegränsningsregel bör finnas. Andra berör att\r\narbetsmiljöinstitutets verksamhet bör finansieras\r\nvia arbetsmiljöfonden, som bör ta över hela\r\nansvaret för institutet.</pre><pre>Herr talman! Jag ställer mig givetvis bakom våra\r\nsamtliga reservationer men nöjer mig med att yrka\r\nbifall till de nämnda 12 och 17.</pre><pre>Anf. 53 CHARLOTTE BRANTING (fp):</pre><pre>Herr talman! Jag skall tala om de handikappades\r\nsysselsättning. Men jag kan inte låta bli att göra\r\nnågra kommentarer till den debatt som vi har haft\r\nangående sysselsättningen. Det är synd att Mona\r\nSahlin har gått. Men jag tyckte att det var djupt\r\norättvist när hon insinuerade att Bengt Westerberg,\r\noch därmed folkpartiet liberalerna, skulle mena att\r\ndet skulle räcka att hålla tummarna för att få en\r\nbättre sysselsättning.</pre><pre>Så är det verkligen inte! Vi vill ha en ny ekonomisk\r\npolitik, dvs. en ekonomisk politik som ger\r\nframtidstro och ingjuter optimism hos människor.\r\nDet skall vara en politik som visar att Sverige\r\nverkligen har en framtid som industrination och en\r\npolitik som också ger möjlighet för människor att få\r\narbete.</pre><pre>Jag pekar t.ex. på att vi tycker att det är rimligt att\r\ninte behålla en mängd statliga företag som skulle\r\nkunna skötas bättre som privata företag. De\r\npengarna skulle kunna användas för att bygga vägar\r\noch järnvägar. Vi säger nej till socialdemokraternas\r\nförslag om förstatligande av AP-fonderna som\r\nskulle föra med sig ett förstatligande av stora delar\r\nav näringslivet.</pre><pre>Vi vill förbättra utbildningen, ändra skattereglerna\r\noch hålla igen på byråkratin för företagen så att det\r\nskall löna sig bättre att äga och bygga ut mindre\r\nföretag.</pre><pre>Det är också viktigt att vi vill bryta de offentliga\r\nmonopolen för att bättre kunna ta till vara alla\r\nförbättringar och nytänkande som finns hos alla\r\ndem som arbetar i vård, omsorg och utbildning. Vi\r\nser det som oerhört angeläget att det blir ett nytt\r\nklimat för företagen.</pre><pre>Allt detta och en mängd andra saker menar vi\r\nskulle ge ny ekonomisk framtidstro så att företagen\r\nsatsar på Sverige. Det skulle ge förutsättningar för\r\nen bättre sysselsättning framöver. I avvaktan på att\r\nvi verkligen får möjlighet att förbättra och\r\nförverkliga den ekonomiska politiken, är det\r\nsjälvklart att vi på alla tänkbara sätt vill arbeta för\r\natt arbetslösheten skall vara så låg som möjligt.\r\nDen skall bekämpas på alla sätt. Det kräver\r\nutbildning, det kräver omskolning, och det kräver\r\nstörre rörlighet och en hel mängd andra saker --\r\nvilket Elver Jonsson har nämnt tidigare. Det är\r\ningalunda så, Mona Sahlin, att vi menar att vi bara\r\nskall hålla tummarna!</pre><pre>Herr talman! Enligt liberala värderingar är det\r\noerhört väsentligt att varje individ, också hon med\r\nde allra sämsta förutsättningarna, får rätt att leva\r\nett värdigt liv. Många i Sverige får inte den\r\nmöjligheten. De behöver vårt engagemang mer än\r\nde flesta.</pre><pre>I arbetet för att skapa rättvisa åt det glömda\r\nSverige, är egoismen huvudfiende och solidariteten\r\ndet främsta vapnet.</pre><pre>Vi har inga extra pengar i folkpartiet liberalerna\r\nsom regnar från himlen. Det handlar om att\r\nprioritera de allra svagaste grupperna.</pre><pre>En viktig grupp som vi räknar som en av de\r\nväsentligaste i det glömda Sverige är just de\r\nhandikappade, och deras rättmätiga krav att få\r\nsysselsättning är angeläget. Sammantaget satsar\r\nfolkpartiet liberalerna 500 milj.kr. mer än\r\nsocialdemokraterna i det budgetalternativ som\r\nlades fram i januari just på det glömda Sverige. En\r\ndel av de pengarna använder vi just till att förbättra\r\nsysselsättningen för de handikappade.</pre><pre>Flera utredningar har pekat på hur viktigt det är att\r\nmänniskor med handikapp verkligen har ett arbete.\r\nEgentligen behövs det inga utredningar för att visa\r\ndetta, för det säger ju sunt förnuft.</pre><pre>Trots ambitionen i många sådana uttalanden och\r\ntrots tillkomsten av många\r\narbetsmarknadspolitiska åtgärder saknar många\r\nmänniskor med handikapp fortfarande ett jobb.\r\nDet gäller i stor utsträckning människor med\r\nfunktionshinder.</pre><pre>Det finns en hel del orosmoln beträffande de\r\nhandikappades sysselsättning på 90-talet.</pre><pre>*  Den nu dämpade efterfrågan på arbetskraft kan\r\nleda till ett minskat intresse för att se\r\narbetshandikappade som en verklig resurs och en\r\ndel av arbetskraften.</pre><pre>*  Utbudet av arbetsuppgifter förändras. Samhället\r\nfår en ökad specialisering, enklare arbetsuppgifter\r\nförsvinner, rationaliseringar sker, och mer\r\narbetsintensiv produktion flyttar utomlands.</pre><pre>*  Ökade krav på utbildning och kompetens kan ge\r\nytterligare svårigheter för arbetshandikappade.</pre><pre>Vår reservation nr 8 handlar om\r\narbetsförmedlingens ansvar för handikappade\r\nungdomar och deras möjligheter att komma in i\r\nförvärvsarbetslivet. Vi pekar på att det behövs mer\r\nkonkreta och kraftfulla åtgärder. Samtidigt som de\r\nresurser som avsätts för att bereda handikappade\r\narbete har varit starkt begränsade, har det\r\negentligen inte funnits någon begränsning när det\r\nhar gällt resurserna för att förtidspensionera\r\nmänniskor.</pre><pre>Möjligheterna har nu utökats till viss del genom\r\növerföring av resurser från\r\nsocialförsäkringssektorn till\r\narbetsmarknadspolitiska åtgärder. Detta har gjorts\r\nså att det nu finns möjlighet till vilande\r\nförtidspension som ett instrument i\r\nrehabiliteringsprocessen. I december 1990 hade\r\n305 616 förtidspension och 55 740 sjukbidrag.\r\nLönebidrag för förtidspensionerade kan utgå med\r\nupp till halva kostnaden för lön och sociala avgifter.\r\nVi tycker att det är viktigt med ett utökat\r\ntillämpningsområde för detta instrument.</pre><pre>För de handikappade ungdomarna är insatserna vid\r\növergång från skola till arbetsliv mycket viktiga för\r\natt de skall få ett fotfäste på arbetsmarknaden. Det\r\ngäller bl.a. möjligheterna till vägledning inför\r\nyrkes- och studieval, möjligheten att pröva olika\r\narbetssituationer samt tillgången till hjälpmedel,\r\npersonlig assistans och psykosocialt stöd.</pre><pre>Många ungdomar med omfattande funktionshinder\r\nhar ofta små möjligheter att få praktiskt\r\nsommararbete och på det sättet skaffa sig\r\nerfarenheter av arbetslivet. Det beror inte bara på\r\natt de har svårt att hitta ett jobb. Det är också svårt\r\nför dem att få färdtjänst, arbetsbiträde och\r\narbetstekniska hjälpmedel. Det är självklart för\r\nmånga andra ungdomar att ha ett sommararbete,\r\noch vi tycker att det finns all anledning att lägga ner\r\nmer kraft på att också handikappade skall få det.</pre><pre>Mot bakgrund av att de handikappade som har\r\navslutat en utbildning har stora svårigheter att\r\nkomma ut på arbetsmarknaden bör\r\narbetsförmedlingarna aktiveras mer.\r\nArbetsförmedlingarna och skolans syo-\r\nfunktionärer borde jobba mer för att förbättra de\r\nhandikappade ungdomarnas möjligheter.\r\nArbetsförmedlingarna bör få ett större ansvar för\r\natt följa upp de handikappade ungdomar som har\r\navslutat sina studier. Något sådant allmänt ansvar\r\nfinns inte inskrivet för arbetsförmedlingarna. Vi\r\nmenar att det borde finnas.</pre><pre>Själva handikappet kan också medföra att den\r\nhandikappade ibland har hög frånvaro. Detta är\r\nytterligare en faktor som försvårar inträdet på\r\narbetsmarknaden. Vi har pekat på att ett sätt att\r\nlösa detta problem vore att dela på ett\r\nheltidsarbete. Om t.ex. två eller tre personer\r\ndelade på en heltidstjänst skulle frånvaron bli\r\nmindre kännbar för arbetsgivaren, och flera\r\nhandikappade skulle också kunna känna verklig\r\narbetsgemenskap. Det är klart att det finns en\r\nmängd praktiska problem med detta, men man\r\nborde kunna anstränga sig för att få fram en sådan\r\nhär konstruktion, tycker vi i folkpartiet.</pre><pre>Rent allmänt har utskottets majoritet i sitt svar på\r\nvåra förslag pekat på projektet ''Arbete åt unga\r\nhandikappade''. I AMS uppföljning av projektet\r\nser man att en tredjedel av de förtidspensionerade\r\nungdomarna efter tre års uppföljning av den\r\nuppsökande verksamheten fortfarande saknade\r\nsysselsättning utanför hemmet och att ungefär en\r\ntredjedel hade oavlönad sysselsättning. Självfallet\r\ntycker vi att det är positivt att en tredjedel har fått\r\narbete eller utbildning av något slag. Men det\r\nräcker inte. Alla insatser som görs på det här\r\nområdet lönar sig, framför allt mänskligt men också\r\nsamhällsekonomiskt.</pre><pre>För många handikappade är tillgång till\r\narbetshjälpmedel en förutsättning för att man skall\r\nkunna fungera bra i arbetslivet. Under ett par år\r\nhar AMS bedrivit en aktiv verksamhet för att\r\nutveckla bl.a. tekniska hjälpmedel för\r\narbetshandikappade. Dessa hjälpmedel är dyra att\r\ninförskaffa, och nu föreslår regeringen att det inte\r\nlängre skall finnas möjlighet att få stöd till\r\narbetshjälpmedel för personer som redan har en\r\nanställning. Vi tycker att det är helt felaktigt.</pre><pre>En anställd kan ju drabbas av en skada eller ett\r\nhandikapp som gör att hon eller han inte kan\r\nfortsätta sin anställning utan att ha tillgång till ett\r\nhjälpmedel, t.ex. en punktskriftsdator. Vi tycker\r\natt starka skäl talar för att arbetsmarknadsverket\r\näven framöver skall kunna medge bidrag för\r\ninstallation av hjälpmedel för redan anställda.\r\nRiksdagen bör därför anslå ytterligare 75 milj.kr.\r\ntill detta ändamål.</pre><pre>Utskottet tar faktiskt inte ställning, i avvaktan på\r\npropositioner om arbetsmiljö och rehabilitering.\r\nSamtidigt säger utskottet dock att utskottet godtar\r\nregeringens beräkning av medelsbehovet för\r\narbetshjälpmedel men räknar med att beräkningen\r\nkan ändras. Man vet faktiskt varken ut eller in.\r\nFolkpartiet liberalerna står i alla fall fast vid att det\r\nbehövs ytterligare 75 milj.kr. till arbetshjälpmedel.\r\nDet yrkandet kommer vi att återkomma med. Det\r\nfinns också i vår satsning på det glömda Sverige.</pre><pre>I ett frågesvar i torsdags sade Mona Sahlin att hon\r\nskulle återkomma till frågan om hur hon ser på\r\nhelheten Samhall. Jag ser med stor spänning fram\r\nmot det. Men det var inget nytt i hennes tal här i\r\ndag.</pre><pre>Samhall redovisade förra veckan en intressant\r\nversion av Samhallskoncernen mot år 2000 och\r\nstrategier för att nå dit. De flesta av de 25 förslagen\r\nför en utveckling av Samhall kan vi i folkpartiet\r\nliberalerna väl instämma i. Vi får anledning att\r\nåterkomma till dem framöver. För dagen skall vi\r\ntala om de aktuella förslagen i vår motion från\r\nfolkpartiet liberalerna.</pre><pre>Samhall har i samråd med\r\narbetsmarknadssstyrelsen föreslagit att fler\r\narbetshandikappade bör beredas arbete inom\r\nSamhall under budgetåret 1991/92. Regeringen har\r\ndock föreslagit att verksamheten inte skall öka.\r\nOckså här har vi en annan uppfattning. Vi tycker\r\natt verksamheten bör öka under det kommande\r\nbudgetåret med 450 000 arbetstimmar. För det har\r\nvi också anslagit 50 milj.kr.</pre><pre>För oss är det -- inte minst med anledning av den\r\nsysselsättningssituation som vi har i dag -- mycket\r\nmärkligt att utskottsmajoriteten inte är beredd att\r\nutöka timramen för Samhall. Att man inom\r\nSamhall har varit mån om arbetsmiljön och ställt\r\nupp för sina anställda har gjort att frånvaron har\r\nminskat. Men går regeringens och\r\nutskottsmajoritetens förslag igenom kommer detta\r\nfaktiskt att föra med sig att Samhall måste avskeda\r\narbetshandikappade. Tycker verkligen Bo Nilsson\r\natt det är rimligt?</pre><pre>Vi förutsätter att den utredning som har att se över\r\nSamhalls verksamhet särskilt beaktar våra förslag\r\nom utökade möjligheter för psyskiskt\r\nutvecklingsstörda och gravt handikappade att få\r\narbete inom Samhallsgruppen.</pre><pre>De inbyggda verkstäder som bedrivs i Samhalls regi\r\nbetraktas inte längre som en försöksverksamhet\r\nutan som en normal verksamhetsform. Enligt vår\r\nmening är det nu angeläget att gå vidare och släppa\r\nkravet på att antalet arbetshandikappade måste\r\nvara minst fem på varje arbetsplats för att en\r\ninbyggd verkstad skall kunna komma till stånd. Ett\r\nslopande av denna regel skulle innebära att även\r\nmindre företag kunde ta emot arbetshandikappade.\r\nOfta är de mindre företagen särskilt väl lämpade för\r\nsådana uppgifter. Det borde vara möjligt för\r\nSamhall att komplettera den befintliga\r\narbetsledningen med särskilda kurativa insatser, så\r\natt de sociala målen för det skyddade arbetet kan\r\nuppnås.</pre><pre>Vi tycker att de nya riktlinjerna, som utskottet\r\nhänvisar till, inte tillräckligt underlättar för de små\r\nföretagen att ha s.k. inbyggda verkstäder. Man\r\nsätter upp hinder i stället för att underlätta\r\nverksamheten. Självklart tycker vi det är bra med\r\nanställning med flexibla lönebidrag men det ena\r\ngoda får inte utesluta det andra goda.</pre><pre>Låt mig slutligen säga några ord om den mycket\r\nomdiskuterade frågan om flexibla lönebidrag. För\r\nmånga handikappade är lönebidrag ett bra sätt att\r\nfå fotfäste på arbetsmarknaden. Under ett par år\r\nhar det pågått försöksverksamhet med flexibla\r\nlönebidrag. Verksamheten innebär att\r\nlönebidragets nivå kan anpassas efter den\r\narbetshandikappades förutsättningar. Det är\r\nsjälvfallet mycket bra. Erfarenheterna från\r\nförsöksverksamheten i Kronobergs län är också\r\nmycket goda.</pre><pre>Det är viktigt att bidragssystemet konstrueras så att\r\nman underlättar placeringar inom de sektorer på\r\narbetsmarknaden där förutsättningarna är större\r\nför de anställda att på sikt övergå till en reguljär\r\nanställning utan bidrag. Det ger systemet med\r\nflexibla lönebidrag större möjligheter till.\r\nRegeringen och utskottet föreslår nu att flexibla\r\nlönebidrag skall tillämpas över hela\r\narbetsmarknaden. Det tycker vi i folkpartiet\r\nliberalerna är bra.</pre><pre>Vi förutsätter också att ett system med flexibla\r\nlönebidrag skall kunna tillämpas så att bidragsnivån\r\nkan justeras både uppåt och nedåt. Det\r\nförekommer faktiskt att de lönebidragsanställdas\r\narbetsförmåga försämras under anställningens\r\ngång, och då måste det finnas möjlighet att justera\r\nbidragsnivån uppåt.</pre><pre>Förslaget om flexibla lönebidrag har oroat många,\r\nhelt naturligt framför allt kulturinstitutionerna och\r\nde allmännyttiga organisationerna där\r\nlönebidragen är av mycket stor betydelse. Det\r\nhandlar om 1,5--2 miljarder kronor i lönebidrag via\r\narbetsmarknadsbudgeten.</pre><pre>Utskottet delar självklart denna oro och har, tycker\r\njag, genom klara skrivningar visat att enskilda\r\nmänniskor inte får råka illa ut samt att berörda\r\ninstitutioner och organisationer, i varje fall inte i\r\nregel, skall påverkas av bidragsförändringen förrän\r\ndet är aktuellt med nyanställningar. Inte heller i\r\ndessa fall skall det behövas bli tal om sänkta bidrag,\r\nmen arbetsgivarna får vara beredda att acceptera\r\nanställning av personer med svårare\r\nfunktionsnedsättningar.</pre><pre>Jag behöver inte upprepa vad som står i texten i\r\nutskottsbetänkandet -- det har Mona Saint Cyr varit\r\ninne på. Men skulle de arbetshandikappade förlora\r\nsitt arbete, då skulle de totala kostnaderna för\r\nsamhället bli större och det personliga lidandet\r\nännu större. Därför gäller det att gå försiktigt fram.\r\nDet är något som jag hoppas att vi också är överens\r\nom.</pre><pre>Sedan kommer det märkvärdiga. Majoriteten i\r\nutskottet är inte beredd att följa upp vad man säger\r\ni utskottet, nämligen att på sedvanligt sätt ge\r\nregeringen till känna vad man skriver. Vad betyder\r\negentligen detta, Bo Nilsson? Är man inte beredd\r\natt ta konsekvenserna? Om oönskade effekter\r\nuppstår inom t.ex. kulturinstitutionerna, skall då\r\ninte regeringen vidta erforderliga åtgärder?\r\nUtskottet har på ett helt annat sätt än regeringen i\r\npropositionen lagt sig vinn om att försöka lösa de\r\nsvårigheter som eventuellt kan uppstå. Man har\r\ntagit hänsyn till yttrandet från kulturutskottet och\r\ntill alla motioner som inkommit i frågan. Motiverar\r\nverkligen inte detta ett tillkännagivande, Bo\r\nNilsson? Det här är mycket märkligt.</pre><pre>Kjell-Arne Welin har i många år motionerat om att\r\nman skall ta bort taket för lönebidragsplatser hos\r\nde allmännyttiga organisationerna. I det nya\r\nsystemet med flexibla lönebidrag slopas det här\r\ntaket och andra begränsningar. Det innebär alltså i\r\npraktiken ett bifall till Kjell-Arne Welins motion,\r\näven om det i den ibland konstiga\r\nriksdagsbehandlingen blir ett avslag. Det viktiga är\r\nändå att det kanske kan ge ytterligare några\r\narbetshandikappade meningsfull sysselsättning.</pre><pre>Herr talman! I tider med ökad arbetslöshet tycker\r\nvi i folkpartiet liberalerna att det är särskilt\r\nangeläget att skydda de värst utsatta, däribland de\r\nhandikappade. Därför skall jag sluta med att ställa\r\ntre konkreta frågor till Bo Nilsson:</pre><pre>1. Varför är man inte nu beredd att öka timramen\r\nför Samhall så att man slipper avskeda\r\narbetshandikappade?</pre><pre>2. Varför är man inte beredd att underlätta för\r\nsmåföretag att ha s.k. inbyggda verkstäder?</pre><pre>3. Varför tar man inte t.ex. kulturinstitutionernas\r\noro på allvar, så att man uppmanar regeringen att\r\nvidta speciella åtgärder, om flexibla lönebidrag\r\nskulle komma att drabba kulturen alltför hårt?</pre><pre>Med detta, herr talman, uttalar jag att jag ställer\r\nmig bakom folkpartiet liberalernas reservation men\r\nyrkar bifall enbart till reservationerna 12 och 21.</pre><pre></pre><pre>Anf. 54 KERSTI JOHANSSON (c):</pre><pre>Herr talman! Vi har fört en lång debatt om\r\narbetsmarknadspolitiska frågor. Tidigare talare har\r\nkommenterat arbetsmarknadsläget som kraftigt\r\nhar försämrats och som enligt alla prognoser\r\nkommer att försämras ytterligare.</pre><pre>I ett pressmeddelande från\r\narbetsmarknadsstyrelsen förra veckan sias om att\r\nnedgången på arbetsmarknaden under de närmaste\r\n15 månaderna blir den djupaste under\r\nefterkrigstiden och att arbetslösheten kan komma\r\natt uppgå till 4,5 %. Det är genomsnittssiffran för\r\nlandet. Vi vet att andelen arbetslösa i många län\r\noch länsdelar kommer att vara mycket högre och att\r\nmerparten näringsgrenar drabbas, i den mån de\r\ninte redan är drabbade. I något län har man tyvärr\r\nredan uppnått procenttalet 4,5 i arbetslöshet -- med\r\nråge.</pre><pre>De yngre dominerar bland dem som varslats om\r\nuppsägningar, men också många äldre har varslats.\r\nJust för de senare kan det bli svårt att ta sig tillbaka\r\ntill arbetslivet.</pre><pre>Ännu svårare kan det komma att bli för människor\r\nmed arbetshandikapp. Handikappade har, även\r\nunder högkonjunktur, ofta svårare att kunna välja\r\narbete efter egna önskemål. Hamnar vi i en\r\nlågkonjunktur med en allmänt försämrad situation\r\npå arbetsmarknaden, så slår den oerhört hårt mot\r\ndem som redan har en svag förankring i arbetslivet.\r\nDet gäller bl.a. de arbetshandikappade.</pre><pre>I arbetsmarknadsstyrelsens prognoser om\r\nutvecklingen på arbetsmarknaden, som jag nyss\r\nrefererade ur, sägs att möjligheterna att slussa ut\r\narbetshandikappade i arbete kommer att försämras\r\ndrastiskt under det närmaste året. Det är verkligen\r\nillavarslande. Om ingenting görs för dessa\r\nmänniskor kan de riskera att hamna mycket långt\r\nbak i arbetslöshetskön -- i den mån deras behov av\r\narbete över huvud taget uppmärksammas.</pre><pre>Vi i centerpartiet hävdar att aktiva insatser måste\r\ngöras överallt där det över huvud taget är möjligt\r\nför att i tid värna om jobben för de\r\narbetshandikappade. Det gäller att bereda också\r\ndessa människor arbete.</pre><pre>Vi har i en motion föreslagit en förstärkning av\r\nSamhall. Det har vi gjort därför att vi anser att det\r\ni nuvarande situation med ökade svårigheter på\r\narbetsmarknaden är särskilt angeläget att den\r\nresurs som företagsgruppen Samhall utgör tas till\r\nvara så att dess kompetens främst kommer de\r\nutsatta arbetshandikappade till del.</pre><pre>Den kartläggning som 1989 års\r\nhandikapputredning gjorde visade att nästan tre av\r\nfyra svårt handikappade saknade arbete eller annan\r\ndaglig sysselsättning utanför hemmet. För många\r\nav dem var det en tragedi.</pre><pre>Mot bakgrund av de behov som finns är det\r\nangeläget att verksamheten inom Samhall får\r\nbyggas ut. Detta har vi tillsammans med folkpartiet\r\ntagit upp i reservation 21.</pre><pre>Vi skiljer oss emellertid åt i fråga om\r\nmedelsanvisningen. I centern anser vi att Samhalls\r\nanslag bör räknas upp med 100 milj.kr. i\r\nförhållande till regeringens förslag. Denna\r\nhemställan finns i reservation nr 23. Med en\r\nuppräkning med 100 milj. kr. kan man undvika att\r\nfå en olycklig neddragning av antalet\r\narbetstillfällen inom Samhall -- vilket annars är vad\r\nsom väntar -- och man kan även få nya platser, som\r\ndet alltså finns och kommer att finnas ett stort\r\nbehov av.</pre><pre>Vad gäller lönebidragen kommer fr.o.m. nästa\r\nbudgetår det nuvarande regelsystemet, med dess\r\nkoppling av bidragsnivån till olika\r\narbetsgivarkategorier, att ändras, så att vi i stället\r\nfår ett system som på ett flexibelt sätt anpassar\r\nlönesubventioneringen till den enskilde\r\narbetstagarens arbetsförmåga.</pre><pre>Med en övergång till flexibla lönebidrag skall det bli\r\nmöjligt att också skapa fler\r\nlönebidragsanställningar inom anslagsramen.\r\nDetta är positivt.</pre><pre>Det finns dock mycken oro ute, främst hos\r\nkulturinstitutioner och allmännyttiga\r\norganisationer, som tidigare har påpekats. Det är\r\nmånga kulturinstitutioner, statliga och icke-\r\nstatliga, som för sin verksamhet är starkt beroende\r\nav den arbetsinsats som görs av\r\nlönebidragsanställda. I särskilt hög grad gäller\r\ndetta institutioner med -- i förhållande till antalet\r\növriga anställda -- många lönebidragsanställda. Det\r\ngäller t.ex. landsarkiven och ett stort antal museer,\r\ninte minst länsmuseerna. Även folkrörelsearkiven\r\när mycket beroende av de resurser som tillförs\r\narkiven genom de lönebidragsanställdas insatser.</pre><pre>Kulturutskottet har yttrat sig till\r\narbetsmarknadsutskottet i just den här frågan och\r\nuttryckt oro över vad övergången till flexibla\r\nlönebidrag innebär för just kultursektorn. Oron\r\nkan vara befogad. Vi vet att de ekonomiska\r\npåfrestningarna på kultursektorn är stora i dag och\r\natt man, så länge inga ytterligare resurser tillförs\r\nkulturinstitutionerna, är starkt beroende av\r\nlönebidragsanställningarna.</pre><pre>Nog hade det varit bra om vi hade fått en prövning\r\noch en bedömning av vilka effekter en generell\r\ntillämpning av flexibla lönebidrag skulle komma att\r\nfå, inte minst för denna sektor. Det var ju också vad\r\nsom utlovades förra året när\r\narbetsmarknadsutskottet i sitt betänkande\r\nkonstaterade att ''det var tillfredsställande att AMS\r\ni samråd med statskontoret bl.a. skulle belysa\r\nkonsekvenserna av en omläggning till flexibla\r\nlönebidrag för de mest berörda verksamheterna''. I\r\nde berörda verksamheterna innefattades framför\r\nallt kultursektorn.</pre><pre>Av detta blev tyvärr ingenting, men vi har aldrig\r\nfått veta varför. Nu skriver utskottet i detta\r\nbetänkande att övergången till flexibla lönebidrag\r\ninte nämnvärt kommer att påverka situationen för\r\nkulturinstitutionerna och de allmännyttiga\r\norganisationerna, utan lönebidragen kommer att\r\nbetalas ut till dessa för deras anställda i samma\r\nomfattning som förut. Det är först på sikt som\r\nproblem kan komma att aktualiseras. Vidare sägs\r\natt om oönskade effekter uppstår inom\r\nkulturinstitutionerna på grund av införandet av\r\nflexibla lönebidrag, har regeringen att vidta\r\nerforderliga åtgärder med hänsyn till den fortsatta\r\nverksamheten.</pre><pre>För att vara säkra på att regeringen verkligen vidtar\r\nåtgärder om de oönskade effekterna uppstår, är vi\r\nav den meningen att riksdagen på denna punkt\r\nborde göra ett tillkännagivande till regeringen. Det\r\nhar vi uttryckt i reservation nr 12, som är gemensam\r\nför centern, folkpartiet, moderaterna och\r\nmiljöpartiet.</pre><pre>Därtill anser vi i centern att de handikappades\r\nökade svårigheter på arbetsmarknaden till följd av\r\ndet förändrade arbetsmarknadsläget motiverar att\r\nanslaget, utöver den anslagsökning som\r\nregeringsförslaget innefattar, förstärks med\r\nytterligare 100 milj.kr. Detta tas upp i reservation\r\nnr 19.</pre><pre>Herr talman! Centern har ytterligare ett\r\nmotionsyrkande som vi återkommer med och som\r\nvi även i år har följt upp i en reservation, nr 9, som\r\när betitlad Samhällsekonomisk studie av en\r\narbetsgaranti för handikappade.</pre><pre>Många människor med olika funktionshandikapp\r\nslås i dag ut från arbetsmarknaden. Trots att\r\nstödåtgärder sätts in för att underlätta inträde i\r\narbetslivet, är vissa handikappgrupper\r\nmissgynnade. Som jag tidigare sade, är det en\r\nmänsklig tragedi att vilja arbeta men inte kunna få\r\nen anställning. Även samhällsekonomiskt är det\r\nbäst när arbetshandikappade ges möjlighet att\r\narbeta. Om de inte får denna möjlighet\r\nuppkommer stora kostnader, inte bara på\r\nstatsbudgeten utan också inom sjukförsäkrings- och\r\npensionssystemen.</pre><pre>Det är mot den bakgrunden som centern för fram\r\nkravet på en samhällsekonomisk studie med syfte\r\natt analysera de samhällsekonomiska konsekvenser\r\nsom skulle bli följden om alla arbetshandikappade\r\nsom vill ha arbete också bereddes arbete, antingen\r\npå den öppna marknaden eller inom den skyddade\r\nsektorn. Vi är av den uppfattningen att de\r\nsamhällsekonomiska vinsterna i form av minskat\r\nbehov av pensionering och minskad belastning på\r\nsjukförsäkringssystemet är stora. Men framför allt\r\när det av hänsyn till de enskilda människor det här\r\ngäller som centern vill ha en översyn. Det finns\r\nredan mycket material som kan användas och som\r\nman kan ha nytta av. Vi vill också att studien\r\ngenomförs under parlamentarisk medverkan. Vi\r\nvill ha det så därför att vi tror att det kan underlätta\r\nde offensiva åtgärder som studien kan ge anledning\r\ntill.</pre><pre>Herr talman! Jag står bakom de reservationer som\r\nhar stöd av centerpartiet. Jag yrkar bifall till\r\nreservationerna nr 9, 12, 19 och 21 till betänkande\r\nAU12 och till reservation nr 7 till betänkande\r\nAU11.</pre><pre>Anf. 55 LARS-OVE HAGBERG (v):</pre><pre>Herr talman! Man kan i den här debatten\r\nobservera att alla partier är eniga om att vi går mot\r\nen svår tid på arbetsmarknaden. Frågan är vilka\r\nmedel och vilken politik som i detta läge skall\r\nanvändas. Man kan också observera att det i dag\r\nfinns en stark misstro mot politikernas hantering av\r\narbetslöshetsproblemet, speciellt bland krafterna\r\nutanför det politiska livet på de s.k. marknaden,\r\ndär man förväntar sig att förhållandena i Sverige\r\nskall vara av samma art som förhållandena i\r\nEuropa. Inom den generella välfärden fick man i\r\nhöstas en erfarenhet av detta genom besluten om\r\nsjukförsäkringen. Frågan är nu -- och där står\r\nkampen -- om det även när det gäller arbetslösheten\r\nkommer att ske en sådan anpassning till europeiska\r\nförhållanden, om även arbetslösheten kommer att\r\nbli en bricka i spelet.</pre><pre>Vänsterpartiet har till arbetsmarknadsutskottets\r\nbetänkande 12 fogat två reservationer. Den ena\r\ngäller medelsanvisningar till arbetarskyddsverket.\r\nVi vill öka det anslaget med 3 milj.kr., så att man\r\nfår ökade möjligheter till kompetensutbyggnad för\r\natt kunna se hur arbetsmiljön verkligen ser ut. Den\r\nandra reservationen gäller anslag till\r\narbetsmiljöinstitutet för utbildning av\r\nföretagsläkare inom företagshälsovården och för\r\nskyddsombudsutbildning.</pre><pre>Detta är bara delar i det paket som gäller\r\narbetsmiljöns betydelse. I ett sämre\r\nkonjunkturläge som dagens kanske frågan om det\r\nmeningsfulla arbetet kommer i skymundan.\r\nArbetsmiljön har en oerhörd betydelse när det\r\ngäller att hävda det meningsfulla arbetet, och det\r\nhar inom arbetarrörelsen rått en väldig skillnad\r\nmellan strävan efter arbete åt alla och full\r\nsysselsättning. Att hävda den fulla sysselsättningen\r\nkan gälla att ge människor möjligheter att försörja\r\nsig, men det handlar til syvende og sidst om att\r\nutveckla människors möjligheter att göra någonting\r\nvettigt i det här samhället. Det är då det\r\nmeningsfulla arbetet som är viktigt.</pre><pre>Men i rak motsats till att människor har\r\nmeningsfulla arbeten ser vi nu en massiv utslagning,\r\noch utslagningen har ju på intet sätt minskat på\r\ngrund av att 10 miljarder eller 15 miljarder har\r\nkommit in i en fond för rehabilitering. Det är\r\nsamma värderingar som råder på\r\narbetsmarknaden, det är samma makt som råder på\r\narbetsplatsen, och det är samma drivkraft som gör\r\natt människor i både offentlig och privat\r\nverksamhet har det väldigt bekymmersamt.</pre><pre>Som Börje Hörnlund påpekade är det framför allt\r\nkvinnorna som under de senaste två årtiondena har\r\nfått ta mest stryk vad gäller hälsan. De har i och för\r\nsig kommit in på arbetsmarknaden, men de har de\r\nutan tvivel sämsta jobben. Dessa bör värderas upp.</pre><pre>I betänkandet föreslås förändringar i reglerna\r\ngällande de handikappade på arbetsmarknaden.\r\nFör de handikappade är det ju helt avgörande hur\r\narbetsmarknaden ser ut, om det över huvud taget\r\nfinns någon möjlighet att slussa ut handikappade på\r\narbetsmarknaden. Huvudfrågan för de\r\nhandikappade, den som framöver kommer att vara\r\nhelt och hållet avgörande, är om regeringen\r\nkommer att satsa pengar på AMS och om man\r\nkommer att vidta kraftfulla åtgärder av ekonomisk-\r\npolitisk art som gör att alla får plats på\r\narbetsmarknaden.</pre><pre>Det finns i detta också en motsättning. Om vi\r\nrehabiliterar dem som i dag slås ut blir det också fler\r\npå arbetsmarknaden, och då krävs fler jobb. Då går\r\ndet inte att bara satsa på utbildning, utan man\r\nhamnar till sist i det läget att det är nödvändigt att\r\nskapa fler arbeten totalt sett. Och hur klarar man\r\ndå sysselsättningen för de utsatta grupperna?</pre><pre>Vi kan i dag konstatera -- och jag tror att det är en\r\ninsikt som regeringen delar -- att regeringens väg,\r\nden s.k. tredje vägen, har havererat och att\r\ndevalveringen var ett gigantiskt och egentligen\r\nstrukturellt misstag. Vi lider därför i dag av en\r\nstrukturell kris och av en nedgång i konjunkturen.</pre><pre>Jag lyssnade noga på den tidigare debatten, och jag\r\nförväntade mig att de som värnar om alla skulle\r\nföreslå något ordentligt medel, så att alla kan få\r\narbete. Jag lyssnade inte minst på företrädarna för\r\nmoderaterna, som kanske kommer att ta ledningen\r\ni en kommande regering. Jag upptäckte då att\r\nmoderaterna förespråkade en sänkning av\r\nlöneskatten -- och en ordentlig sänkning, efter vad\r\njag förstår. Vad är då egentligen skillnaden mellan\r\ndetta och en devalvering? Vad var det som hände\r\nefter devalveringen? Jo, vinsterna rök upp i taket,\r\noch man började använda vinsterna till allt annat än\r\nproduktiva investeringar. Gamla branscher satt\r\nfast, och det blev inte fråga om något nyskapande.\r\nVad hände med den gigantiska vinstökningen inom\r\nföretagen, om inte exakt samma sak, dvs. det blev\r\ningen skillnad. Skillnaden mellan den tredje vägen\r\noch en moderat väg är alltså ganska liten i fråga om\r\nmetoderna att förnya svenskt näringsliv och\r\nmöjligheterna att ge arbete åt alla.</pre><pre>Det är anmärkningsvärt hur litet som har nämnts\r\nom den kovändning regeringen gjorde i höstas, när\r\nman förklarade att det övergripande målet var att\r\nbekämpa inflationen. Den förändring som har skett\r\npå ett år kan ju inte bara vara redaktionell.\r\nSocialdemokraternas målsättning har ju ändrats\r\nfrån strävan efter arbete åt alla -- som\r\nförespråkades av den förre finansministern, han i\r\nNacka -- till inflationsbekämpning, som värderas\r\nhögst av den nye finansministern. Det här kan inte\r\nbara vara fråga om en redaktionell förändring.</pre><pre>I den politiska retoriken märks den här\r\nförändringen ganska tydligt. Räntekrisen i höstas\r\nfick som följd extra propositioner och skrivelser,\r\noch i samband med dessa talade man på marknaden\r\nganska öppet om att regeringen hade anpassat sig\r\ntill europeiska förhållanden.</pre><pre>Det politiska livet har nu -- till det bättre -- nyktrat\r\ntill. Socialdemokraterna har kommit igen i en fråga\r\nsom är klassisk för socialdemokratin, nämligen\r\nhävdandet av sysselsättningen. Det återstår nu att\r\nse om man verkligen satsar. Hittills har man bara\r\ntalat.</pre><pre>Jag skall även säga något om\r\nRehnbergkommissionen, som skall rädda jobben.\r\nDet går inte att äntra talarstolen i en\r\narbetsmarknadspolitisk debatt utan att nämna det\r\nfenomenet. Vi skall alltså rädda arbetena i landet\r\ngenom att totalt sett hålla tillbaka lönerna. Det\r\ninnebär alltså att vi nu skall införa konkurrens med\r\nlåga löner. Man sänker löneutrymmet under tre år.\r\nÅr 1993 skall stabiliseringsavtalet räknas av. Vi ser\r\nredan effekterna. På riksbanken har man höjt\r\nlönen för 94 stycken, landstinget i Dalarna tänker\r\nhöja upp läkarnas lön ännu högre och det finns fler\r\ns.k. hemliga avtal som medför att de välutbildade,\r\nvälartade och gångbara på marknaden kan få\r\nriktiga löneökningar medan det stora\r\nlönekollektivet får en höjning med endast 100--200\r\nkr. Priserna tänker man dock inte göra något åt.\r\nRegeringen säger att man har talat med KF och\r\nDagab. På den nivån ligger det.</pre><pre>Detta skall anses rädda jobben. Man frågar sig hur\r\ndet kan rädda jobben eftersom man inte gör något\r\nåt marknaden. Skall man införa ett nytt\r\nstabiliseringsavtal när detta avtal upphör? Hurdana\r\nblir kompensationskraven, eftersom man har ökat\r\nlöneskillnaderna? Vad blir följden för\r\nsysselsättningen i nästa omgång? Dessa frågor, som\r\ngäller svagheter i systemet, svarar ingen på.</pre><pre>Jag är dessutom mycket förvånad över\r\nsocialdemokratins argumentation. Jag lyssnade här\r\nsärskilt till arbetsmarknadsministern när hon sade\r\natt vi skall stärka den enskildes ställning. Vad gör\r\nman för de arbetandes organisationer? Det talas\r\nnumera mycket om den enskildes möjligheter i\r\narbetslivet, men den kollektiva styrkan är som\r\nbortblåst. Resultatet av Rehnbergkommissionens\r\nförslag blir två års förluster för fackföreningarna,\r\neftersom de inte får syssla med annat än att kanske\r\nhjälpa någon med försäkringar. Vad händer med\r\nmarknadens krafter i nästa omgång?\r\nRationaliseringar och annat kanske går igenom.\r\nVad händer då med sysselsättningen? Då kanske\r\nsocialdemokraterna inte sitter i regeringen, men\r\ndet är onekligen ett stort problem för dem som\r\nbefinner sig där.</pre><pre>Vi i vänsterpartiet menar att det i detta fall inte ens\r\nräcker med att gå omkring på två ben. Här måste\r\nännu flera ben vara i rörelse för att man skall få fart\r\npå ekonomin och sysselsättningen. Det går inte att\r\ntala väl om handikappade, utsatta grupper,\r\nungdomar och kvinnor om man inte inför en rad\r\nåtgärder.</pre><pre>Vänsterpartiet tänker föreslå regeringen att man\r\nskall genomföra minst nio åtgärder. Nu är det läge\r\natt förkorta arbetstiden. Det är en åtgärd. Man kan\r\nbörja med en kvart om dagen. Ge AMS 10\r\nmiljarder. Sätt i gång med ett ROT-program\r\nsnabbt. Vi kan omedelbart börja bygga upp den\r\näldre- och barnomsorg som vi har lovat våra äldre\r\noch barn. Vi skall se till att den omsorgen bedrivs\r\noch ge kommunerna pengar. Det finns en rad\r\nförslag och generella politiska åtgärder som kan\r\ngenomföras för att stärka den inhemska\r\nmarknaden. Til syvende og sidst handlar det om att\r\nman skall ha arbete i Sverige. Vi kan inte utbilda\r\noss hur länge som helst.</pre><pre>Herr talman! Avslutningsvis vill jag komma med ett\r\nberöm till regeringen. Det vill jag ge på ett område\r\nsom har berörts mycket litet, nämligen\r\nvikarieutbildningen. Om det i\r\nkompletteringspropositionen kommer ett förslag\r\nav någorlunda omfattning -- jag tror att utskottets\r\nordförande nämnde detta -- innebär det en oerhörd\r\nseger för de många människor inom LO-sektorn\r\noch på andra håll som vill utbilda sig men sitter fast\r\ni arbetslivet. Det är ett krav som vi har drivit under\r\nmånga år. Vi har kallat det för teknisk-humanistisk\r\nutbildning. Om det blir verklighet har regeringen\r\nåtminstone gjort en insats för sysselsättningen. De\r\növriga åtgärderna ställer sig vänsterpartiet mycket\r\ntveksamma till i det här läget.</pre><pre>Med detta, herr talman, har jag yrkat bifall till\r\nreservation nr 4.</pre><pre>Anf. 56 RAGNHILD POHANKA (mp):</pre><pre>Herr talman! När man talar om arbetsmarknaden\r\nkan man inte hoppa över vår ansökan till EG. När\r\nman talar om handikappade och deras möjligheter\r\nkan man inte hoppa över vår ansökan till EG. Vilka\r\ngrupper kommer att bli förlorare när vi kommer in\r\ni EG eller anpassar oss nästintill ett medlemskap?\r\nDe handikappade blir definitivt förlorare. De\r\nhandikappade ute i Europa är mycket beroende av\r\nvälgörenhet. Det är inte de handikappade i Sverige,\r\noch det tycker vi är bra. Det finns stora brister, men\r\ndet är bra att de inte i första hand är beroende av\r\nvälgörenhet.</pre><pre>Jag kommer här inte att ta upp de övergripande\r\nfrågorna, utan jag kommer i första hand att ta upp\r\nreservationerna.</pre><pre>Man måste tänka sig att det kan komma fram\r\nsådana förslag som det har gjort i Norrbotten i dag.\r\nDet har också litet med EG-anslutningen att göra.\r\nMan har nämligen erbjudit sina anställda 4 000 kr.\r\nper månad i sänkt lön. Det är ett mycket speciellt\r\nförslag som nog inte har förekommit tidigare.\r\nLönestopp o.d. är okej, men vi har aldrig hört talas\r\nom förslag på sänkt lön.</pre><pre>Vi tycker också att en viktig arbetsmarknadsåtgärd\r\när att sänka arbetstiden. Målet är att full arbetstid\r\nskall utgöra sex timmar per dag. Detta har Anna\r\nHorn berört i sitt anförande.</pre><pre>Jag avser att tala om reservationerna. Vi tycker att\r\narbetsförmedlingarna har ett uppföljningsansvar\r\nför de handikappade. Vi yrkar här bifall till en\r\nfolkpartireservation. Vi anser i miljöpartiet att det\r\när mycket viktigt att man inte förtidspensionerar\r\nhandikappade, utan så länge som möjligt försöker\r\narbetsanpassa dem och se till att de får ett\r\nyrkesarbete. Det är viktigt att\r\narbetsförmedlingarna får ett ansvar att följa upp\r\ndetta, annars blir det svårt att se hur detta fungerar.\r\nAnsvaret skall i första hand inte läggas på någon\r\nannan än arbetsförmedlingarna.</pre><pre>Vi vill att det skall göras en samhällsekonomisk\r\nstudie av en arbetsgaranti för handikappade. Detta\r\nbehandlas i reservation nr 9. Vi vill studera hur\r\nsituationen ser ut, hur de handikappade mår och i\r\nvilken omfattning de har arbete. Vi vet att om en\r\nmänniska saknar arbete i tre månader har det av\r\nolika skäl redan blivit svårare att rehabilitera den\r\nmänniskan till ett arbete. De kan vara arbetslösa,\r\nha fått en arbetsskada osv. Det är därför viktigt\r\nmed en snabb rehabilitering. Om man\r\nförtidspensionerar handikappade blir det sedan\r\noerhört svårt att ge dem en meningsfull tillvaro.\r\nDet blir dessutom en oehörd samhällsekonomisk\r\nvinst om dessa människor har arbete. Även om en\r\nhandikappad inte kan prestera mer än 10 % av fullt\r\narbete, innebär det en 10-procentig vinst för\r\nsamhället och en mycket stor vinst för den enskilde.\r\nÄven när det gäller svårt handikappade är det\r\nmeningsfullt både för de handikappade och för\r\nsamhället att de har ett arbete och att man försöker\r\nanpassa dem.</pre><pre>Miljöpartiet har därför skrivit en motion som\r\nhandlar om ett handikappanpassat samhälle. Det är\r\ninte så som det så vänligt skrivs, att det redan\r\nförekommer. Man bygger faktiskt järnvägsvagnar,\r\narbetsplatser och ingångar till affärer på ett sådant\r\nsätt att det är mycket svårt för handikappade att ta\r\nsig fram, komma in eller kunna ta ett arbete. Det är\r\nsvårt för allergiker, synskadade och hörselskadade.\r\nVi menar att man skall bygga samhället så att de\r\nhandikappade är med redan i planeringen av\r\nsamhället. Därigenom underlättar man för dem att\r\ndelta i samhället och att ta ett arbete samt att\r\narbetsplatserna blir handikappanpassade så långt\r\nmöjligt.</pre><pre>Jag vill också nämna reservation nr 11, även om jag\r\ninte yrkar bifall till den. Vi står bakom denna\r\nreservation som behandlar dyslektiker. Man har\r\ngjort undersökningar under flera år och kommit\r\nfram till att så många som 10 % av barnen är svårare\r\neller lättare dyslektiker. Det behövs en anpassning,\r\nt.ex. när dessa människor skall söka in till\r\nhögskolan och när de skall få nya arbeten för att de\r\nskall klara inlärning, läsning och skrivning. Rätt\r\nanvända kan datorerna bli en bra hjälp. Om\r\ndatorerna används fel försvårar de i stället för\r\ndyslektikerna. Det blir en spärr för dem i vårt\r\ndatoriserade samhälle. Man kan dock hjälpa dessa\r\nmänniskor så att det blir en förenkling.</pre><pre>Ett annat stort problem gäller de\r\nlönebidragsanställda. För de handikappade och\r\nhandikapporganisationerna är det ett dubbelt\r\nproblem. De handikappade får möjlighet till ett\r\narbete. Många handikappade är anställda inom\r\nhandikapporganisationerna. Men det är också en\r\nhjälp för organisationerna för att de skall kunna\r\nklara sina uppgifter. Här måste man se till att det\r\nfinns ett specialdestinerat statsbidrag när det gäller\r\nde handikappade. Detta gäller även inom\r\nkultursektorn, idrotten och för ideella\r\norganisationer. Många organisationer kan få svårt\r\natt klara sina uppgifter, vilka samhället delvis\r\nstöttar sig på i dag. Man säger ofta att\r\nfrivilligorganisationerna får ta hand om den ena\r\neller den andra uppgiften. Det gäller inom\r\nflyktingpolitiken, fritidssektorn och på många\r\nandra områden. Detta är delvis uppbyggt på att\r\nlönebidragsanställda sköter det lilla kontoret eller\r\nden lilla expeditionen. Utan dem blir det svårt att\r\nekonomiskt klara dessa uppgifter. Därför yrkar jag\r\nbifall till motion A261 under mom. 18, där vi vill att\r\nkonsekvenserna av bidragsförändringen får en\r\nordentlig genomgång. Vi vill att den utvärdering\r\nsom AMS och statskontoret förutsätts utföra skall\r\nfå slutföras och remissbehandlas före ett beslut i\r\nbidragsfrågan. Det är viktigt att det görs en översyn\r\noch analys av behovet, användningen och\r\nkonsekvenserna av att man ändrar lönebidraget.</pre><pre>Herr talman! Jag yrkar således bifall till\r\nreservationerna 8, 9, 10 och 12 samt till motion\r\nA261 under mom. 18.</pre><pre></pre><pre>Anf. 57 BO NILSSON (s):</pre><pre>Herr talman! Låt mig börja med några ord till\r\nCharlotte Branting, Kersti Johansson och Lars-Ove\r\nHagberg. Det verkar som om ni ville fortsätta att\r\ndebattera betänkande nr 11. Det tolkar jag som att\r\nni tyckte att de företrädare ni hade i den debatten\r\ninte klarade sig särskilt bra. Det kan jag möjligen\r\nhålla med om. Låt oss nu emellertid hålla oss till\r\nbetänkande nr 12.</pre><pre>Lars-Ove Hagberg talade om att arbetslivsfonden\r\ninte hjälper när det gäller att skaffa jobb åt\r\nhandikappade. Jag har själv förmånen att sitta i en\r\narbetslivsfond. Jag tycker att det är mycket bra,\r\nroligt och intressant att se de fina ansökningar som\r\nkommer in, där man tar upp arbetsorganisationen\r\noch förslag till hur man skall minska\r\nlångtidssjukskrivningarna. Jag tycker att företag\r\noch fack gör en god insats här, och jag är säker på\r\natt det blir resultat. Lars-Ove Hagberg, det råder\r\ningen tveksamhet från vår sida om att arbete åt alla\r\när det viktigaste målet. Det lönar sig inte att\r\nmisstänkliggöra detta. Det går inte hem, det lyckas\r\ninte.</pre><pre>Herr talman! Årets betänkande nr 12 från\r\narbetsmarknadsutskottet handlar om\r\narbetslivsfrågor. Det tar i huvudsak upp fyra\r\nområden, nämligen arbetarskyddsverket, anslag till\r\narbetsmiljöinstitutet, lönebidrag till\r\narbetshandikappade och anslag till stiftelsen\r\nSamhall. Jag tänkte säga några ord om dessa, men\r\nvill börja med att yrka bifall till hemställan i\r\nutskottets betänkande och avslag på samtliga\r\nreservationer.</pre><pre>Låt mig börja med anslaget till\r\narbetarskyddsverket. Anslaget ger möjlighet till att\r\nförstärka verket med 50 nya tjänster. Detta passar\r\nväl in i socialdemokratins kamp för att skapa det\r\ngoda arbetet. Arbetsmiljökommissionens arbete,\r\narbetslivsfonden och en förstärkning av\r\narbetarskyddsverksamheten kommer inom det\r\nsnaraste att följas av en ny proposition om\r\nskärpningar i arbetsmiljölagen och ytterligare\r\nåtgärder för en aktiv rehabilitering. Denna offensiv\r\nvisar på den stora vikt som vi socialdemokrater\r\nlägger vid arbetet för en bättre arbetsmiljö och för\r\nen aktiv rehabilitering. Här verkar det som om det\r\nfinns en stor enighet i vart fall om behovet av\r\nförstärkning av arbetarskyddsverket, och detta\r\ngläder mig.</pre><pre>I moderaternas reservation 1 föreslås att hela\r\nkostnaden för arbetarskyddsverket skall finansieras\r\nmed arbetarskyddsavgiften. Redan i proposition\r\n1971:22 slogs fast att arbetarskyddsavgiften skulle\r\ninnefatta ett visst bidrag till statens kostnader för\r\narbetarskyddsverket m.m. Moderaterna tycks\r\nmena att medelstilldelningen skulle variera årsvis i\r\nförhållande till influtna avgifter. Detta måste vara\r\nolämpligt.</pre><pre>I reservation 4 föreslår Karl-Erik Persson att verket\r\nskall få ytterligare 3 milj.kr. till flera tjänster för att\r\nutveckla ISA-systemet ännu mer. Redan i\r\npropositionen föreslås 2,5 nya miljoner för ADB-\r\ninvesteringar och, som tidigare nämnts, till\r\nytterligare 50 yrkesinspektörer. Detta är en\r\nordentlig och rejäl satsning. Vänsterpartiets förslag\r\nom ytterligare medel är därför just nu onödigt.</pre><pre>Frågorna om arbetsmiljöinstitutets verksamhet och\r\narbetslivsforskningens organisation, som tas upp i\r\nreservationer till betänkandet, återkommer i\r\nsamband med behandlingen av\r\narbetsmarknadsutskottets betänkande nr 16 och\r\ndärmed av proposition 1990/91:69.</pre><pre>Jag tillstyrker nu bara regeringens förslag om ett\r\nanslag på drygt 4,6 miljoner för inköp av\r\nvetenskaplig apparatur.</pre><pre>I reservation 8 tar folkpartiet upp\r\narbetsförmedlingens uppföljningsansvar för\r\nhandikappade ungdomar. I denna reservation har\r\nmiljöpartiet instämt. Detta ansvar åligger redan\r\narbetsförmedlingen, som här gör ett fint jobb. Bara\r\ni projektet Arbete åt unga handikappade, som\r\nockså innefattar samarbete mellan skola och\r\narbetsförmedling, har ca 5 000 ungdomar berörts.\r\nDenna verksamhet blir nu permanent. AMS har\r\nockså visat att antalet nybeviljade förtidspensioner\r\nför personer under 30 år har minskat varje år sedan\r\n1986. Arbetet med uppföljningsansvaret är alltså\r\nredan i full gång.</pre><pre>Centern har i motioner och i reservation 9\r\nföreslagit en samhällsekonomisk studie av en\r\narbetsgaranti för handikappade. Låt mig än en gång\r\nerinra om AMS treårsuppföljning av projektet\r\nArbete åt unga handikappade och om alla de\r\nåtgärder som nu sätts in för en aktiv rehabilitering\r\ninkl. det kommande förslaget om arbetsmiljön och\r\nrehabilitering. Att nu göra ytterligare studier kan\r\ninte vara nödvändigt, när massor av insatser redan\r\när i gång. Kersti Johansson sade för övrigt att det\r\nredan finns massor med material. Lås oss använda\r\ndet och nu gå till handling i stället för att fortsätta\r\nutredningsarbetet.</pre><pre>Låt mig så gå över till frågan om lönebidragen. I\r\nfjolårets kompletteringsproposition behandlades\r\nfrågan om övergång till flexibla lönebidrag. Då\r\nutökades försöksverksamheten med flexibla\r\nlönebidrag till att omfatta tolv län. Då varnade jag\r\nför konsekvenserna för kulturinstitutioner och\r\nallmännyttiga organisationer. Sonja Rembo,\r\nmoderat, sade då: ''Nu skall det fortsättas att\r\nutredas och donas. Det går. Ni är senfärdiga.''\r\nElver Jonsson sade: ''Jag kan inte förstå att\r\nregeringen och socialdemokratin inte är beredda\r\natt ställa upp fullt ut. Det vill fyra av\r\nriksdagspartierna göra.''</pre><pre>Jag har tänkt mycket på det här. Även om jag har\r\nmycket svårt att lita på borgerliga politiker så\r\ntänkte jag: Vi skall kanske ändå tro på dem, i vart\r\nfall i den här frågan. Låt oss ta chansen!</pre><pre>Men så kommer det -- trots en mycket stark\r\nskrivning i majoritetstexten, som för övrigt\r\növerensstämmer med propositionens text -- en\r\nreservation där det sägs att om det uppstår\r\noönskade effekter skall regeringen vidta\r\nerforderliga åtgärder. Detta skall, enligt\r\nreservationen, ges regeringen till känna.</pre><pre>Vad är detta? Låt mig citera ur Allan Larssons vers\r\nfrån den 13 mars i år: ''Och själva objektiviteten\r\nsjunker i allt tyngre dvalor emedan det är valår.''</pre><pre>Jag skall också ta två citat från litteraturen, först\r\nPeer Gynt:</pre><pre>''Jag protesterar inför hela världen, men jag följer\r\nmed på färden.''</pre><pre>Och var det inte Shakespear som sade: ''Så går\r\nbeslutsamhetens friska hy i eftertankens kranka\r\nblekhet över.''?</pre><pre>Av detta spel har åtminstone jag dragit en viktig\r\nslutsats: Lita inte på borgerliga politiker, i vart fall\r\ninte om det är valår och man kan skriva\r\narbetarrörelsens regering på näsan.</pre><pre>Miljöpartiets representant tog upp risken för\r\nallmännyttiga organisationer och\r\nkulturinstitutioner. Det nu föreliggande förslaget\r\ninnebär att taket höjs till 100 %. Man kan alltså\r\ntäcka in lönekostnaden upp till 100 %. Det måste\r\nju vara en förbättring och bör inte kunna ge\r\nanledning till oro.</pre><pre>I en annan reservation skriver moderaterna att\r\nkommunerna skall ta ett allt större ansvar för\r\nskyddat arbete. Här skall bara konstateras att\r\nmoderaterna i en rad frågor vill lyfta över mer\r\nkostnader på kommunerna. Moderaterna är, som\r\nväl är, ensamma om detta förslag.</pre><pre>När det gäller anslaget till strukturstödet för\r\nbyggarbetsmarknaden eller till Galaxen menar\r\nmoderaterna att detta stöd inte är erforderligt. Jag\r\nberättade om denna inställning för en representant\r\nför en av de stora byggföretagen, som också har en\r\nledande roll i Galaxenverksamheten. Han sade då\r\natt dessa moderater är dåligt förankrade i\r\nverkligheten och att Galaxen har varit och är en\r\nriktig satsning, som är till gagn för såväl\r\nbyggindustrin som ett stort antal byggnadsarbetare.\r\nTill moderaterna vill jag säga: Ta kontakt med era\r\nvänner i SAF så kommer de att leda er in på rätta\r\nbanor i den här frågan.</pre><pre>I reservationerna nr 18 och 19 går två av de tänkta\r\nnya regeringspartierna åt var sitt håll. Moderaterna\r\nvill minska anslaget till särskilda åtgärder för\r\narbetshandikappade med 473 milj.kr., medan\r\ncentern vill öka anslaget med ytterligare 100\r\nmilj.kr. Man tar sig för pannan och frågar sig: Hur\r\nskall detta sluta?</pre><pre>Så över till Samhallsverksamheten. Jag är verkligen\r\nstolt över Samhall. Detta är en mycket fin\r\nverksamhet som jag tror är en unik form i världen\r\nför att ge meningsfullt arbete åt\r\narbetshandikappade. Genom Samhall har över\r\n35 000 personer ett arbete. Av dessa är över 30 000\r\narbetshandikappade. En av de nyare formerna\r\ninom Samhall för att skapa jobb är de inbyggda\r\nverkstäderna. Här har utvecklingen gått mycket\r\nsnabbt. I dag finns det faktiskt hela 70 inbyggda\r\nverkstäder i Samhall.</pre><pre>I en annan reservation vill moderater och\r\nfolkpartister slopa regeln om att det bör vara minst\r\nfem arbetstagare på varje arbetsplats. Här pågår\r\nredan en försöksverksamhet, men det är viktigt att\r\narbetstagarna får den goda service och ledning som\r\nfaktiskt bara Samhall kan ge. Därför bör man\r\nskynda långsamt när det gäller att ändra antalet fem\r\narbetstagare.</pre><pre>När det gäller volymen inom och\r\nmedelsanvisningen till Samhall vill jag ställa någora\r\nfrågor. En ung grabb som hade fått jobb på Samhall\r\ntog kontakt med mig. Han kände sig orolig,\r\neftersom han hade hört från moderat håll, att om\r\nmoderaterna vinner valet så kommer jobben på\r\nSamhall att förbehållas dem som är allra svårast\r\nhandikappade. Nu vill jag fråga Mona Saint Cyr\r\nsom representant för moderaterna: Är detta\r\nriktigt? Vilka grupper är det som skall bort? Hur\r\nmånga jobb blir det kvar i Samhall om ni skulle råka\r\nvinna valet? Vilka handikappgrupper kommer att\r\nfå vara kvar i Samhall?</pre><pre>Jag vill också ställa ett par frågor till folkpartiet och\r\ncentern: Ställer ni verkligen upp på dessa moderata\r\nidéer? Mona Saint Cyr kan dementera att det jag\r\nnyss refererade till är moderaternas uppfattning,\r\noch ingen skulle då bli gladare än jag. Men om så\r\ninte blir fallet vill jag fråga om de moderaterna\r\ntankarna stämmer med era förslag i dag att öka\r\nantalet anställda i Samhall genom ökade anslag på\r\n50 resp. 100 milj.kr.? Ni är för resten inte eniga i\r\nden frågan heller.</pre><pre>Herr talman! Vi socialdemokrater har genom\r\narbetsmarknadsministern tillsatt en utredning om\r\nSamhalls framtid. Samhall är nu tio år. Man har fått\r\nökade krav när det gäller ekonomiska resultat. De\r\nsociala målen bör granskas. Övergång från enbart\r\nproduktion till serviceverksamhet är en viktig del\r\nav Samhalls utveckling. Vi vill därför ha svar på en\r\nrad frågor: Hur stort kan Samhall bli? Skall Samhall\r\nbli aktiebolag eller fortsätta som stiftelse? Är AMS\r\npropå om att man skall ta över anslaget till Samhall\r\noch sedan köper arbetsplatser hos Samhall\r\nnågonting att över huvud taget fundera på? Samhall\r\nhar dessutom fått en ny arbetsuppgift, nämligen att\r\npå olika sätt medverka för att stödja den nya\r\narbetslivsfonden med sitt rehabiliteringsarbete.\r\nDenna utredning görs av den tidigare\r\nsocialministern Sven Hulterström och skall vara\r\nklar efter sommaren i år. Först därefter blir vi med\r\noch diskuterar ytterligare anställningar i Samhall.</pre><pre>Låt mig ta upp Charlotte Brantings påstående om\r\natt det var tal om att avskeda anställda i Samhall.\r\nDetta är minst sagt att handskas vårdslöst med\r\nsanningen. Det är inte tal om att friställa några\r\npersoner i Samhall. Det är fråga om hur många\r\nytterligare personer som man kan anställa. Jag\r\ntycker att Charlotte Branting skulle hålla sig för god\r\nför att på de handikappades vägnar spekulera på\r\ndet sätt hon gjorde i talarstolen.</pre><pre>Ibland måste man stanna upp för att konstatera om\r\ndet man gör är riktigt. En annan viktig fråga är hur\r\nSamhall som legotillverkare klarar\r\nlågkonjunkturen och att hålla alla sina anställda\r\nfullt sysselsatta.</pre><pre>Herr talman! Låt mig sluta som jag började. Jag\r\nyrkar bifall till arbetsmarknadsutskottets\r\nhemställan i betänkande nr 12 och avslag på\r\nsamtliga motioner och reservationer.</pre><pre>Anf. 58 LARS-OVE HAGBERG (v) replik:</pre><pre>Herr talman! Bo Nilsson funderade över om\r\nvänsterpartiets företrädare inte hade uttryckt sig\r\ntillräckligt tydligt tidigare. Bo Nilsson, som kanske\r\ninte litar på Lars Ulander och Mona Sahlin, talade\r\ni sin tur för säkerhets skull om att\r\nsocialdemokraterna visst stod för arbete åt alla.\r\nDärmed har vi kvitterat varandras uttalanden.</pre><pre>Men det måste vara ett missförstånd, Bo Nilsson,\r\natt jag skulle ha sagt att arbetslivsfonden skulle vara\r\ngalen på något vis. Jag ville bara poängtera att med\r\nen satsning på 10--15 miljarder för att dels förhindra\r\natt människor slås ut, dels rehabilitera människor,\r\nblir det fler människor på arbetsmarknaden. Det\r\nkräver i sin tur fler jobb, Bo Nilsson. Jag ville\r\npåpeka att det kan vara fråga om en kvalitativ\r\nförbättring som är oerhört bra. Jag är alltså mycket\r\npositiv till arbetslivsfonden och dess verksamhet.\r\nDen kan verkligen åstadkomma förbättringar. Men\r\ndå måste man ha en politik i övrigt som ser till att\r\ndet finns arbetsuppgifter i samhället som är\r\nmeningsfulla och samhällsnyttiga.</pre><pre>Våra ambitioner vad gäller satsningar på ISA-\r\nsystemet berördes också. Vi har väl högre\r\nambitioner på arbetsmiljöområdet. Det får Bo\r\nNilsson leva med. Det har vi haft ganska länge. På\r\ndet området har vi undan för undan fått rätt. Nu får\r\nvi se vad som kommer i arbetsmiljöpropositionen,\r\nom det blir några framsteg eller icke.</pre><pre>Vi är inte främmande för att det på hela\r\nhandikappområdet och i lönebidragssystemet\r\nmåste satsas oerhört mycket större resurser också\r\nframöver, om vi får en fortsatt hög arbetslöshet. Vi\r\nfår se vad regeringen vill satsa på AMS. Fler\r\nmänniskor kan komma i kläm och behöva stöd och\r\nhjälp. I dag har vi inte fått något besked från\r\nregeringen, Bo Nilsson. Vi har fått ett allmänt\r\nbesked om att man skall satsa på aktiv\r\narbetsmarknadspolitik. Vilken ambitionsnivå\r\ndenna skall ha vet vi inte än. Vi vet inte heller till\r\nvilken grad regeringen klämts åt av\r\nmarknadskrafterna. Bland dessa uttalades så glatt i\r\nhöstas att regeringen hade äntligen förstått. Nu\r\nhade vi samma spelregler som man hade i Europa,\r\noch nu kunde arbetslöstheten få vara på samma\r\nnivå här. Nu hade vi det likadant. Vi får se om\r\nregeringen är så tuff som den ville vara på 80-talet\r\noch hävdar sysselsättningen. Det återstår att se i\r\nkompletteringspropositionen.</pre><pre>Anf. 59 CHARLOTTE BRANTING (fp)\r\nreplik:</pre><pre>Herr talman! Först vill jag yrka bifall till\r\nreservationerna 1, 3 och 28 till\r\narbetsmarknadsutskottets betänkande 11. Det har\r\ntydligen inte gjorts tidigare från folkpartiet\r\nliberalernas sida.</pre><pre>Sedan vill jag svara Bo Nilsson att jag självklart har\r\nförtroende för det Elver Jonsson har sagt i debatten\r\nangående sysselsättningen. Men\r\nsocialdemokraterna kommer med så många\r\nkonstiga påhopp, att det med den debattordning vi\r\nhar inte är säkert att man hinner svara på allt.\r\nDärav den inledning mitt anförande hade. Jag vill\r\nockså påpeka att vi har gemensam debatt om\r\nbetänkandena 11 och 12, så det kan sannerligen inte\r\nvara förbjudet att ta upp en så viktig sak som hur vi\r\nställer oss i kampen för sysselsättningen.</pre><pre>Jag kommer så till sysselsättningen för de\r\nhandikappade. Som ett svar på vår motion, med\r\nkravet på att arbetsförmedlingarna verkligen skulle\r\nha ett utökat ansvar för just de handikappade,\r\nhänvisar Bo Nilsson till projektet Arbete åt unga\r\nhandikappade. Projektet är en uppföljning av det\r\nansvaret. Det är alldeles utmärkt. Jag tog upp det i\r\nmitt anförande också. Men problemet är att\r\nfortfarande bara en tredjedel av de människor som\r\ningår i det här projektet har fått möjlighet till\r\nsysselsättning. Det arbete som\r\narbetsförmedlingarna gör i dag räcker alltså inte,\r\nutan här behövs ett utökat, direkt riktat, ansvar.\r\nJag vill gärna ha besked av Bo Nilsson om hur han\r\nser på vårt förslag om att två tre\r\narbetshandikappade skulle ha rätt att dela på ett\r\njobb.</pre><pre>I fråga om Samhall fick jag ett mycket märkligt\r\npåhopp. Jag kan tala om för Bo Nilsson att jag har\r\nett underlag här som kommer från Samhall. Där\r\nsäger man mycket klart och tydligt att det är\r\nbeklagligt att Samhall just nu tvingas minska\r\nantalet anställda arbetshandikappade.\r\nAnställningsstopp råder sedan en tid vid flertalet av\r\nSamhalls företag. Detta innebär att Samhall under\r\nbudgetåret 1990/91 -- det är det här budgetåret --\r\nminskar antalet arbetstillfällen för handikappade\r\nmed ungefär 1 000, från att i juni 1990 ha haft\r\n30 400 anställda. Det handlar om en klar minskning\r\nfrån Samhalls sida. Det är därför vi i folkpartiet\r\nliberalerna tycker att det är så angeläget att vi får\r\nutökningen med de ungefär 500 arbetstillfällena,\r\nför en kostnad på 50 milj.kr. Vi tycker att det är\r\nynkligt att socialdemokraterna inte kan ställa upp\r\npå detta, i ett läge där vi vet att arbetstillfällena för\r\nde handikappade är oehört utsatta och att det är\r\nkolossalt svårt för de handikappade att få arbete.</pre><pre></pre><pre>Anf. 60 MONA SAINT CYR (m) replik:</pre><pre>Herr talman! Bo Nilsson tillhör den typ av politiker\r\nsom med förkärlek ägnar sig åt fördelningspolitik.\r\nHan borde känna till hur anslagen fördelas och\r\näven kunna läsa innantill hur vi i vissa reservationer\r\nhar tagit bort medel som vi lagt på i andra. Jag\r\nbehöver inte uppehålla mig vid enstaka\r\nreservationer i det avseendet. Problemet kan bero\r\npå att regeringen i det här sammanhanget har en\r\noerhört underlig och tillsnirklad budgetteknik.\r\nDärför är det svårt att utläsa vad som verkligen står\r\ni propositionen.</pre><pre>Får man 75 % i statligt stöd till lönekostnader är\r\nman självklart förtjust i den organisationsform som\r\nGalaxen har. Det må räcka som kommentar till det\r\nBo Nilsson sade i det avseendet.</pre><pre>Jag kan konstatera att socialdemokraterna har varit\r\noerhört saktfärdiga med att genomföra den\r\nsystemförändring som gäller lönebidragen. Man\r\nborde ha genomfört förändringen under en god\r\nkonjunktur för att på bästa möjliga sätt gynna de\r\nhandikappade i deras försök att komma ut på\r\narbetsmarknaden.</pre><pre>Att man inte haft tillräcklig beredskap inför det\r\nsom händer på kulturområdet är faktiskt\r\nregeringens fel. Utskottet har tidigare uttalat och vi\r\nhar i reservationer framhållit att man bör se över\r\ndetta, så att man vet att nämnda effekter inte\r\nuppstår. Det kan knappast skyllas på dem som\r\ntidigare har varit reservanter i detta sammanhang\r\noch som nu har fått socialdemokraterna med sig.</pre><pre>När Bo Nilsson går ut med sina varningar, tycker\r\njag att han kunde inrikta sig på några andra\r\nområden, t.ex. att varna sina egna för att lägga\r\nmoms på färdtjänst för handikappade och äldre\r\neller för att urholka basbeloppet med 6,5 %, som\r\nhar skett på två år. Detta har drabbat\r\nförtidspensionärer, folkpensionärer och ATP-\r\npensionärer. Han kunde också varna sina\r\nsocialdemokratiska kolleger för att frångå\r\nprincipen för förtidspensionerna med anledning av\r\natt man har tagit undan det dubbla\r\npensionstillskottet. Han kunde också varna\r\nsocialdemokraterna för att försöka ta bort rätten till\r\nfria läkemedel, vilket man har velat göra.\r\nDessutom kan han passa på att varna för något som\r\nnu är förestående, nämligen att negativa\r\nförändringar är på väg att införas när det gäller\r\narbetsplatsanpassning och arbetshjälpmedel. Detta\r\nfår vi snart ta ställning till här i riksdagen.</pre><pre>Anf. 61 RAGNHILD POHANKA (mp)\r\nreplik:</pre><pre>Herr talman! När det gäller övergången till det nya\r\nlönebidragssystemet står det i betänkandet att\r\norganisationernas verksamhet troligtvis inte\r\nkommer att påverkas förrän det blir\r\npensionsavgångar. Det betyder alltså att det blir en\r\npåverkan, även om den inte sker första dagen. Den\r\nnya som kommer har kanske en större\r\narbetsförmåga eller också får företaget en\r\nhandikappad som har en mindre arbetsförmåga.\r\nDå måste det till större handikappanpassning till\r\narbetsplatsen. Kanske blir uppgifterna svåra att\r\nutföra.</pre><pre>I Kronobergs och Kopparbergs län har man prövat\r\nflexibla lönebidrag. Man kunde anställa 30 % fler\r\nhandikappade när man hade en generellt lägre\r\nlönebidragsnivå. Det är intressant. Det är alldeles\r\nutmärkt om fler handikappade får arbete. Men de\r\nallra sämst ställda, de människor som det är allra\r\nsvårast att anpassa, de som har oerhört svårt att\r\nkomma ut på arbetsmarknaden, de får det ännu\r\nsvårare. Det är inte alls säkert att generella\r\nlönebidrag ger den förbättring man har framfört\r\nhär.</pre><pre>Jag vet att Samhall nu har en hårdare press på sig\r\nän tidigare. Det händer t.o.m. att anställda får\r\narbetsskador vid Samhall eller att de slås ut från\r\nSamhall. Vi menar att det är allvarligt och att man\r\nmåste se till att Samhall är den skyddade arbetsplats\r\nsom varit avsikten. Om man satsar miljarder på\r\narbetsmarknadsåtgärder, kan man naturligtvis\r\nflytta över en del av pengarna till Samhall. Jag\r\nförutsätter att sådant kan hända. Det är någonting\r\nsom man måste se över, så att det sker på rätt sätt\r\noch så att åtgärderna sätts in där de bäst behövs.</pre><pre>Anf. 62 KERSTI JOHANSSON (c) replik:</pre><pre>Herr talman! Bo Nilsson ger rosor åt Samhall och\r\ndet gör jag också. Att över 30 000\r\narbetshandikappade har sin sysselsättning inom\r\nSamhall är mycket positivt. Mot bakgrund av den\r\nnegativa utveckling som vi har på arbetsmarknaden\r\ni dag, är det enligt vår mening ytterst angeläget att\r\nantalet arbetstillfällen för arbetshandikappade\r\ninom Samhall åtminstone inte minskas, utan att det\r\nkan bibehållas på oförändrad nivå och helst också\r\nökas. Men det är inte möjligt i dag. Vi hörde av\r\nCharlotte Branting att 1 000 arbetstillfällen\r\nkommer att försvinna. Jag har uppgifter om ett\r\nännu högre antal. Detta kan väl inte Bo Nilsson\r\nvara till freds med.</pre><pre>Om jag inte är fel underrättad sitter Bo Nilsson i\r\nSamhalls styrelse. Jag tycker att Bo Nilsson borde\r\nha ett stort intresse av att behålla denna verksamhet\r\ni oförändrat skick. Det hade inte varit svårt att göra\r\ndet, om socialdemokraterna i utskottet hade\r\nanslutit sig till centerns förslag om att anslå\r\nytterligare 100 milj.kr. till Samhall. Då hade man\r\nkunnat behålla dessa arbetstillfällen.</pre><pre>Det är mycket oro ute i landet. Också i mitt län, i\r\nkommunen har man sagt att man skall lägga ner\r\nverksamheten. Det är en verkstadsindustri. Nu\r\npågår visserligen förhandlingar med några företag i\r\nbygden om inbyggda enheter för att anpassa de\r\narbetshandikappade, men ingenting är ännu klart.\r\nDet blir väldigt svårt att placera om en del av de\r\nanställda -- det vet jag.</pre><pre>Totalt skall 80 000 timmar bort från verkstadssidan\r\nbara i mitt län. Dessa timmar skall omfördelas till i\r\nförsta hand service och tjänster, med bl.a.\r\nkommunerna som köpare. Frågan är om företagen\r\noch kommunerna har bättre förutsättningar att ta\r\nhand om och erbjuda jobb åt de\r\narbetshandikappade i den allmänna lågkonjunktur\r\nsom vi nu befinner oss i. Jag tycker att det är\r\nmycket olyckligt att inte Samhall får detta tillskott\r\nsom vi föreslår för att kunna behålla sina anställda.</pre><pre>Jag vill ställa en fråga till Bo Nilsson. Här har det\r\ntalats om kompletteringspropositionen. Kommer\r\ndär att föreslås en förstärkning av Samhall?</pre><pre>Jag skulle också vilja säga några ord om den\r\nsamhällsekonomiska studie som jag talade om\r\ntidigare. Där säger Bo Nilsson att det är så mycket\r\nsom pågår på många håll att det inte är nödvändigt\r\nmed studien. Sedan börjar Bo Nilsson argumentera\r\nmot mig med att det finns gott om material. Då kan\r\ndet väl inte vara så vansinnigt betungande att göra\r\ndenna studie. Då borde det gå snabbt. Det vore\r\nvärdefullt och nyttigt att få den gjord, likaså att den\r\ngörs under parlamentarisk medverkan. Då skulle\r\ndet bli lättare att sätta in offensiva åtgärder.</pre><pre>Anf. 63 BO NILSSON (s) replik:</pre><pre>Herr talman! Jag skall försöka att hinna med att\r\nsäga några ord till er alla. Låt mig börja med Lars-\r\nOve Hagberg.</pre><pre>Det gläder mig att Lars-Ove Hagberg numera är\r\npositiv till arbetslivsfonden. När den genomfördes\r\nvar det si så där. Jag tror att det blir likadant med\r\nvänsterpartiet som med folkpartiet och\r\nmoderaterna, att bara man låter den verka en tid till\r\nså tycker ni alla att den är bra och önskade att ni\r\nhade varit för den när den genomfördes.</pre><pre>Sedan påstår Lars-Ove Hagberg att han inte får\r\nnågra besked. Som arbetsmarknadsministern redan\r\nhar sagt kommer kompletteringspropositionen om\r\n14 dagar, och där lämnar vi så många besked som vi\r\növer huvud taget kan. Det skulle vara fel av mig att\r\nhär i dag tala om vad som kommer att stå i en\r\nproposition som kommer om 14 dagar.</pre><pre>Jag håller med Charlotte Branting om det hon sade\r\nom arbete åt unga arbetshandikappade. Det räcker\r\ninte med ett projekt, utan det krävs mycket mer.\r\nArbetsförmedlingarna har också fått i uppdrag att\r\nse över frågan och arbeta med den. Men det är bara\r\nså att arbetet med unga handikappade numera är\r\ninordnat i den vardagliga verksamheten på\r\narbetsförmedlingarna.</pre><pre>Sedan frågade Charlotte Branting vad jag tycker\r\nom idén att två eller tre delar på ett jobb. Jag är\r\nsjälvfallet positiv till det. Jag kan inte se någonting\r\nsom hindrar att idén genomförs redan nu.</pre><pre>Charlotte Branting ändrade sig i fråga om Samhall,\r\noch det gläder mig. Det var nu inte alls tal om att\r\nfriställa några personer. Jag tycker att det är viktigt\r\natt vi handskas rätt med sanningen i dessa viktiga\r\nfrågor för inte minst handikappade. Det var alltså\r\nett bra besked jag fick av Charlotte Branting.</pre><pre>Jag vill tacka Mona Saint Cyr för omdömet att jag\r\ntillhör de politiker som är för en rättvis fördelning.\r\nJag tycker att det var ett bra betyg. Sådana får man\r\ninte så ofta från det hållet.</pre><pre>Mona Saint Cyr svarade inte på min fråga angående\r\nSamhall. Jag hade inte väntat mig det heller, men\r\njag vill ha ett svar. Nu vädjar jag till Mona Saint\r\nCyr: Svara mig på frågan hur ni talar om för de\r\nhandikappade att det bara är de svårast\r\nhandikappade som kan få jobb och att vissa grupper\r\nskall bort. Dessa frågor ställde jag i mitt första\r\ninlägg. Jag tycker att det kunde vara bra, inte minst\r\ndärför att tänkta regeringskolleger får besked var ni\r\nstår i denna fråga och kan tala om att de inte står\r\nbakom ett sådant förslag som ni kanske har lagt\r\nfram. Jag vill ha besked, och när jag nu vädjar kan\r\njag väl få ett svar av Mona Saint Cyr.</pre><pre>Jag är mycket stolt, Kersti Johansson, över att vara\r\nsuppleant i Samhalls styrelse. Jag tycker att\r\nSamhalls verksamhet är enormt fin. Vi har alla skäl\r\natt vara stolta. Jag tror att Samhalls verksamhet är\r\nunik i världen. Men det må vara en rätt för oss att\r\nnu se över verksamheten för att försäkra oss om att\r\nvi går rätt när vi nu går vidare och utvecklar\r\nSamhall. Det rör sig om några månader. Jag tycker\r\natt det finns skäl att göra en utredning.</pre><pre>Anf. 64 LARS-OVE HAGBERG (v) replik:</pre><pre>Herr talman! Det är inte bara numera, Bo Nilsson,\r\nsom det är positivt med arbetslivsfonden. Det har\r\ndet varit hela tiden. Men när regeringen skulle toka\r\ntill och höja momsen för något år sedan, blev det en\r\nförhandlingsuppgörelse mellan centern och\r\nsocialdemokratin. Vi kunde lika gärna ha gått in då\r\noch stött arbetslivsfondens verksamhet. Det vill jag\r\nbelägga, men samtidigt vill jag påpeka att för att vi\r\nskall lyckas att förhindra utslagningen krävs det\r\nflera arbetsuppgifter. Då måste man sätta in\r\nåtgärder som breddar arbetsmarknaden väldeligen.\r\nDå måste man ta till arbetstidsförkortning och en\r\nrad andra åtgärder för att se till att näringslivet\r\nbreddas i det här landet och att företagen är kvar i\r\nSverige och inte bara konkurrerar med låga löner,\r\nnågot som regeringens politik tydligen för\r\nnärvarande går ut på. Förnyelsen därvidlag är\r\nganska långt borta.</pre><pre>Det blev alltså inget besked från regeringen om\r\nAMS-åtgärder. Det lär väl dröja litet mer än 14\r\ndagar innan vi får besked. Men det kanske är så att\r\nman inte vet någonting än i regeringen. Jag hade\r\nhoppats på ett uttalande om en klar ambitionsnivå.\r\nDen är fortfarande ganska suddig och mycket är\r\nifrågasatt sedan höstens spektakel med räntekrisen\r\noch sjukförsäkringsförsämringen. Jag tror inte det\r\när så många som riktigt litar på regeringens\r\n''helhjärtade'' ambition i\r\narbetslöshetsbekämpningen. Jag hoppas verkligen\r\natt regeringen har kommit över sitt problem från i\r\nhöstas och före jul och verkligen tar till vara alla\r\nmöjligheter att bekämpa arbetslösheten. Annars\r\nskulle det vara en katastrof.</pre><pre>Anf. 65 MONA SAINT CYR (m) replik:</pre><pre>Herr talman! Låt mig först säga till Bo Nilsson att\r\njag visserligen talade om en fördelning, men inte\r\nom en rättvis fördelning. Det var inte det jag\r\ntillskrev Bo Nilsson.</pre><pre>Bo Nilsson efterlyser besked angående Samhall.\r\nJag hann faktiskt tyvärr inte med det i första\r\nomgången. Men jag kan säga att jag tycker att Bo\r\nNilsson verkar litet grälsjuk när han talar om detta.\r\nBo Nilsson frågade vilka som skulle få vara kvar\r\noch vilka som inte skulle få det, osv. Detta är ett\r\ntypiskt exempel på övertro på vad vi politiker kan\r\ngöra och inte kan göra. Skall Bo Nilsson och jag tala\r\nom att de och de skall få vara där och att de och de\r\ninte skall få vara där? Det är inte vårt jobb, utan vi\r\nskall fatta övergripande principiella beslut som\r\nmöjliggör en verksamhet som är både viktig och\r\nangelägen. Det gäller alltså att skaffa arbete åt de\r\nsvårast handikappade, som behöver inom Samhall\r\nfå tillgång till de kvalificerade resurser som vi har\r\nförsett Samhall med, dvs. handikapputrustning,\r\nhandikapphjälpmedel och arbetsledning. Det är\r\nvad det handlar om -- ingenting annat.</pre><pre>Jag förstår inte heller varför Bo Nilsson frågar om\r\ndetta just nu. Har vi en reservation i det här\r\navseendet som Bo Nilsson har hängt upp sig på? Jag\r\nhar uppfattat det så att vi båda står bakom\r\nmajoritetsskrivningen. Vi har bara sagt att vi med\r\nspänning avvaktar den utredning som Bo Nilsson\r\nskröt över. Då kan vi ta ställning till Samhalls\r\nframtida roll och organisation. Då kan vi diskutera\r\nfrågan på nytt. Någonting annat har vi inte sagt i\r\nsammanhanget.</pre><pre>Anf. 66 CHARLOTTE BRANTING (fp)\r\nreplik:</pre><pre>Herr talman! Bo Nilsson säger att han är stolt över\r\nSamhall. Det tycker jag att han har anledning att\r\nvara. Det är också vi i folkpartiet, för det var Rolf\r\nWirtén som en gång lade fram propositionen om\r\nSamhall. Vi tycker att Samhall bedriver en väldigt\r\nbra verksamhet, men jag tycker att Bo Nilsson visar\r\nsin stolthet på litet konstigt sätt. Som\r\nstyrelsemedlem i Samhall agerar hon inte på ett sätt\r\nsom gör att Samhall verkligen kan behålla sina\r\nanställda. I stället tvingas man, som jag påpekade\r\ntidigare, dra ner 1 000 arbetstillfällen. Vi från\r\nfolkpartiet liberalerna tycker alltså att det är\r\nangeläget att föra en helt annan politik som gör att\r\nSamhall kan utöka sin verksamhet med 500 nya\r\narbetstillfällen i stället för att behöva minska. Om\r\nBo Nilsson arbetade på det sättet, hade han\r\nanledning att vara stolt också över sitt eget arbete i\r\nSamhall.</pre><pre>Inbyggda verkstäder skall inte ses som någon\r\nmotsats till lönebidrag. Det är viktigt att också de\r\nsmå företagarna kan få möjlighet att ha inbyggda\r\nverkstäder. Jag är övertygad om att man skulle\r\nkunna ta sitt sociala ansvar och att det skulle\r\nfungera alldeles utmärkt bra även om man bara har\r\nnågra få anställda.</pre><pre>Det är alldeles klart att vi från folkpartiet tycker att\r\ndet är bra att vi nu äntligen får dessa flexibla\r\nlönebidrag, men vi tycker att det är beklagligt att\r\nman från regeringens sida inte kan leva upp till\r\nriksdagsbeslutet från förra året, som innebar att vi\r\nskulle få en ordentlig konsekvens analys av hur\r\nbidragsomläggningen skulle te sig för de berörda\r\nverksamheterna. Därför tycker vi att det är\r\nangeläget att regeringen nu verkligen ges till känna\r\nvad vi i arbetsmarknadsutskottet och även\r\nkulturutskottet har sagt i denna fråga.</pre><pre>Slutligen: Det skulle vara bra om vi kunde få\r\nbesked från Bo Nilsson om hur det blir med\r\narbetshjälpmedel för de arbetshandikappade.\r\nKommer det en proposition nu, som vi kan ta\r\nställning till i vår? Det är nu som de\r\narbetshandikappade behöver dessa\r\narbetshjälpmedel, inte någon gång längre fram.\r\nLikaså är det nu som Samhall behöver extra stöd\r\nför att kunna anställa fler, inte nån gång i\r\nframtiden. Det är nu som detta behövs, Bo Nilsson.</pre><pre>Anf. 67 BO NILSSON (s) replik:</pre><pre>Herr talman! Först till Lars-Ove Hagberg: Det\r\ngläder mig att Lars-Ove Hagberg tycker att\r\narbetslivsfonden är bra. Jag noterar detta. Lars-\r\nOve Hagberg efterlyste en klar ambitionsnivå på\r\ndet här området. Den kommer att anges i\r\nkompletteringspropositionen, så andas lugnt. Vårt\r\nparti har tagit ansvar för sysselsättningen så länge\r\nsom vi har funnits till, och det ansvaret kommer vi\r\nockså att ta i framtiden. Det lovar jag, Lars-Ove\r\nHagberg.</pre><pre>Till Mona Saint Cyr: Jag fick som väntat inget svar.\r\nMen en sak kan jag säga till Mona Saint Cyr när hon\r\ntalar om politiker som skall bestämma allting eller\r\ningenting. Utan politiker och politiska beslut hade\r\nSamhall inte funnits. Därför behövs politiker som\r\när beredda att fatta sådana beslut, och det har vi i\r\nvårt parti, som jag sade, alltid varit beredda att\r\ngöra.</pre><pre>Slutligen till Charlotte Branting: Jag tycker just nu\r\natt det finns skäl att värna om dem som redan är\r\nanställda i Samhall. Vi håller på att utreda hur det\r\nblir i framtiden. Det tar åtta nio månader. Efter\r\nsommaren är vi beredda att diskutera hur Samhall\r\nskall se ut och utvecklas. Jag tycker att det finns\r\nrimliga skäl att ibland stanna upp och utreda för att\r\nsedan gå vidare. Det är vad vi håller på med just nu.</pre><pre>Allra sist om arbetshjälpmedel: Propositionen om\r\nsådana läggs fram i dag.</pre><pre>Tredje vice talmannen anmälde att Mona Saint Cyr\r\nanhållit att till protokollet få antecknat att hon inte\r\nägde rätt till ytterligare replik.</pre><pre></pre><pre>Anf. 68 SYLVIA PETTERSSON (s):</pre><pre>Herr talman! Jag vill ta upp den del av\r\narbetsmarknadsutskottets betänkande nr. 12 som\r\nbehandlar de statliga lönebidragen, och jag gör det\r\nmed utgångspunkt i kulturutskottets yttrande till\r\narbetsmarknadsutskottet. Det är ett enigt yttrande.</pre><pre>Lönebidragssystemet har alltid haft en dubbel\r\nfunktion: dels har det fungerat som ett stöd för\r\npersoner som eljest riskerat att bli arbetslösa, dels\r\nhar det förstärkt vissa arbetsgivares resurser --\r\nsärskilt myndigheters, institutioners och\r\norganisationers. Vi har valt att betala ut lönebidrag\r\ni stället för att förstärka bl.a. museernas och\r\narkivens generella anslag. Vi har gjort det därför att\r\ndet här handlar om arbetsgivare, som har kunnat\r\nerbjuda en rad arbetsuppgifter som har varit\r\nmycket lämpliga för lönebidragsanställda. På det\r\nsättet är det här området både\r\narbetsmarknadspolitiskt och kulturpolitiskt.</pre><pre>Detta är, herr talman, något som alla har varit fullt\r\npå det klara med. Likaså har vi alla vetat att bygget\r\nvilat på osäker grund, osäker för de personer som\r\nhar behövt stödet men ännu osäkrare för de\r\ninstitutioner och organisationer, som blivit\r\nberoende av en arbetskraft som avlönats av annan\r\noch där anslaget till deras löner avgjorts av annan.</pre><pre>Grunden är alltså bräcklig, och det går inte att riva\r\ni den grunden utan att hela bygget hotar att rasa.</pre><pre>Det här är vad ett enigt kulturutskott försökt\r\nförmedla till arbetsmarknadsutskottet, som dess\r\nvärre inte velat ta emot denna kunskap. Vi ansåg\r\noss ha anledning att tro att man skulle göra det,\r\neftersom arbetsmarknadsutskottet tidigare om åren\r\nvisat stor förståelse för de problem som arkiv- och\r\nmuseivärlden skulle komma att ställas inför, om\r\nriksdagen förändrade lönebidragssystemet. Det var\r\nockså därför kravet på en konsekvensanalys kom\r\ntill.</pre><pre>Från kulturutskottets sida har vi inte uttalat oss om\r\nhuruvida systemet skall förändras eller ej, men jag\r\ntror inte att det finns någon som är helt avvisande\r\ntill en förändring -- inte ens bland dem för vilka\r\nstora ekonomiska problem hotar. Det är\r\ntillvägagångssättet som ifrågasätts.</pre><pre>Jag skulle vilja här citera några rader ur en skrivelse\r\nfrån Naturhistoriska riksmuseet till\r\narbetsmarknadsutskottet. De lyder så här: ''Det\r\nsynsätt på lönebidragstjänster som framförs i årets\r\nbudgetproposition är på många sätt riktigt. Det är\r\nden arbetssökandes behov och förutsättningar som\r\nskall vara utgångspunkten och inte i första hand\r\narbetsgivarens ekonomiska möjligheter. Men nu\r\nråkar det finnas sektorer i samhället som inte kan\r\nleva upp till de krav som förslaget om flexibla\r\nlönebidrag innebär. Museer och arkiv har inga\r\nmarginaler att ta av -- våra lönemedel på t.ex.\r\nRiksmuseet är entydigt fastställda i\r\nriksdagsbeslut.''</pre><pre>Principiellt finns det alltså ingen anledning att vara\r\nmotståndare till en övergång till mer flexibla\r\nlönebidrag. Förändringen måste dock ske med\r\nstörsta varsamhet. I förändringsarbetet måste man\r\nha hela verklighetsbilden klar för sig -- annars kan,\r\nsom kulturutskottet säger i sitt yttrande,\r\n''förändringar inom en sektor får negativa\r\nkonsekvenser för en annan''.</pre><pre>Vi hade velat få konsekvenserna av en förändring\r\nför vissa arbetsgivare inom kultursektorn belysta,\r\nså att åtgärder skulle kunna föreslås för att undvika\r\nde negativa följderna av en förändring.</pre><pre>När det gäller tidpunkten för införande av flexibla\r\nlönebidrag anser kulturutskottet att\r\növergångsregler bör införas, som innebär att det\r\ninte sker någon förändring för personer som vid\r\nikraftträdandet är anställda vid kulturinstitutioner\r\nsom har den högre bidragsnivån. Inte heller detta\r\nkrav anser sig arbetsmarknadsutskottet kunna\r\ntillmötesgå till fullo. Man kan fråga sig varför. I det\r\nstora hela handlar det om ganska få personer.</pre><pre>Herr talman! Vi hade från kulturutskottets sida\r\nhoppats på att vi tillsammans skulle ha kunnat ta\r\noss an även vårt gemensamma uppdrag, som är att\r\nse till att bl.a. våra arkiv och museer har en sådan\r\nekonomisk situation att de kan sköta sina viktiga\r\narbetsuppgifter, oavsett om vi har hög arbetslöshet\r\neller ej i landet. Vi tycker att det är en rimlig\r\nbegäran.</pre><pre>Tyvärr får vi konstatera att Kultursverige nu får\r\nförlita sig på att regeringen i efterhand vidtar\r\nerforderliga åtgärder, om oönskade effekter\r\nuppstår på grund av införandet av flexibla\r\nlönebidrag. Visst hade det varit bättre om vi hade\r\nfått vara med och förebygga dessa effekter.\r\nLönebidragssystemet är ett\r\narbetsmarknadspolitiskt instrument, men vi kan för\r\nden skull inte bortse från dess kulturpolitiska\r\nbetydelse.</pre><pre>Slutligen skulle jag vilja säga att det är en\r\nförsvinnande liten skillnad mellan\r\nmajoritetsskrivningen och reservanternas\r\nskrivning. I praktiken kan jag inte se någon skillnad\r\nalls. Därför tycker jag att det inte räcker med ett\r\ntillkännagivande när detta är vad man skall\r\ntillkännage.</pre><pre>Sist och slutligen skulle jag vilja säga att riksdagens\r\nledamöter kan vara säkra på att vi kommer att\r\nfortsätta att förse arbetsmarknadsutskottet med\r\nsåväl information som argument, så att man\r\nslutligen till fullo inser vad det här handlar om.</pre><pre>I detta anförande instämde Stina Eliasson (c), Leo\r\nPersson (s), Ingrid Sundberg (m), Ingegerd\r\nSahlström (s) och Maja Bäckström (s).</pre><pre>Anf. 69 SONJA REMBO (m):</pre><pre>Herr talman! Det är väsentliga ting som Sylvia\r\nPettersson hade att säga. Arbetsmarknadsutskottet\r\nhar tagit all hänsyn till vad kulturutskottet har\r\nanfört i sitt yttrande till arbetsmarknadsutskottet.\r\nJag vill gärna framhålla att\r\narbetsmarknadsutskottet redan förra året i sitt\r\nbetänkande i samma fråga gav regeringen i uppdrag\r\natt inför riksdagen rapportera den utvärdering som\r\nAMS och statskontoret tillsammans skulle göra av\r\ndet flexibla lönebidragets effekter för just\r\nkultursektorn. Till skillnad från vad Sylvia\r\nPettersson säger har vi till fullo insett att det kan bli\r\nproblem. Det är nämligen så att det flexibla\r\nlönebidraget i sin nuvarande form på ett\r\nanmärkningsvärt sätt, skulle jag vilja säga, har\r\nanvänts för att finansiera reguljär verksamhet inom\r\nbl.a. kulturområdet.</pre><pre>Riksdagen har fattat ett principbeslut som innebär\r\natt arbetsmarknadspolitiska medel inte skall\r\nanvändas till reguljära verksamheter. Det är ett\r\nbeslut som vi enhälligt har ställt oss bakom, och\r\nsom hela riksdagen alltså har accepterat. Jag tycker\r\natt det är helt riktigt, och man skall veta vad var sak\r\nkostar. Men självfallet innebär detta att det kan bli\r\nproblem inom kultursektorn. Nu tror jag i och för\r\nsig att skrivningarna i utskottsbetänkandet om\r\nvarsamhet, successiv övergång, m.m. innebär att\r\ndet inte blir så svåra effekter som man på många\r\nhåll har befarat. Men regeringen måste\r\nuppmärksamma detta och återkomma till\r\nriksdagen. Det är en självklarhet för oss i\r\narbetsmarknadsutskottet. Det är därför som vi\r\nreservanter har velat stryka under detta ytterligare\r\noch ge regeringen detta till känna.</pre><pre>Anf. 70 SYLVIA PETTERSSON (s):</pre><pre>Herr talman! Vi är helt överens om att lönebidrag\r\ninte skall ges till reguljär verksamhet. Det sade jag\r\nockså i mitt anförande. Det är inte på det planet\r\nproblemet nu ligger. Men den konsekvensanalys\r\nsom vi båda talar om och som jag är mycket väl\r\nmedveten om att riksdagen förra året beställde har\r\nju inte blivit gjord. Vi vill därför ställa krav på att\r\nden blir gjord. Det är också bl.a. det som\r\nkulturutskottets yttrande går ut på.</pre><pre>Att jag anser att det egentligen inte är någon idé att\r\nställa mig bakom den borgerliga reservationen i\r\ndetta betänkande hänger samman med att jag anser\r\natt det inte räcker med att ge regeringen detta till\r\nkänna. Man måste ju också ta reda på vad det är\r\nman ger regeringen till känna. När jag har gjort det\r\ntycker jag inte att ett tillkännagivande är till fyllest\r\npå något sätt.</pre><pre>Anf. 71 SONJA REMBO (m):</pre><pre>Herr talman! Det senaste som Sylvia Pettersson\r\nsade gör att jag inte riktigt förstår varför hon över\r\nhuvud taget deltog i den här debatten, om hon nu\r\nvar nöjd med utskottsmajoritetens skrivning.\r\nHennes inlägg lät onekligen som om hon påstod att\r\nvi i arbetsmarknadsutskottet inte visste vad vi\r\nsysslade med. Jag vill markera att vi i\r\narbetsmarknadsutskottet har vetat mycket väl vad\r\nvi har sysslat med. Vi som sitter i\r\narbetsmarknadsutskottet har haft täta kontakter\r\nmed våra resp. företrädare i kulturutskottet.</pre><pre>Mona Sahlin sitter i kammaren. Jag tycker att vi\r\nskall uppdra åt henne -- det kan Sylvia Pettersson\r\nhjälpa mig med -- att ta med sig detta budskap till\r\nden övriga regeringen, och framför allt till sin\r\nregeringskollega som har ansvaret för\r\nkulturpolitiken, att riksdagen förväntar sig en\r\nutvärdering och att regeringen lägger fram ett\r\nförslag.</pre><pre>Anf. 72 SYLVIA PETTERSSON (s):</pre><pre>Herr talman! Jag ställer mig gärna bakom den\r\nuppmaningen. Den har jag tidigare framfört i\r\nsamband med en interpellationsdebatt.</pre><pre>Dessutom vill jag säga till Sonja Rembo att om man\r\ni arbetsmarknadsutskottet verkligen har varit\r\nmedveten om vad man har gjort tycker jag att\r\nresultatet är ganska magert.</pre><pre>Anf. 73 SONJA REMBO (m):</pre><pre>Herr talman! Antingen accepterar Sylvia\r\nPettersson de principer som riksdagen har antagit,\r\neller också accepterar hon dem inte. Det flexibla\r\nlönebidraget ger de handikappade mycket goda\r\nmöjligheter till arbete inom den reguljära sektorn.\r\nDet är arbetsmarknadsutskottets uppgift. Jag\r\ntycker att Sylvia Pettersson skall tacka och ta emot\r\natt vi i arbetsmarknadsutskottet har\r\nuppmärksammat något som egentligen ligger vid\r\nsidan av vårt verksamhetsområde, nämligen de\r\nproblem som detta eventuellt kan åstadkomma för\r\nkultursektorn, dvs. att vi för en gångs skull har\r\nlyckats att arbeta över utskottsgränserna. Sitt inte\r\noch var sur utan hjälp nu till att få en ordentlig\r\nlösning på detta problem!</pre><pre>Överläggningen var härmed avslutad.</pre><pre>\r\nBeslut</pre><pre>Företogs till avgörande utrikesutskottets\r\nbetänkande 1990/91:UU14 samt\r\narbetsmarknadsutskottets betänkanden\r\n1990/91:AU11 och AU12.</pre><pre>Utrikesutskottets betänkande UU14</pre><pre>Mom. 10 (ökade medel för information i Sverige\r\nom Europafrågorna)</pre><pre>Utskottets hemställan bifölls med 270 röster mot 35\r\nför reservation 2 av Bengt Hurtig och Inger\r\nSchörling.</pre><pre>Mom. 12 (stöd för samarbete med Baltikum och\r\nCentral- och Östeuropa)</pre><pre>Utskottets hemställan bifölls med 244 röster mot 55\r\nför reservation 3 av Pär Granstedt m.fl. 4 ledamöter\r\navstod från att rösta.</pre><pre>Mom. 23 (åtgärder för att öka jämställdheten\r\nmellan könen inom FN)</pre><pre>Utskottets hemställan bifölls med 281 röster mot 20\r\nför reservation 4 av Inger Schörling.</pre><pre>Mom. 40 (efter F3-anslaget storlek)</pre><pre>Först biträddes reservation 7 av Pär Granstedt och\r\nBirgitta Hambraeus med 39 röster mot 33 för\r\nreservation 8 av Bengt Hurtig och Inger Schörling.\r\n231 ledamöter avstod från att rösta.</pre><pre>Härefter biträddes reservation 7 av Pär Granstedt\r\noch Birgitta Hambraeus med 65 röster mot 58 för\r\nreservation 6 av Margaretha af Ugglas m.fl. 183\r\nledamöter avstod från att rösta.</pre><pre>Slutligen bifölls utskottets hemställan med 175\r\nröster mot 68 för reservation 7 av Pär Granstedt och\r\nBirgitta Hambraeus. 63 ledamöter avstod från att\r\nrösta.</pre><pre>Mom. 41 (fördelningen av medlen under anslaget\r\nF3)</pre><pre>Utskottets hemställan bifölls med 268 röster mot 33\r\nför reservation 9 av Bengt Hurtig och Inger\r\nSchörling. 3 ledamöter avstod från att rösta.</pre><pre>Mom. 42 (bidrag till bestämda organisationer från\r\nanslaget F3)</pre><pre>Utskottets hemställan bifölls med 272 röster mot 34\r\nför reservation 10 av Bengt Hurtig och Inger\r\nSchörling.</pre><pre>Mom. 43 (bidrag till Stockholms internationella\r\nfredsforskningsinstitut (SIPRI))</pre><pre>Utskottets hemställan bifölls med 270 röser mot 34\r\nför reservation 11 av Bengt Hurtig och Inger\r\nSchörling.</pre><pre>Övriga moment</pre><pre>Utskottets hemställan bifölls.</pre><pre>Arbetsmarknadsutskottets betänkande AU11</pre><pre>Mom. 1 (förutsättningar för\r\narbetsmarknadspolitiken)</pre><pre>Först biträddes reservation 1 av Elver Jonsson m.fl.\r\nmed 150 röster mot 19 för reservation 2 av Karl-\r\nErik Persson. 136 ledamöter avstod från att rösta.</pre><pre>Härefter bifölls utskottets hemställan med 158\r\nröster mot 148 för reservation 1 av Elver Jonsson\r\nm.fl.</pre><pre>Mom. 2 (arbetsmarknadspolitikens inriktning)</pre><pre>Först biträddes reservation 3 av Elver Jonsson m.fl.\r\nmed 136 röster mot 18 för reservation 4 av Karl-\r\nErik Persson. 151 ledamöter avstod från att rösta.</pre><pre>Härefter bifölls utskottets hemställan med 159\r\nröster mot 132 för reservation 3 av Elver Jonsson\r\nm.fl. 14 ledamöter avstod från att rösta.</pre><pre>Mom. 3 (finansieringsprinciper)</pre><pre>Först biträddes reservation 6 av Sonja Rembo m.fl.\r\nmed 60 röster mot 37 för reservation 7 av Kersti\r\nJohansson. 206 ledamöter avstod från att rösta.</pre><pre>Härefter bifölls utskottets hemställan med 210\r\nröster mot 59 för reservation 6 av Sonja Rembo\r\nm.fl. 37 ledamöter avstod från att rösta.</pre><pre>Mom. 10 (allmän arbetstidsförkortning m.m.)</pre><pre>Utskottets hemställan bifölls med 270 röster mot 16\r\nför reservation 10 av Anna Horn af Rantzien. 18\r\nledamöter avstod från att rösta.</pre><pre>Mom. 27 (lag mot etnisk diskriminering i\r\narbetslivet)</pre><pre>Utskottets hemställan -- som ställdes mot\r\nreservation 26 av Karl-Erik Persson -- bifölls med\r\nacklamation.</pre><pre>Mom. 30 (utredning om en allmän\r\narbetslöshetsförsäkring)</pre><pre>Utskottets hemställan bifölls med 157 röster mot\r\n147 för reservation 28 av Elver Jonsson m.fl.</pre><pre>Mom. 33 (åldersgränsen för KAS)</pre><pre>Utskottets hemställan bifölls med 269 röster mot\r\n35 för reservation 31 av Karl-Erik Persson och\r\nAnna Horn av Rantzien.</pre><pre>Övriga moment</pre><pre>Utskottets hemställan bifölls.</pre><pre>Arbetsmarknadsutskottets betänkande AU12</pre><pre>Mom. 5 (anslag till arbetarskyddsverket)</pre><pre>Utskottets hemställan bifölls med 281 röster mot\r\n19 för reservation 4 av Karl-Erik Persson. 1\r\nledamot avstod från att rösta.</pre><pre>Mom. 9 (arbetsförmedlingens uppföljningsansvar\r\nför handikappade skolungdomar)</pre><pre>Utskottets hemställan -- som ställdes mot\r\nreservation 8 av Elver Jonsson m.fl. -- bifölls med\r\nacklamation.</pre><pre>Mom. 10 (samhällsekonomisk studie av en\r\narbetsgaranti för handikappade)</pre><pre>Utskottets hemställan bifölls med 250 röster mot\r\n53 för reservation 9 av Kersti Johansson m.fl.</pre><pre>Mom. 11 (handikappanpassning på\r\narbetsplatserna)</pre><pre>Utskottets hemställan bifölls med 288 röster mot\r\n17 för reservation 10 av Anna Horn av Rantzien.</pre><pre>Mom. 18 (införande av flexibla lönebidrag)</pre><pre>Utskottets hemställan -- som ställdes mot\r\nutskottets hemställan med den ändring däri som\r\nföranleddes av bifall till motion A261 av Marianne\r\nSamuelsson -- bifölls med acklamation.</pre><pre>Mom. 19 (tillkännagivande om\r\nkulturinstitutionernas och de allmännyttiga\r\norganisationernas problem)</pre><pre>Utskottets hemställan bifölls med 154 röster mot\r\n147 för reservation 12 av Elver Jonsson m.fl. 2\r\nledamöter avstod från att rösta.</pre><pre>Mom. 26 (strukturstödet för\r\nbyggarbetsmarknaden)</pre><pre>Utskottets hemställan bifölls med 244 röster mot\r\n58 för reservation 17 av Sonja Rembo m.fl. 1\r\nledamot avstod från att rösta.</pre><pre>Mom. 27 (anslag till särskilda åtgärder för\r\narbetshandikappade)</pre><pre>Utskottets hemställan bifölls med 257 röster mot\r\n38 för reservation 19 av Kersti Johansson och Kjell\r\nEricsson. 8 ledamöter avstod från att rösta.</pre><pre></pre><pre>På grund av fel på voteringsanläggningen medgav\r\nkammaren, på förslag av tredje vice talmannen, att\r\nvoteringen om arbetsmarknadsutskottets\r\nbetänkande 12 skulle slutföras efter behandlingen\r\nav arbetsmarknadsutskottets betänkande 16.</pre><pre>8 § Arbetslivsforskningens organisation\r\nm.m.</pre><pre>Föredrogs</pre><pre>arbetsmarknadsutskottets betänkande</pre><pre>1990/91:AU16 Arbetslivsforskningens organisation\r\nm.m. (prop. 1990/91:69).</pre><pre>Anf. 74 ERIK HOLMKVIST (m):</pre><pre>Herr talman! Den svenska arbetslivsforskningen\r\nsom i fast och mer organiserad form pågått sedan\r\nandra världskrigets slut, har med tiden kommit att\r\nframstå som allt mindre effektiv. Det är en\r\nverksamhet där resurserna inte tagits till vara på\r\nbästa sätt.</pre><pre>Ett bevis på detta är de många utredningar som\r\ngjorts för att söka komma till rätta med problemen.\r\nDen senaste utredningen gjordes så sent som 1989\r\noch resulterade i betänkandet SOU 1990:54. Den\r\nkritik som där lämnades var genomgående\r\nkraftfull, och utredaren konstaterade att\r\narbetslivscentrum brottades med grundläggande\r\nsvårigheter alltsedan dess tillkomst.</pre><pre>Ett bevis på hur lågt förtroendet varit för\r\narbetslivscentrums verksamhet är att någon\r\negentlig extern finansiering av forskning inte\r\nförekommer och inte förekommit under\r\narbetslivscentrums tid som centrum för\r\narbetslivsforskning i vårt land. Allmänt anses\r\narbetslivscentrum sakna nödvändig kompetens i sin\r\nverksamhet.</pre><pre>Ett flertal remissinstanser har ställt sig bakom vårt\r\nförslag om en nödvändig omorganisation. Vi kräver\r\natt den värdefulla och nödvändiga forskningen\r\nkring arbetsmiljö, arbetsskador och\r\narbetslivsfrågor i allmänhet skall läggas ut på\r\nuniversitet och högskolor som har kompetens på\r\nområdet. De remissinstanser som hävdat\r\nnödvändigheten av att flytta ut forskningen är:\r\nTekniska högskolan, samhällsvetenskapliga\r\nfakulteten vid Stockhoms universitet samt Kungliga\r\nvetenskapsakademien.</pre><pre>Vi har tagit fast på den berättigade kritik som\r\nriktats mot arbetslivscentrum under åren som gått\r\noch anser att en radikal förändring behöver\r\ngenomföras för att nå de resultat som behövs i\r\ndenna så viktiga fråga.</pre><pre>Moderata samlingspartiet anser således i\r\nreservation nr 2, att arbetslivscentrum skall\r\navvecklas och att de resurser som i dag ställs till\r\narbetslivscentrums förfogande skall fördelas på de\r\nhögskolor och univeristet som har kompetens på\r\nområdet. Jag yrkar bifall till reservation nr 2 till\r\ndetta betänkande.</pre><pre>Moderata samlingspartiet har i ett särskilt yttrande\r\nfogat till detta betänkande särskilt pekat på värdet\r\nav att det kunnande och den kompetens som finns i\r\nvårt land i fråga om kvinnoforskning tas till vara vid\r\nden omorganisation vi föreslår.</pre><pre>Regeringen föreslår även i propositionen att\r\nsärskilda medel för utbildning och information om\r\nMBL skall kunna användas i en vidgad verksamhet\r\ngällande bl.a. inflytandefrågor, jämställdhet samt\r\n''lärande'' i arbetet. Dessutom skall medlen i\r\nfortsättningen kunna användas för\r\nförsöksverksamhet av skilda slag. Detta avstyrker\r\nvi. Vi anser att det skall åvila parterna på\r\narbetsmarknaden att själva stå för och med egna\r\nmedel bekosta utbildning och information om\r\nMBL. Den finansiering som skett och fortfarande\r\nsker via arbetsmiljöfonden och som gäller\r\ninformation och utbildning inom MBL-området,\r\nskall upphöra. Jag yrkar därför bifall även till\r\nreservation nr 7 till detta betänkande.</pre><pre>Anf. 75 KJELL-ARNE WELIN (fp):</pre><pre>Herr talman! Efter att ha lyssnat på Erik\r\nHolmkvist kan man säga att det som sägas skall är\r\nalla redan sagt. Men det finns trots allt en liten\r\nskillnad mellan reservationerna 2 och 3.</pre><pre>Folkpartiet liberalerna har den uppfattningen,\r\nprecis som moderaterna, att denna forskning skall\r\növerföras till högskolan och universitetet. Men vi\r\nmenar att den bör bedrivas inom en självständig\r\ninstitution. Detta är den enda förändringen i\r\nförhållande till det som Erik Holmkvist sade. Mot\r\nbakgrund av detta kan jag, för att inte förlänga\r\ndebatten, instämma i allt han sade. Jag yrkar bifall\r\ntill reservationerna 3 och 7.</pre><pre>Anf. 76 GÖRAN ENGSTRÖM (c):</pre><pre>Herr talman! Den här propositionen behandlar,\r\nsom centern ser det, en viktig och angelägen fråga\r\nmed stor betydelse för Sveriges framtid. Stora\r\nförändringar sker och kommer att ske i arbetslivet\r\noch arbetsmiljön den närmaste tiden. Orsaken är\r\ninte minst den allt snabbare takt i\r\nstrukturomvandlingen som förväntas. Det i sin tur\r\nberor på den alltmer omfattande\r\ninternationaliseringen av ekonomi och näringsliv.</pre><pre>Ett aktuellt exempel som belyser vad\r\narbetsorganisationen betyder för svensk utveckling\r\noch välfärd är de uppgifter som på senare tid lyfts\r\nfram om skillnaden mellan hur vi i Sverige har\r\nordnat vår produktion av personbilar jämfört med\r\nexempelvis hur man gör i Japan. Det exemplet\r\nstyrker vad jag sagt om att arbetsorganisation och\r\narbetsmiljö på många sätt är avgörande för Sveriges\r\nförmåga att åter komma i främsta ledet som\r\nindustrination.</pre><pre>Inför framtiden är kraven lika angelägna i industrin\r\noch inom offentlig sektor. För industrins del gäller\r\ndet att ha en sådan arbetsorganisation att man kan\r\nrekrytera inte minst ungdomar till industriellt\r\narbete. Vi vet att det är stora svårigheter därvidlag\r\ni dag.</pre><pre>Inom offentlig sektor gäller det att ha en\r\norganisation som utvecklar\r\narbetstillfredsställelsen, så att man där kan behålla\r\narbetskraften, att organisera arbetet så att ingen --\r\noch detta gäller inte minst kvinnor -- slits ut i förtid,\r\nmed mycket stora kostnader för samhället totalt\r\nsett. I det sammanhanget vill jag erinra om det som\r\nvi har påpekat i vår motion, nämligen betydelsen av\r\natt om det sker en förändring på det här området,\r\nmåste forskningen om kvinnans roll i arbetslivet\r\nbehållas intakt.</pre><pre>Vi tycker att vi i den delen har blivit tillgodosedda i\r\nbetänkandet och har inget särskilt yrkande utan ser\r\nmed tillfredsställelse på vad utskottet har skrivit.</pre><pre>Kvalificerade kunskaper och forskning om\r\narbetslivet är alltså ett medel i en politik för\r\nförnyelse. Det har funnits brister tidigare, och det\r\nhar varit orsaken till den översyn som har skett. Det\r\nanges också i propositionen som motiv.</pre><pre>Centerpartiet anser nu att trots den här översynen\r\nfinns det ett behov av total översyn av hela\r\narbetslivsforskningen. Vi hamnar då på den\r\nslutsatsen att det är vad som bör ske i dagsläget,\r\ninte det som anges i propositionen. Vi menar att\r\nden tanke som har funnits som ett av utredarens tre\r\nalternativ, en närmare koppling av\r\narbetslivsforskningen till universitet och högskolor,\r\nbör studeras litet närmare.</pre><pre>Beträffande MBL-medlen anser vi, i likhet med\r\ntidigare talare, att de icke bör användas på det sätt\r\nsom har skett. Det bör i större utsträckning vara en\r\nuppgift för arbetsmarknadens parter att informera\r\nom en lagstiftning som ändå kom till vid mitten av\r\n70-talet. Vi tror att de är bäst skickade att klara den\r\nuppgiften.</pre><pre>Herr talman! Jag vill med dessa få ord yrka bifall till\r\nreservation 1 vid betänkandet.</pre><pre>Anf. 77 GUSTAV PERSSON (s):</pre><pre>Herr talman! Arbetsmarknadsutskottets\r\nbetänkande om arbetslivsforskningen behandlar\r\narbetsmiljöfonden, arbetslivscentrum, frågor som\r\nanknyter till kvinnoforskningen samt de s.k. MBL-\r\nmedlen. Åtta motioner har lämnats i anledning av\r\npropositionen.</pre><pre>Arbetslivsforskningen har ett mycket brett anslag.\r\nDet är en tvärvetenskaplig forskning, som berör\r\nfysisk arbetsmiljö, ergonomi, arbetsorganisation,\r\narbetstidsfrågor och medbestämmande i\r\narbetslivet, för att nämna några områden. Det är\r\nett ganska nytt forskningsområde, om man jämför\r\nmed många andra forskningar. 1966 startade\r\narbetsmiljöinstitutet, och 1976 inrättades\r\narbetslivscentrum. Det är främst krav från de\r\nfackliga organisationerna som utgör bakgrunden\r\ntill dagens arbetslivsforskning.</pre><pre>Tyvärr kan man konstatera att intresset från\r\nuniversitetsvärlden har varit ganska ljumt för de\r\nhär frågorna, och man kan säga att så är det\r\nfortfarande, även om en viss förbättring har skett\r\nunder senare år. Många kanske frågar sig varför,\r\neftersom den här forskningen berör så många\r\nmänniskor i vårt land.</pre><pre>Det finns säkert många orsaker till det begränsade\r\nintresset från universitetsvärlden. Man har där\r\nförmodligen ganska begränsade kunskaper om\r\narbetslivets villkor. Universiteten och högskolorna\r\när fortfarande en mycket sluten värld i det\r\navseendet. Man har naturligtvis inte heller kommit\r\ni kontakt med svåra arbetsmiljöer. Det är\r\nnågonting som är ganska okänt både för\r\narbetsgivare och i universitetsvärlden.</pre><pre>En annan orsak till det bristande intresset för\r\narbetslivsforskning är kanske att det är en\r\nsektorsövergripande forskning, något som\r\nnaturligtvis försvårar forskning i\r\nuniversitetsvärlden, eftersom forskningen där\r\nnästan alltid är knuten till fakulteterna. Det är svårt\r\natt starta forskning över fakultetsgränserna,\r\ngränser som är uppdragna och fastställda långt\r\ninnan ordet arbetsmarknad fanns i svenska språket.</pre><pre>En rad rapporter från LO och TCO har påvisat\r\nbehovet av forskning på arbetslivets område.\r\nArbetsskadeförsäkringen, som många är väldigt\r\nkritiska mot, har på ett utmärkt sätt tydliggjort\r\nbehovet av forskning på arbetslivets område.</pre><pre>Här framträder ju hur människorna slits ut i\r\narbetslivet. Som exempel kan nämnas att\r\nbelastningsskadorna hos kvinnor har fördubblats\r\nsedan 1985. Folkhälsorapporten 1988 och även den\r\nsenaste 1991 visar också många viktiga saker som\r\nanknyter till arbetslivsforskningen. Man kan\r\nkonstatera att hälsan fortfarande har att göra med\r\nklass och kön. Samtidigt som medellivslängden\r\nökade här i landet under 80-talet minskade\r\nlivslängden för vissa grupper i samhället.</pre><pre>En liten grupp har en stor del av antalet sjukdagar,\r\nmedan en tredjedel av de sjukförsäkrade aldrig har\r\nen sjukskrivningsdag under året. Kvinnorna står\r\nför två tredjedelar av den ökade sjukfrånvaron\r\nunder 80-talet.</pre><pre>Det visar sig också att fler kvinnor än män\r\nförtidspensionerades förra året. Orsaken är främst\r\nskador i rörelseorganen.</pre><pre>Antalet hjärtinfarkter har också ökat bland\r\nkvinnorna. Däremot drabbas numera färre\r\nmedelålders män av hjärt- och kärlsjukdomar. Det\r\nfinns bara ett undantag, och det är män i\r\ntillverkningsindustrin. De har drabbats i högre\r\ngrad.</pre><pre>Därför kan man sammanfattningsvis säga att\r\nsamhällsklass och hälsotillstånd i mycket går hand i\r\nhand i vårt land. Arbetsmiljön har med andra ord\r\nmycket stor betydelse för hälsan, och kvinnornas\r\nohälsa har starkt förknippats med arbetsvillkor\r\nmen också med hemarbete och föräldraansvar.</pre><pre>Vill man spetsa till det litet, kan man säga i\r\nanslutning till det resonemang som moderaterna\r\nför i sitt program om den stora och den lilla världen,\r\natt här slår den stora världen väldigt hårt in i den\r\nlilla världen, och då ser man sambandet mellan de\r\ntvå världarna, som moderaterna ofta förnekar.</pre><pre>Utöver den forskningsorganisation som berörs här\r\nkan man säga att styrelsen för teknisk utveckling,\r\nbyggforskningsrådet samt skogs- och\r\njordbruksforskningsråden har anknytning till och\r\nstöder den här forskningen.</pre><pre>Regeringen föreslår att arbetsmiljöfonden får ett\r\nansvar att följa svensk arbetslivsforskning och att\r\nman i anslutning därtill inrättar ett vetenskapligt\r\nråd. Arbetslivscentrum omorganiseras till ett\r\nrenodlat forskningsinstitut, och MBL-medlens\r\nanvändningsområde utvidgas.\r\nInformationsverksamheten inom\r\narbetslivsområdet skall också ses över.</pre><pre>Tittar man sedan på motionerna, kan man\r\nkonstatera att de borgerligas inställning till\r\narbetslivsforskningen, så som den utformas i\r\nmotionerna, är mycket negativ. Alla -- såväl\r\nmoderaterna som folkpartiet och centern -- vill\r\navslå regeringens förslag, men partierna har litet\r\nolika motiv.</pre><pre>Moderaterna vill avveckla arbetslivscentrum och\r\nupphöra med MBL-informationen. Vi kan säga att\r\nmoderaterna här går på SAFs linje, och det är inte\r\nförvånande. Moderaternas förslag i motioner gäller\r\nju hela arbetsrätten. Moderaterna har med andra\r\nord alltid arbetsgivarståndpunkter och\r\narbetsgivarsynpunkter; de kommer ofta från\r\nstorföretagen. Ja, ibland har ni t.o.m. förslag som\r\nstår till höger om Arbetsgivareföreningen.</pre><pre>I början av debatten om arbetsmarknadspolitik,\r\nnär man talade om ohälsan i arbetslivet, tänkte jag\r\npå att moderaterna använde argumentet att man\r\nskall ha en ökad kontroll för att komma till rätta\r\nmed ohälsan i arbetslivet. Det säger något om\r\nmoderaternas inställning.</pre><pre>Ni hackar också ständigt på den samverkan vi har\r\nmellan fackföreningsrörelsen och\r\nsocialdemokratin. Men er samverkan med\r\narbetsgivarna och Arbetsgivareföreningen är\r\nmycket klart uttalad genom de förslag ni kommer\r\nmed i er motion. Det är på något sätt mer förtäckt,\r\nmedan vår verksamhet sker öppet.</pre><pre>Så fort det är fråga om att öka demokratins\r\nverkningsfält säger moderaterna nej -- och här är\r\ndet ju fråga om att öka demokratin i arbetslivet.</pre><pre>Folkpartiet har i stort sett samma förslag som\r\nmoderaterna. Man avstyrker propositionen, man\r\nvill inordna arbetslivscentrum under universitetet,\r\noch man avstyrker MBL-medlen. Nu är det\r\ntydligen arbetsgivarlinjen som gäller också i\r\nfolkpartiet. Emellanåt har man ju en annan\r\ninställning, men nu har man i de här frågorna klart\r\nsvängt åt arbetsgivarhållet.</pre><pre>Inledningsvis motiverade jag varför man bör\r\nbehålla arbetslivscentrum. Det är viktigt att man\r\nfår en tvärvetenskaplig och sammanhållen\r\nforskning på detta område -- och en forskning som\r\nligger nära förändringsfronten, dvs. nära\r\narbetslivet. Inordnas denna verksamhet under\r\nuniversitetet, så kommer denna forskning att\r\nförsvåras. Där har man ofta en annan prioritering\r\nnär det gäller arbetsmiljöforskning och forskning\r\növer huvud taget -- det är den erfarenhet jag har\r\nefter att under många år ha suttit i en\r\nuniversitetsstyrelse och försökt verka för att man\r\nskall ta upp sådan forskning där.</pre><pre>Centern avstyrker också propositionen. Man säger\r\natt man vill ha en total översyn av forskningen på\r\narbetsmiljöområdet. Men man vill tydligen också\r\natt den på sikt skall inordnas under universitetet.\r\nDet motiverar man med att arbetslivscentrum har\r\nen stor byråkratisk apparat. Men den som har varit\r\nlitet mer verksam i universitetsvärlden vet att det\r\nfinns en stor byråkratisk apparat också där -- så det\r\nkan väl knappast vara skälet för att inordna\r\nverksamheten under universitetet.</pre><pre>Resultatet av era förslag här blir ju en försämring\r\nför arbetslivsforskningen i hela landet. Det finns en\r\nliten brasklapp från centern: Man säger att man\r\nmåste rädda kvinnoforskningen, som bedrivits i\r\narbetslivscentrum; annars kan den gå förlorad. Det\r\när tydligen så, att den forskningen har varit mycket\r\nbra. Men ändå vill ni föra in den under\r\nuniversitetet. Här finns uppenbarligen en risk för\r\natt den kommer att försämras om ert förslag\r\ngenomförs.</pre><pre>Vänsterpartiet avstyrker också propositionen, men\r\nman har en annan motivering. Man säger att man\r\ninte vill ha ett renodlat forskningsinstitut. Men de\r\nutredningar som gjorts har ju visat på behovet av\r\nförändringar. Utredningsverksamheten har, som vi\r\nuppfattat det, tagit alltför mycket resurser från\r\nforskningen.</pre><pre>Stig Gustafsson och flera andra socialdemokrater\r\nhar i en motion uttalat förståelse för behovet av\r\nförändringar i arbetslivscentrum. Men man är\r\nangelägen om att forskningens resurser ändå skall\r\nbli fullgoda. Maj-Inger Klingvall m.fl.\r\nsocialdemokrater framhåller i sin motion att det är\r\nviktigt att kvinnoforskningen och biblioteket i\r\narbetslivscentrum kan bevaras och utvecklas.</pre><pre>Arbetsmarknadsutskottet har uppmärksammat här\r\nberörda frågor, och utskottet utgår ifrån att den\r\nslutliga dimensioneringen får avgöras efter den\r\nredovisning som arbetslivscentrum har regeringens\r\nuppdrag att göra. Det bör enligt utskottet medge en\r\nviss flexibilitet, som berör arbetslivscentrums\r\nresurser och tjänster. Arbetslivscentrum förutsätts\r\ni huvudsak fortsätta med den inriktning av\r\nforskningsverksamheten som detta centrum har i\r\ndag. Jag vill särskilt nämna den kvinnoforskning\r\nsom bedrivs på arbetslivscentrum och som är\r\nmycket betydelsefull. Utskottet menar att denna\r\nforskning bör bestå även i framtiden. Det är\r\nemellertid viktigt att denna forskning inte\r\nsammanblandas med det utvecklings- och\r\nutredningsarbete som bedrivs inom kvinnorådet på\r\narbetslivscentrum. Forskningen skall bedrivas av\r\npersoner som har forskningsbehörighet.</pre><pre>Sammanfattningsvis, herr talman, är det viktigt att\r\nkonstatera, som utredarna har gjort, att det här är\r\nfråga om en avvägning mellan å ena sidan behovet\r\nav att koncentrera resurserna till fristående\r\nforskningsinstitut och därigenom uppnå både\r\nkoncentration och prioriteringsmöjligheter, och å\r\nandra sidan behovet att sprida dessa tillgängliga\r\nresurser ut över landet. Här har man valt en\r\nkoncentration.</pre><pre>Arbetsmiljökommissionen konstaterar också att\r\nutbyggnaden av och intresset för arbetsmiljö- och\r\narbetslivsfrågor vid universiteten inte är\r\ntillfredsställande mot bakgrund av frågornas\r\nbetydelse.</pre><pre>Ett annat skäl var möjligheterna för\r\narbetsmarknadens parter, om verksamheten\r\nförläggs till en institution, att påverka\r\nforskningsinriktningen och delta i utvecklingen av\r\nforskningsprogram och den arbetsplatsinriktade\r\nforskningsverksamheten. Kommissionen ansåg att\r\ndet är en central forskningspolitisk uppgift att slå\r\nvakt om sektorsforskningen inom detta område.</pre><pre>Arbetslivsforskning är, som jag också ser det, en\r\nviktig del i det goda arbetet, som ett led i skapandet\r\nav ett solidariskt arbetsliv, där alla har\r\narbetsuppgifter som gör att arbetet kan kännas\r\nmeningsfullt. Och man skall kunna ha ett arbete\r\nhela livet till pensionsåldern utan att hälsan skadas.\r\nI dag är det allför många människor som slås ut ur\r\narbetslivet.</pre><pre>Kort sagt, herr talman: Arbetslivsforskningen\r\nhandlar egentligen om livskvalitet i vid bemärkelse.</pre><pre>Med det anförda yrkar jag bifall till\r\narbetsmarknadsutskottets hemställan i betänkande\r\nnr 16 om arbetslivsforskningens organisation, och\r\navslag på samtliga reservationer.</pre><pre></pre><pre>Anf. 78 ERIK HOLMKVIST (m):</pre><pre>Herr talman! Gustav Persson och jag är helt\r\növerens om det stora värde som ligger i att\r\nforskningen kring arbetsmiljöfrågor kan fortsätta.</pre><pre>Men vi hävdar att arbetslivscentrums rykte är\r\nalltför skamfilat. Och resultatet från tidigare\r\nforskning inom detta centrum har visat att vi\r\nbehöver förändra verksamheten radikalt. Det finns\r\ngrundläggande problem och svårigheter alltsedan\r\nbörjan, säger också utredningsmannen. Vi måste ta\r\nfasta på denna mycket kraftiga kritik mot hela detta\r\ncentrums vara.</pre><pre>Det finns också starka skäl för en förändring i den\r\nriktning som vi menar är nödvändig. Och\r\nytterligare ett skäl som visar att det är klart\r\nnödvändigt att flytta forskningen är att externa\r\nfinansieringar för ökad forskning över huvud taget\r\ninte sker i detta centrum.</pre><pre>Vi tycker att parternas påverkan på forskningen\r\nmycket väl kan ske genom att man breddar\r\nforskningen ut på högskolor och universitet, där det\r\nockså finns rätt miljö för denna forskning.</pre><pre>Gustav Persson menar att vår inställning i MBL-\r\nfrågan följer SAFs linje. Ja, den sammanfaller i\r\nmycket. Vi anser inte att det är något fel att vi får\r\nstarka organisationer med oss i de frågor där vi vill\r\nförändra.</pre><pre>Gustav Persson säger att vi är emot en\r\ndemokratisering. Men var finner Gustav Persson\r\natt vi är emot en demokratisering i arbetslivet? Vi\r\nkanske vill se en demokratisering på ett något\r\nannorlunda sätt, men vi är inte emot en utveckling\r\npå området.</pre><pre>Vi har i ett särskilt yttrande också tagit upp frågan\r\nom kvinnoforskningen. Den är viktig att slå vakt\r\nom, och den måste med i en förändrad forskning\r\nkring dessa frågor.</pre><pre>Vi tror, liksom Gustav Persson, att värdet i\r\nforskningen är så stort att vi borde kunna komma\r\növerens i frågan. Vi ser inte ut att göra det i dag.\r\nMen vi är övertygade om att forskningen om\r\narbetsmiljöfrågor skall läggas ut på universitet och\r\nhögskolor. Långsiktigt är det den riktiga lösningen.</pre><pre>Anf. 79 KJELL-ARNE WELIN (fp) replik:</pre><pre>Herr talman! Gustav Persson säger att vi yrkar att\r\nden forskning som i dag bedrivs vid\r\narbetslivscentrum skall läggas ut på högskolorna.\r\nDet skulle enligt Gustav Persson försämra\r\nkvaliteten. Vi har precis motsatt uppfattning. Vi\r\ntycker att detta är ett viktigt område som kräver\r\nmycket forskningsresurser. Där finns många frågor\r\nsom man måste skaffa sig bättre kunskap om.\r\nDärför är det otillfredsställande att ha\r\nforskningsresurser som inte har fungerat speciellt\r\nbra sedan de tillkom -- det står också i betänkandet.</pre><pre>Här gäller att hitta vägar för att få en förhöjd\r\nkvalitet på forskningsresultaten. Man skall ta sig an\r\nalla de problem inom arbetslivsområdet som\r\nbehöver utredas och forskas om. Det är vårt skäl till\r\natt vi yrkar att forskningsverksamheten läggs ut på\r\nhögskolor och universitet. Vi är alldeles övertygade\r\nom att forskningen kommer att ske på ett bättre sätt\r\ndär och att man då kan skaffa sig bättre kunskap om\r\nde frågor som är så utomordentligt viktiga.</pre><pre>Anf. 80 GÖRAN ENGSTRÖM (c) replik:</pre><pre>Herr talman! Vi hävdar i ett särskilt yttrande att\r\nvid en omorganisation skall inte forskningen om\r\nkvinnors arbete och arbetsmiljö, som i dag bedrivs\r\nvid arbetslivscentrum, få minskade resurser i\r\nframtiden. Det har utskottet bemött med en positiv\r\nskrivning. Vi förutsätter från centerns sida att\r\noavsett om det blir en av regeringen föreslagen\r\nomorganisation eller en i framtiden till universitet\r\noch högskolor kopplad forskning, kommer\r\nkvinnoforskningen att bestå.</pre><pre>Det var intressant att höra Gustav Perssons\r\nanförande när han lyfte fram vikten av att i\r\nforskningssammanhang belysa den skillnad i hälsa\r\nsom finns mellan olika samhällsgrupper. Det är ett\r\nalltför litet observerat faktum i den allmänna\r\ndebatten på området. Detta faktum bör få ökad\r\ntyngd i fortsättningen, inte minst på grund av att det\r\nhar ett så klart samband med hur arbetet bedrivs\r\noch organiseras.</pre><pre>Jag begärde ordet för att bemöta Gustav Perssons\r\nfarhågor i den del som berör kvinnoforskningen.</pre><pre>I propositionen föreslår man en neddragning av\r\nresurserna, inte minst de fasta forskartjänsterna.\r\nNär man nu som svar på centermotionen\r\nkonstaterar att det inte får ske en minskning på just\r\nområdet forskning kring kvinnors arbete och\r\narbetsmiljö, innebär det rimligen att det kommer\r\natt ske en relativ förstärkning av forskningen på det\r\nområdet.</pre><pre>Anf. 81 GUSTAV PERSSON (s) replik:</pre><pre>Herr talman! Jag tycker att de utredningar som har\r\nlagts som grund för ställningstagandet, Erik\r\nHolmkvist, ändå visar värdet av sektorsforskning\r\npå området. Arbetsmiljökommissionen visar klart\r\natt den behövs och det gör också erfarenheter från\r\nandra länder. I t.ex. Storbritannien, Tyskland och\r\nUSA finns sektorsforskningsinstitut. Forskningen\r\nkan då koncentreras till ett visst område på ett helt\r\nannat sätt. Därför finns det erfarenhet som talar för\r\natt vi i vårt land, som ligger långt framme på\r\nområdet, också skall fortsätta med sådan forskning.\r\nErfarenheten inom forskningsvärlden säger, att om\r\nman utan vidare flyttar över forskningen till\r\nuniversiteten kommer man inte att nå så goda\r\nresultat.</pre><pre>Erik Holmkvist säger att det kommer inte någon\r\nextern forskning till sektorsforskningsinstituten.\r\nArbetsmarknadens parter är delvis med och\r\nbeställer forskning där. Det viktiga är att det är\r\nbrukarna som är med och beställer. Därför går det\r\ninte att jämföra extern forskning i ett\r\nsektorsforskningsinstitut med den vid\r\nuniversiteten.</pre><pre>Vidare säger Erik Holmkvist att universiteten har\r\nrätt inställning. Jag tvivlar på att universiteten har\r\nså stora kunskaper och intressen. Min erfarenhet är\r\ninte sådan, och arbetsmiljökommissionen har inte\r\nheller den erfarenheten.</pre><pre>Jag kan inte undgå att kommentera att Erik\r\nHolmkvist säger att moderaterna är glada att SAF\r\nhar ungefär samma inställning på det området. I\r\nnästa andetag säger Holmkvist att de visst inte är\r\nemot demokratisering på det området i arbetslivet.\r\nMen såvitt jag förstår, om man har SAFs\r\ninställning, är man emot demokratisering i\r\narbetslivet. Jag förstår inte hur Erik Holmkvist kan\r\nfå det att gå ihop.</pre><pre>I stort sett gäller samma svar för Kjell-Arne Welin.</pre><pre>Om vi splittrar forskningen, som ändå har varit\r\nframgångsrik på arbetslivscentrum, kommer det att\r\nbli sämre, Göran Engström. Denna forskning har\r\nen speciell inriktning mot de stora grupperna av\r\nkvinnor som finns på arbetsmarknaden. Jag\r\nredovisade också vilka besvär dessa kvinnor har,\r\ninte minst i industrin och i vårdsektorn osv. Jag tror\r\ndärför att det är oerhört viktigt att forskningen\r\nfinns kvar.</pre><pre>Anf. 82 ERIK HOLMKVIST (m) replik:</pre><pre>Herr talman! Det förslag som Gustav Persson gör\r\nsig till tolk för innebär att det i fortsättningen\r\nkommer att vara färre som kommer att forska om\r\ndessa frågor än hittills. Det är ett faktum.</pre><pre>Utredningen visar på stor misstro mot de resultat\r\nsom forskningen har presterat vid\r\narbetslivscentrum. Utredarna stryker klart och\r\ntydligt under detta.</pre><pre>Gustav Persson säger också att sektorsforskning\r\nfinns i andra länder som England och USA. Men\r\nGustav Persson, i alla andra sammanhang tar ni\r\navstånd från vad som sker i de två nämnda\r\nländerna. Hur kommer det sig att just\r\narbetslivsforskning är så mycket bättre i USA än\r\nvad den skulle kunna bli vid svenska högskolor och\r\nuniversitet? Det kan vara intressant att få veta.</pre><pre>Jag tror att det är den som håller i pengarna i\r\nforskningssammanhang som ändock styr det mesta\r\nav hur resultaten blir, även om parterna har ett\r\ninflytande. Men jag tror att inflytandet skulle bli\r\nminst lika stort om inflytandet gavs över universitet\r\noch högskolor.</pre><pre>Gustav Persson oroar sig över att kunskaperna\r\nförsvinner om forskningen flyttas. Så är det inte. I\r\nstället kommer de kunskaper som finns vid\r\narbetslivscentrum att flyttas ut till högskolor och\r\nuniversitet, likväl som vi säger att\r\nkvinnoforskningen skall flyttas. Forskarna blir inte\r\nfärre för att de byter arbetsplats och skrivbord.</pre><pre>Till sist beträffande SAF och demokratiseringen:\r\nVi är inte synonyma med SAF, som Gustav Persson\r\ntolkar det hela och som jag också hört här i\r\nkammaren tidigare. Vi har diametralt motsatta\r\nuppfattningar i många frågor.</pre><pre>I demokratiseringsfrågan kan jag säga att vi skiljer\r\noss betydligt. Men man får ändå till SAFs fördel\r\nsäga att det som har skett i emokratiseringsfrågan\r\ninom näringslivet under de år som har gått till\r\nmycket har stöttats upp av just SAF, även om man\r\nkan ha haft olika uppfattningar om takten i\r\nutvecklingen och även om vad som skulle vara mest\r\nangeläget att genomföra.</pre><pre>Anf. 83 MAGGI MIKAELSSON (v):</pre><pre>Herr talman! Jag vill först säga något kort med\r\nanledning av Gustav Perssons anförande. Han\r\nkommenterade den motion som jag och Karl-Erik\r\nPersson har skrivit. Men han glömde bort att\r\nnämna att vi har kommit överens i utskottet, vilket\r\nbl.a. har lett till en uppmjukning av de krav i fråga\r\nom dimensioneringen för omorganisationen som\r\npropositionen hade.</pre><pre>Det är en av de två saker som jag ville ta upp i\r\nanslutning till det här betänkandet.</pre><pre>Jag vill sedan be om ett klarläggande från Gustav\r\nPersson när det gäller den kommande\r\nomorganisationen av arbetslivscentrum. I\r\nbetänkandet redovisar utskottet sin uppfattning om\r\ndimensioneringen. Man säger att ''det i\r\npropositionen uppgivna antalet om ca 35\r\ntillsvidaretjänster får betecknas som en\r\nantalsmässig riktpunkt''. Det sade också Gustav\r\nPersson i sitt anförande. Utskottet säger vidare att\r\nden slutliga dimensioneringen skall avgöras efter\r\nden redovisning som arbetslivscentrum skall lämna\r\nom behovet av resurser.</pre><pre>Nu hör det till saken att arbetslivscentrum redan\r\nhar fått regeringens uppdrag att redovisa ett nytt\r\nförslag till organisation som bygger på\r\npropositionens förslag. I det uppdraget står det\r\nbl.a. att antalet forskartjänster inte får överstiga 25\r\noch att den totala ramen skall vara 35 tjänster.</pre><pre>Regeringen har alltså beslutat att ge\r\narbetslivscentrum detta uppdrag och fastställa\r\nramarna innan vi har fattat beslut här i kammaren.\r\nJag måste säga att jag tycker att det är ett något\r\nmärkligt förfarande. Vad hade t.ex. hänt om\r\nriksdagen hade avslagit regeringens förslag, som\r\nnågra partier har velat göra?</pre><pre>Eftersom jag vet att man på arbetslivscentrum\r\nredan har börjat arbeta med utgångspunkt från\r\nregeringens uppdrag anser jag att det är på sin plats\r\natt Gustav Persson klargör att det är riksdagens\r\nbeslut som gäller. Det betyder att riksdagen -- om\r\nman följer det förslag som ligger -- har ändrat\r\nregeringens direktiv när det gäller\r\ndimensioneringen. Det finns i dag ingen högsta\r\ngräns för antalet tjänster, utan siffran 35, som\r\nnämns i utredningsuppdraget, är att betrakta som\r\nett riktmärke.</pre><pre>Det andra som jag vill kommentera, som också\r\nberör omorganisationen på arbetslivscentrum, är\r\navsnittet om kvinnoforskningen. Jag tycker att det\r\när mycket bra att riksdagen i det här betänkandet\r\nklart anger att den kvinnoforskning som bedrivs\r\ninom arbetslivscentrum inte skall få minskade\r\nresurser. Jag vill citera några rader ur betänkandet:</pre><pre>''Med hänsyn till arbetsmarknadsministerns\r\nuttalande utgår utskottet från att den\r\nkvinnoforskning som nu bedrivs vid\r\narbetslivscentrum fortsättningsvis kommer att\r\nbedrivas i oförändrad omfattning och tilldelas\r\nerforderliga resurser.''</pre><pre>Jag tycker det är viktigt att konstatera att riksdagen\r\näven här går längre än regeringen i sitt\r\nutredningsuppdrag, där man inte säger någonting\r\nom kvinnoforskningen.</pre><pre>Betydelsen av kvinnoforskning är inget som\r\nifrågasätts i dag. Man måste väl säga att det är ett\r\nframsteg när fyra män från fyra olika partier i tur\r\noch ordning betygar betydelsen av\r\nkvinnoforskning. Det är någonting som har hänt.\r\nKvinnor finns i förvärvsarbete i så gott som samma\r\nutsträckning som männen, och då blir forskning om\r\nkvinnors arbete och arbetsmiljö särskilt viktig. På\r\narbetslivscentrum bedriver man en forskning med\r\nen tvärvetenskaplig ansats som är mycket värdefull.</pre><pre>Om jag skulle önska mig något ytterligare i det\r\nbetänkande som vi har att fatta beslut om vore det\r\nett tydligare uttryck för orsakerna till det stora\r\nbehovet av forskning om kvinnors arbetsliv. Vi vet\r\natt samhället och arbetslivet fortfarande är\r\nuppbyggt utifrån en manlig maktstruktur och att\r\nkvinnornas inträde på denna arbetsmarknad har\r\nhaft och har sitt pris. Det är mannen som har varit\r\nnormen t.ex. när det gäller utformningen av\r\narbetsredskap eller när man har byggt upp en\r\narbetsorganisation. Det har medfört att kvinnor\r\nutsätts för större fysiska och psykiska påfrestningar\r\noch att kvinnors kunskaper och erfarenheter inte\r\nhar tagits till vara. Forskning inom de här\r\nområdena är mycket betydelsefull när det gäller att\r\nskapa förutsättningar för att förbättra\r\njämställdheten och nå ett jämlikt samhälle.</pre><pre>Med det, herr talman, vill jag åter upprepa att det\r\nfinns ett behov av ett klarläggande från Gustav\r\nPerssons sida beträffande hur man skall se på\r\ndirektiven för omorganisationen av\r\narbetslivscentrum.</pre><pre>Anf. 84 TALMANNEN:</pre><pre>Jag får meddela att anslag nu har satts upp om\r\natt detta sammanträde skall fortsätta efter kl.\r\n19.00.</pre><pre>Anf. 85 MAJ-INGER KLINGVALL (s):</pre><pre>Herr talman! Arbetslivscentrum bedriver i dag en\r\nkvinnoforskning som har ett brett samhällsintresse.\r\nDen har sin bakgrund i ett projekt som påbörjades\r\n1979 för att initiera, planera och samordna\r\njämställdhetsforskning. Motivet till detta var bl.a.\r\ninriktningen av den samhällsvetenskapliga\r\nforskningen, som har varit starkt präglad av ett\r\nmanligt perspektiv. Kvinnornas verklighet har\r\ntidigare i stort sett inte funnits med i den\r\nkunskapsbild som forskningen har gett beträffande\r\narbetslivet.</pre><pre>Jämställdhetsforskning blev ett prioriterat område\r\npå arbetslivscentrum, och nu finns där en mycket\r\nhög forskarkompetens i fråga om kvinnor och\r\narbete. Det finns en rad skäl till varför det är viktigt\r\natt denna kompetens bevaras och utvecklas inom\r\narbetslivscentrum.</pre><pre>Svenska kvinnor finns ute på arbetsmarknaden i\r\nhögre grad än i något annat jämförbart land, och\r\ndet är positivt. Eget arbete ger egen försörjning,\r\negen trygghet och ökad jämställdhet. Men\r\ndubbelarbete och brister i arbetsorganisation och\r\narbetsmiljö börjar nu ge effekter i arbetsskador och\r\nutslagning, och de slår hårdast mot kvinnor. Här\r\nkommer forskning relaterad till arbetsplatsen in\r\nsom en viktig faktor. Internationalisering och\r\nteknisk utveckling är andra viktiga faktorer. Även\r\nhär är det kvinnor som kan komma att drabbas. Vi\r\nmåste skaffa oss kunskaper om hur arbetslivet\r\nstrukturerar efter både klass och kön.</pre><pre>Den inriktning och kompetens som\r\narbetslivscentrum besitter i dag inom\r\nkvinnoforskningen är synnerligen angelägen att\r\nbehålla och utveckla. Att splittra upp resurserna,\r\nsom flera borgerliga reservanter föreslår, skulle\r\nklart missgynna det viktiga forskningsarbete som\r\nbedrivs inom arbetslivscentrum.</pre><pre>Tvärtom anser jag att en väl sammanhållen\r\nsektorsforskning vad gäller kvinnor och arbetsliv\r\nger goda förutsättningar för samarbete med den\r\nkvinnoforskning som nu på allvar börjar byggas\r\nupp på universiteten.</pre><pre>Det är glädjande att utskottet så tydligt slår fast i\r\nsitt betänkande att ''omorganisationen av\r\narbetslivscentrum inte får medföra att den\r\nvärdefulla forskning om kvinnors arbete och\r\narbetsmiljö som bedrivs vid centret får minskade\r\nresurser. Denna forskning har ofta en\r\ntvärvetenskaplig ansats och bör därför inte splittras\r\nupp.'' Lika viktig tycker jag också att den slutsats\r\nfrån utskottet är som Maggi Mikaelsson refererade,\r\nnämligen ''att den kvinnoforskning som nu bedrivs\r\nvid arbetslivscentrum fortsättningsvis kommer att\r\nbedrivas i oförändrad omfattning och tilldelas\r\nerforderliga resurser''.</pre><pre>Det är viktigt att understryka att en sådan\r\nforskningsorganisation inte får bli för liten. Alla\r\nerfarenheter talar nämligen för att skall ett positivt\r\noch kreativt forskarklimat uppstå, får inte antalet\r\nforskare vara för litet. Utskottet talar om ca 35\r\ntillsvidaretjänster som en riktpunkt. Jag uppfattar\r\ndetta som ett minsta antal tjänster för en fortsatt\r\nplanering av den nya organisationen. Det gäller att\r\nkvinnoforskningens berättigade krav på tillräckligt\r\nstor andel av forskningsresurserna tillgodoses för\r\natt utskottets egna slutsatser om\r\nkvinnoforskningens framtida roll skall kunna\r\nförverkligas.</pre><pre>En annan viktig fråga i den nya organisationen är\r\nbibliotekets ställning. Arbetslivscentrum har sedan\r\nslutet av 1970-talet ett specialbibliotek som ensamt\r\nbevakar arbetslivsforskningen i Sverige. Enligt vad\r\nsom tidigare har sagts skulle biblioteket bevaras\r\nintakt vid en förändring av arbetslivscentrum. I\r\npropositionen nämns ingenting om den framtida\r\norganisationen och personaldimensioneringen för\r\nbiblioteket.</pre><pre>Ställningen som offentligt bibliotek motiverar att\r\nresurser ges utöver arbetslivscentrums ram så att\r\nbiblioteket därmed ej behöver belasta\r\narbetstivscentrums inre organisation samt att\r\nbiblioteket ges en självständigare ställning inom\r\narbetslivscentrum.</pre><pre>Med de här synpunkterna, herr talman, yrkar jag\r\nbifall till arbetsmarknadsutskottets hemställan i\r\nbetänkande nr 16.</pre><pre></pre><pre>Anf. 86 GUSTAV PERSSON (s):</pre><pre>Herr talman! Jag skulle vilja svara Maggi\r\nMikaelsson beträffande tillvidaretjänsterna. I\r\nutskottet har vi skrivit att antalet skall utgöra en\r\nriktpunkt och att den slutliga dimensioneringen\r\nskall avgöras av regeringen när utredningen\r\nkommer till regeringen i maj.</pre><pre>Anf. 87 MAGGI MIKAELSON (v):</pre><pre>Herr talman! Anledningen till att jag ställde frågan\r\nvar just det att man på arbetslivscentrum har fått\r\nandra direktiv och nu har satt i gång att göra\r\nutredningen om omorganisationen utifrån de\r\ndirektiv som gällde innan vi fattade beslut, dvs. de\r\ngamla direktiv som bygger på ett maximitak på 35\r\nanställda. Därför är det viktigt att klargöra att detta\r\nantal är ett riktmärke.</pre><pre>Jag håller helt med Maj-Inger Klingvall om att man\r\nskall se talet 35 som en miniminivå. Det måste man\r\ngöra om kvinnoforskningen skall förbli oförändrad.</pre><pre>Överläggningen var härmed avslutad.</pre><pre>Mom. 3 (översyn av forskningsorganisationen på\r\narbetsmiljöområdet)</pre><pre>Utskottets hemställan -- som ställdes mot\r\nreservation 1 av Börje Hörnlund och Kersti\r\nJohansson -- bifölls med acklamation.</pre><pre>Mom. 4 (överförande av arbetslivscentrums\r\nresurser till universitet/högskolor)</pre><pre>Utskottets hemställan -- som ställdes mot\r\nreservation 2 av Anders G Högmark m.fl. -- bifölls\r\nmed acklamation.</pre><pre>Mom. 5 (inordnande av arbetslivscentrum i\r\nuniversitet/högskolor</pre><pre>Utskottets hemställan -- som ställdes mot\r\nreservation 3 av Elver Jonsson och Charlotte\r\nBranting -- bifölls med acklamation.</pre><pre>Mom. 12 (MBL-medlen)</pre><pre>Utskottets hemställan -- som ställdes mot\r\nreservation 7 av Elver Jonsson m.fl. -- bifölls med\r\nacklamation.</pre><pre>Övriga moment</pre><pre>Utskottets hemställan bifölls.</pre><pre>\r\nBeslut rörande arbetsmarknadsutskottets\r\nbetänkande AU12 (forts. från 7 §)</pre><pre>Mom. 31 (sysselsättningsvolymen vid Samhall)</pre><pre>Utskottets hemställan bifölls med 226 röster mot\r\n70 för reservation 21 av Elver Jonsson m.fl. 1\r\nledamot avstod från att rösta.</pre><pre>\r\nBeslut om uppskjuten votering</pre><pre>På förslag av talmannen medgav kammaren att de\r\närenden som hann debatteras färdigt under\r\nåterstoden av dagens sammanträde skulle företas\r\ntill avgörande i ett sammanhang i början av\r\nmorgondagens arbetsplenum.</pre><pre>9 § Statlig personalpolitik</pre><pre>Föredrogs</pre><pre>arbetsmarknadsutskottets betänkande</pre><pre>1990/91:AU18 Statlig personalpolitik (prop.\r\n1990/91:100 delvis).</pre><pre>Talmannen konstaterade att ingen talare var\r\nanmäld.</pre><pre>\r\nBeslut</pre><pre>Utskottets hemställan bifölls.</pre><pre>10 § Anslag till arbetsmarknadsdepartementet\r\nm.m.</pre><pre>Föredrogs</pre><pre>arbetsmarknadsutskottets betänkande</pre><pre>1990/91:AU19 Anslag till\r\narbetsmarknadsdepartementet m.m. (prop.\r\n1990/91:100 delvis).</pre><pre>Talmannen konstaterade att ingen talare var\r\nanmäld.</pre><pre>\r\nBeslut</pre><pre>Utskottets hemställan bifölls.</pre><pre>11 § Ändring i radioansvarighetslagen m.m.</pre><pre>Föredrogs</pre><pre>konstitutionsutskottets betänkande</pre><pre>1990/91:KU33 Ändring i radioansvarighetslagen\r\nm.m.</pre><pre>Talmannen konstaterade att ingen talare var\r\nanmäld.</pre><pre>\r\nBeslut</pre><pre>Utskottets hemställan bifölls.</pre><pre>12 § Vissa anslag inom finansdepartementets\r\nverksamhetsområde</pre><pre>Föredrogs</pre><pre>finansutskottets betänkande</pre><pre>1990/91:FiU13 Vissa anslag inom\r\nfinansdepartementets verksamhetsområde (prop.\r\n1990/91:100 delvis.)</pre><pre>Anf. 88 FILIP FRIDOLFSSON (m):</pre><pre>Herr talman! Jag skall inte bli långrandig i\r\ntalarstolen den här gången, även om jag trivs här\r\nuppe.</pre><pre>Låt mig hänvisa till reservation 3 som har fogats vid\r\nfinansutskottets betänkande 13 och undertecknats\r\nav oss moderater i utskottet. Vi anser att\r\nkonjunkturinstitutet inte skall undantas från de\r\nallmänna sparkrav som gäller inom den offentliga\r\nförvaltningen i stort. Med den motiveringen har vi\r\nkommit fram till att konjunkturinstitutet inte skall\r\nanvisas ett högre belopp än 23 270 000 kr., dvs. 1\r\nmilj.kr. mindre än vad utskottsmajoriteten föreslår.</pre><pre>Med detta, herr talman, yrkar jag bifall till\r\nreservation 3.</pre><pre>Anf. 89 GUNNAR BJÖRK (c):</pre><pre>Herr talman! Finansdepartementet har en central\r\nroll i regeringen när det gäller att spara och\r\neffektivisera inom förvaltningen. Regeringen har\r\nockså sagt att skattereformen skall lösa många\r\nproblem. Förenklingen av skattesystemet gör att\r\nman inte behöver arbeta med det lika mycket som\r\ntidigare, och vi menar därför att det är rimligt att\r\nminska anslaget, vilket vi har förordat i reservation\r\nnr 1.</pre><pre>Vidare föreslås i betänkandet en fördubbling av\r\nanslaget till utredningar. Vi menar att detta anslag\r\nborde kunna reduceras, vilket vi föreslår i\r\nreservation nr 2.</pre><pre>Herr talman! Jag vill med detta yrka bifall till\r\nreservationerna 1 och 2.</pre><pre>Anf. 90 MARIANNE CARLSTRÖM (s):</pre><pre>Herr talman! Finansutskottets betänkande nr 13\r\ngäller vissa anslag inom finansdepartementets\r\nverksamhetsområde. Jag vill börja med att yrka\r\navslag på de tre reservationerna till betänkandet\r\noch bifall till utskottets hemställan.</pre><pre>Centern anser att den centrala administrationen\r\nskulle klara sig med en minskning på 10 milj.kr.\r\nUtskottets majoritet anser att genomförandet och\r\nuppföljningen av århundradets skattereform väl\r\nmotiverar de resurser som departementet begär.\r\nDen förenkling som skattereformen beräknas\r\nmedföra för den enskilde medborgaren innebär\r\ninte att genomförandet inte måste få ta extra\r\nresurser i anspråk. Belastningen på\r\nfinansdepartementets tjänstemän är dessutom i\r\ndagsläget extra stor.</pre><pre>Centern anser också att finansdepartementets\r\nutredningsanslag skall minskas med 11 milj.kr.\r\nGenomförandet av skattereformen, tillsammans\r\nmed andra viktiga planerade utredningar,\r\nmotiverar det av departementet begärda anslaget.\r\nUtskottets majoritet yrkar avslag på\r\nreservationerna.</pre><pre>Jag vill gärna påminna centern om att ni, likväl som\r\nmånga andra partier, ofta begär utredningar i olika\r\nfrågor och att varje sådan begäran kräver resurser i\r\nform av personal och pengar.</pre><pre>I en reservation från moderaterna föreslås en\r\nneddragning med 1 milj.kr. på\r\nkonjunkturinstitutets verksamhet.\r\nKonjunkturinstitutets verksamhet ger ett riktigt\r\nunderlag vid ekonomiska bedömningar och vid\r\ngenomförandet och utvärderingen av ekonomisk-\r\npolitiska reformer. Konjunkturinstitutet har på\r\nsenare tid fått litet förändrade arbetsuppgifter, och\r\nman måste också i dag, såsom marknaden är för\r\nekonomer, satsa på kompetensutveckling. Vi yrkar\r\ndärför avslag även på denna reservation.</pre><pre>Anf. 91 GUNNAR BJÖRK (c):</pre><pre>Herr talman! Finansdepartementet har en central\r\nroll när det gäller att se till att andra sparar och\r\nhåller igen, borde gälla även för\r\nfinansdepartementets egen verksamhet. I fråga om\r\nutredningar föreslås en fördubbling av anslaget.\r\nDet skulle vara intressant att höra vad som skall\r\nutredas så förfärligt mycket att just\r\nfinansdepartementet skall fördubbla sina insatser.\r\nMan skulle ju tvärtom spara pengar på det nya\r\nskattesystemet. Nu verkar det som om man i stället\r\nskall göra av med dubbelt så mycket.</pre><pre>Anf. 92 MARIANNE CARLSTRÖM (s):</pre><pre>Herr talman! Utredningarna är inte enbart en följd\r\nav skattereformen, Gunnar Björk, utan det är även\r\nfråga om andra utredningar. Det handlar om tio nya\r\nkommittéer. Bl.a. skall man se över mycket statlig\r\nverksamhet, och då fordras utredningar. Utgifterna\r\nkommer i fortsättningen att leda till besparingar,\r\noch jag tror därför att vi alla kommer att tjäna på\r\ndetta. Men det kan ta litet tid.</pre><pre>Anf. 93 GUNNAR BJÖRK (c):</pre><pre>Herr talman! Låt mig då bara konstatera att\r\nfinansdepartementet och finansministern inte\r\nföregår med särskilt gott exempel när det gäller att\r\nhålla igen med statens utgifter.</pre><pre>Överläggningen var härmed avslutad.</pre><pre>(Beslut skulle fattas den 28 mars.)</pre><pre>13 § Anslag till civildepartementet</pre><pre>Föredrogs</pre><pre>finansutskottets betänkande</pre><pre>1990/91:FiU14 Anslag till civildepartementet\r\n(prop. 1990/91:100 delvis).</pre><pre>Talmannen konstaterade att ingen talare var\r\nanmäld.</pre><pre>(Beslut skulle fattas den 28 mars.)</pre><pre></pre><pre>14 § Anslag till tullen m.m.</pre><pre>Föredrogs</pre><pre>skatteutskottets betänkande</pre><pre>1990/91:SkU15 Anslag till tullen m.m. (prop.\r\n1990/91:100 delvis).</pre><pre>Anf. 94 HUGO HEGELAND (m):</pre><pre>Herr talman! Tyvärr har mitt manuskript till det\r\nhär inlägget förkommit, och jag gladde mig därför\r\nnär jag läste att det i riksdagen finns en\r\nhittegodsavdelning där allt möjligt har lämnats in.\r\nMan har hittat handskar och halsdukar, och man\r\nhar hittat en baddräkt i entréhallen. Man har hittat\r\nett par bruna herrskor och en dokumentportfölj\r\nmed engelsk kurslitteratur. I andrakammarsalen\r\nhar man hittat tvål i presentförpackning och ett par\r\ndamskor. Men man har inte hittat mitt manuskript,\r\noch jag skall därför bara yrka bifall till vår\r\nreservation nr 9 till skatteutskottets betänkande nr\r\n15.</pre><pre>Detta betänkande gäller tulldatasystemet, som ju\r\nhar blivit mycket dyrt, vilket man märker om man\r\ntittar närmare på kostnaderna.</pre><pre>Vi har även en reservation nr 11, om\r\nnarkotikabekämpningen. Vi påpekar där att tullens\r\nnarkotikahundar svarar för en ständigt ökande\r\nandel av tullens beslag och att de senaste årens\r\nsatsningar på fler narkotikahundar alltså har varit\r\nmycket lyckosamma. Hundarna bidrar till att skapa\r\neffektivitet i verksamheten även genom att det\r\nsnabbt kan konstateras att det inte finns narkotika\r\ni undersökt gods.</pre><pre>Jag vill här för de ledamöter som inte vet om det\r\nnämna att Inner Wheel, en systerorganisation till\r\nRotary, har samlat in pengar till inte mindre än åtta\r\nnarkotikahundar, som man har skänkt till tullen,\r\neftersom tullen har så ont om pengar och riksdagen\r\nanslår för litet pengar. Varje hund kostar ungefär\r\n150 000 kr., vilket innebär att man har samlat in och\r\nskänkt 1,2 milj.kr. utan att få göra avdrag för det i\r\nbeskattningen. Det är en ideell insats som verkligen\r\nbör noteras till protokollet.</pre><pre>Vi vill vidare att straffsatsen skall skärpas för\r\nsmuggling av narkotika som tas in i kroppen, vilket,\r\nsom alla vet, är mindre lämpligt.</pre><pre>I reservation 13 förespråkar vi en utvidgning och\r\nförbättring av samarbetet mellan tull och polis.</pre><pre>Reservation nr 15 handlar om klassningen av\r\nflygplatser, och där för vi fram mycket högtflygande\r\nplaner. Vi menar att Kristianstads flygplats skall\r\nklassas som andra klassens flygplats. Detta lär\r\nemellertid inte gå igenom, så jag yrkar därför inte\r\nbifall till den reservationen.</pre><pre>I reservation nr 16 tar vi upp frågan om tulltillägg.\r\nTulldeklarationer måste ofta upprättas under stor\r\ntidspress, vilket gör att det lätt blir fel. Man borde\r\nenligt min mening vara mycket generösare och\r\nupphäva dessa bestämmelser om särskilda\r\ntulltillägg.</pre><pre>Vi har dessutom ett särskilt yttrande till\r\nbetänkandet, och jag hänvisar alla till att läsa detta.</pre><pre>Anf. 95 LEIF OLSSON (fp):</pre><pre>Herr talman! Jag har här med mig ett manuskript,\r\nmen det är dock inte Hugo Hegelands. Så jag är\r\nalltså oskyldig.</pre><pre>Herr talman! Skatteutskottets betänkande nr 15\r\nhar tre olika huvudingredienser. Det gäller för det\r\nförsta den mycket omfattande omorganisationen av\r\ntullverket som skall införas den 1 januari 1992. För\r\ndet andra gäller det uppbyggnaden av ett nytt\r\ntulldatasystem. För det tredje gäller det ett ganska\r\nstort antal motioner, som berör i första hand\r\nomorganisationen men också en del andra\r\ntullfrågor av gammalt känt märke.</pre><pre>Herr talman! Låt mig först slå fast att vi från\r\nfolkpartiet liberalerna anser att det är angeläget att\r\nvi så snart ske kan får ett modernt tulldatasystem\r\nsom skall finnas tillgängligt i hela landet.</pre><pre>Det är vår målsättning att detta nya system skall\r\nmedföra många fördelar, inte minst för företagen i\r\nvårt land. Det innebär ju en helt ny teknik av\r\nmycket avancerat slag, en teknik som -- får vi\r\nhoppas -- helt står i överensstämmelse med all\r\nannan utveckling på liknande områden i samhället.\r\nDet är naturligtvis, inför ett kommande svenskt\r\nmedlemskap i EG, helt nödvändigt att vi genomför\r\ndenna omorganisation.</pre><pre>Det är i detta sammanhang liksom vid alla andra\r\nliknande stora omorganisationer, införande av nya\r\nsystem, osv. alltid mycket svårt att med någorlunda\r\nträffsäkerhet beräkna kostnaderna för övergången\r\ntill nya rutiner och arbetsformer.</pre><pre>Såväl propositionen som skatteutskottets\r\nbetänkande ägnar stor uppmärksamhet åt\r\nkostnadsutvecklingen. Man konstaterar å ena sidan\r\natt det är fråga om en mycket kraftig\r\nkostnadsökning -- man talar om en 75-procentig\r\nökning i jämförelse med tulldatautredningens\r\nberäkningar. Å andra sidan är det fråga om krav på\r\nbesparingar, som i flera steg skall genomföras inom\r\nde närmaste fem åren.</pre><pre>Folkpartiet liberalerna vill med skärpa framhålla\r\natt det är mycket angeläget att\r\nkostnadsutvecklingen verkligen följs upp i alla led.\r\nSjälva vitsen med det nya datasystemet och\r\nomorganisationen är ju just att den nya tekniken\r\nskall ge utrymme för rationaliseringar och\r\nnytänkande på många områden.</pre><pre>Den tidsödande manuella hanteringen av\r\ndokument av olika slag skall genom detta minskas\r\navsevärt. Det skall inte bara ge\r\nrationaliseringsvinster utan också möjligheter att\r\nomdisponera resurser till så utomordentligt\r\nallvarliga och viktiga områden som t.ex.\r\nnarkotikaspaning. Den nya rörliga kontrollstyrkan\r\npå Arlanda är ett bra exempel på detta.</pre><pre>Att omorganisationen genomförs nu och så\r\neffektivt som möjligt anser vi vara mycket viktigt\r\nliksom, som sagt, att kostnaderna självfallet pressas\r\nned.</pre><pre>Herr talman! Det är alldeles klart att när den nya\r\norganisationen bl.a. skall medföra en minskning av\r\nde s.k. tullregionerna från sju till fyra så uppstår\r\nflera frågetecken om hur tullverksamheten skall se\r\nut i olika delar av landet. Detta har av naturliga skäl\r\nmedfört ett stort antal motioner som berör\r\nspecifika tullstationer och tullexpeditioner runt om\r\ni landet. Alla dessa motioner är säkerligen var och\r\nen väl underbyggda och motiverade.</pre><pre>När skatteutskottet för drygt ett år sedan\r\nbehandlade liknande frågeställningar rådde enighet\r\ni utskottet om att den nya organisationen och det\r\nnya tulldatasystemet påtagligt skulle komma att\r\npåverka hur tullens resurser skall disponeras i olika\r\nregioner och på olika platser.</pre><pre>Jag tror även i år att detta är en klok slutsats. Det\r\nmåste i första hand vara tullverkets sak att lösa\r\nverksamheten på olika platser. Jag försäkrar att vi\r\nfrån folkpartietliberalernas sida med intresse noga\r\nkommer att följa denna process.</pre><pre>Herr talman! Till sist vill jag ta upp frågan om\r\ntulltillägg som har blivit något av en årlig följetong\r\ni riksdagens arbete.</pre><pre>Folkpartietliberalerna upprepar även i år i motion\r\nSk822 kravet på att tulltillägget skall tas bort. Det\r\nmåste betraktas som helt oacceptabelt att den som\r\nunder stark tidspress råkar göra ett oavsiktligt fel i\r\nredovisningen skall bestraffas med tulltillägg.\r\nT.o.m. om det av andra handlingar, t.ex.\r\nleverantörfakturor, klart framgår vilka belopp som\r\när tullpliktiga utgår tulltillägg. Det är som vi ser det\r\norimligt och stötande.</pre><pre>I utskottets betänkande sägs -- och det är bra -- att\r\nman bör göra allt för att så många företag som\r\nmöjligt skall ansluta sig till den elektroniska\r\növerföringen av tulluppgifter.</pre><pre>Vore det inte då, Sverre Palm, en bra morot i detta\r\nsammanhang att nu ta bort det orättvisa\r\ntulltillägget? Mot dem som medvetet fuskar har vi\r\nju andra rättsliga medel att ta till.</pre><pre>Herr talman! Tulltillägget utgår av någon obegriplig\r\nanledning även på importmoms. Det orimliga i\r\ndetta har vi redan påpekat tidigare i år, och vi har\r\nbegärt att tillägget skall slopas på moms. Denna\r\nmoms lyfts senare av och om för litet moms\r\ndeklareras så blir också avlyftet mindre i\r\nmotsvarande del.</pre><pre>Att KIS har uttalat sig för att vissa momspliktiga\r\nskall befrias från moms vid införsel hjälper inte dem\r\nsom av misstag gör ett fel i tullredovisningen av\r\nmoms och åker på tulltillägg.</pre><pre>Herr talman! Jag yrkar bifall till reservationerna nr\r\n16 och 17, och jag kommer att begära votering.</pre><pre>Anf. 96 HÅKAN HANSSON (c):</pre><pre>Herr talman! Det är naturligtvis svårt att överträffa\r\nHugo Hegelands tidiga middagstal när det gäller\r\nskämt och roligheter.</pre><pre>När det gäller betänkandet om anslag till tullen vill\r\njag uppehålla mig några minuter kring vad vi\r\nframför i reservation nr 1 om senareläggning av ny\r\norganisation. Inledningsvis vill jag säga att det som\r\nLeif Olsson underströk beträffande det nya\r\ntulldatasystemet har vi från centerns sida inget att\r\ninvända emot.</pre><pre>Däremot tycker vi att det är synd att man har rusat\r\ni väg i vad gäller tidtabellen för ny tullorganisation.\r\nGeneraltullstyrelsen har gjort en utredning. Det\r\nmå vara tullorganisationen som till syvende og sidst\r\nskall bestämma detaljerna i organisationen, men\r\nman kan ändå inte låta bli att fundera över det\r\nförslag som nu ligger. Från centerpartiets sida\r\nmenar vi att i ett läge där det handlar om\r\nbegränsade resurser till de rationaliseringsmål som\r\ntullorganisationen sammantaget har fått ta på sig,\r\när det oerhört viktigt när man diskuterar en\r\nframtida tullorganisation att så mycket resurser\r\nsom möjligt frigörs till de operativa enheterna. Det\r\navgörande är hur tullverksamheten fungerar ute i\r\nden praktiska verksamheten vid tullstationerna.\r\nDet är synd att man inte mera har beaktat de\r\nsynpunkter som har kommit fram i samband med\r\nutredningen av den nya tullorganisationen, bl.a.\r\nfrån statskontoret, när det gäller att renodla\r\nrollerna mellan administration och administrativt\r\nstöd å ena sidan och den operativa verksamheten å\r\nden andra. Det är den ena biten.</pre><pre>Vi anser att det saknas en genomlysning av hela\r\ntullorganisationen. Generaltullstyrelsen, som är\r\nden centrala delen i tullorganisationen, borde\r\nockså bli föremål för den här genomlysningen. Det\r\när dock ganska naturligt att så inte ha skett med\r\ntanke på hur utredningsarbetet har genomförts.\r\nVår huvudinvändning riktar sig mot att man\r\nfortsätter att bygga upp en komplicerad\r\norganisation. Man bibehåller treledsorganisationen\r\nmed en central generaltullstyrelse och med fyra\r\nregionala tullregioner som skall ha sin egen\r\ntulldirektion. Samtidigt skall man ha 41 tulldistrikt.\r\nVi förordar i stället en tvåledsorganisation. När det\r\ngäller sådana organisationsstrukturer försöker man\r\ni dag platta till organisationen, göra den enklare\r\noch göra de interna vägarna så korta som möjligt.</pre><pre>Vi tycker att generaltullstyrelsen skall ha den\r\ncentrala rollen och vara det administrativa stödet\r\noch den centrala tyngden i organisationen. Vi vill\r\ninte ha fyra tullregioner. Vi tycker att resurserna\r\nskall användas i den konkreta tullverksamheten.\r\nMånga av de synpunkter som bl.a. statskontoret\r\ngav uttryck för i samband med utredningen borde\r\nha beaktats mera. Vi är rädda för att man i ett läge\r\nmed begränsade resurser ställer större krav på\r\ntullen. I motionsyrkanden förs det fram krav på nya\r\nresurser till tullen.</pre><pre>I det rådande läget känns det lite konstigt att man\r\ninte mera ser till vilka resurser som nu går till\r\nadministration och byråkrati inom de fyra\r\ntullregionerna som annars bättre skulle kunna\r\nanvändas i den lokala tullorganisationen. Vi tycker\r\natt man har gått en omvänd väg. Därför tycker vi\r\natt, vilket framgår av reservation nr 1, när man har\r\nunderlag och synpunkter från statskontoret, skulle\r\nman med ett halvårs fördröjning -- som vi menar väl\r\npassar in i tullorganisationens\r\nrationaliseringsramar -- kunna klara att titta på de\r\nalternativa organisationslösningarna. Risken är att\r\nman för att bygga upp dessa resurser inom\r\nmellanledet går för snabbt fram med att dra in\r\nresurser i den lokala tullverksamheten.</pre><pre>Herr talman! Jag beklagar att vi skyndar på detta\r\nsätt, att vi rusar fram och nu sätter den här\r\norganisationen i sjön. Jag tycker att det hade varit\r\npå sin plats att vi först fått se alternativ och få en\r\nuppfattning om den totala resursfördelningen\r\nmellan generaltullstyrelsen, de fyra tullregionerna\r\noch den lokala tullorganisationen. Jag yrkar alltså\r\nbifall till reservation nr 1.</pre><pre>En prövning av den modell för hela\r\ntullorganisationen som vi förordar innebär att vi\r\nskulle kunna hålla kvar en hel del av de resurser\r\nregionalt och lokalt som föreslås i andra\r\nmotionsyrkanden. Det som föreslås i andra\r\nreservationer om speciella regionala och lokala\r\ntullverksamheter är bitar som faller in i vårt totala\r\nförslag när det gäller tullorganisationen.</pre><pre>Slutligen vill jag säga att jag i fråga om tulltillägget\r\npå momsen instämmer i vad Leif Olsson sade\r\ntidigare.</pre><pre>Anf. 97 LARS BÄCKSTRÖM (v):</pre><pre>Herr talman! Inte mindre än tre av de talare som\r\ndeltar i den här debatten kommer från\r\nBohusbänken, och en är granne till mig, herr\r\nHegeland. Det sägs att bohuslänningen är en litet\r\nkärv människa, men dock hederlig -- det ligger i och\r\nför sig ingen motsättning i det. Bohuslän har av\r\nnaturliga skäl haft ganska mycket med tullen att\r\ngöra -- ''tollare'' säger man där. Apropå\r\nbohuslänningens hederlighet kan man väl säga att\r\nman i Bohuslän inte alltid har ansett att ''tollare'' är\r\nett helt hedervärt yrke.</pre><pre>Vi i vänsterpartiet har ju omprövat mycket, och vi\r\nvänsterpartister i Bohuslän tycker att tullarbetet är\r\nmycket viktigt. Det är viktigt för vår export och det\r\när viktigt för vår import att det arbetet löper\r\nfriktionsfritt och sköts på ett effektivt sätt. Det är\r\nviktigt för att vi skall klara narkotikaproblemet, ett\r\nav de värsta gissel vi har.</pre><pre>Jag vill påstå att vi här i kammaren vet att tullen är\r\neffektiv i förhållande till sina resurser. Men det\r\nanses också -- kanske i viss mån med orätt -- att\r\nförtroendet blir litet mer begränsat om man läser en\r\nskylt där det står ''Ring upp om du har något att\r\nförtulla'' och man har ytterligt begränsade\r\nservicetider. Det är en spridd uppfattning i mitt\r\nhemlän -- kanske också med orätt -- att den norska\r\ntullen får sköta en hel del av det som den svenska\r\ntullen borde göra. Men skatteutskottet skall ju\r\nsnart resa till Bohuslän och Svinesund, och man kan\r\ndå diskutera detta. Det kanske leder till en annan\r\nsyn på frågan än den som nu är förhärskande hos\r\nmajoriteten.</pre><pre>Vi i vänsterpartiet önskar och tror att tullen kan bli\r\neffektivare med givna resurser. Det är t.o.m.\r\nmöjligt att tullen kan bibehålla sin\r\nadministrationsnivå genom minskad central\r\nadministration, genom ADB-stöd och en annan\r\nregional organisation. Det är kanske t.o.m. möjligt\r\natt bibehålla kvalitet och service med minskade\r\nresurser. Detta kan i varje fall inte teoretiskt\r\navskrivas. Allt detta går från troliga möjligheter till\r\nönskvärda önskningar.</pre><pre>Jag tycker att det är litet djärvt av utskottet att\r\npåstå att vi kan få en ökad kvalitet, service och\r\nkontroll även om anslagen minskas och att påstå att\r\ndetta är en bevisad verklighet. Det gör faktiskt\r\nutskottets majoritet.</pre><pre>I utskottsmajoritetens linje vävs tre saker samman:\r\ntulldatasystemet, en ny organisation och frågan om\r\nanslagen. Detta vävs ihop till en enhet, och det är\r\nväldigt svårt att skilja på vad som är orsak till och\r\nverkan av de ställningstaganden man gör i\r\nutskottet.</pre><pre>Man ger två klara besked i detta\r\nutskottsbetänkande. Det ena är att TDS,\r\ntulldatasystemet, skall utvecklas i planerad\r\nomfattning och ha en given inriktning. Vidare säger\r\nman att det skall införas en ny organisation. Detta\r\när klara ställningstaganden. Men man ger inget\r\nordentligt besked om nivån på anslagen till tullen.\r\nPå s. 69 i propositonen säger statsrådet att han i\r\nkompletteringspropositionen skall återkomma till\r\nbehovet av medel för TDS. På s. 70 i propositionen\r\nsäger departementschefen: ''Jag är dock inte nu\r\nberedd att exakt ange storleken på besparingen för\r\n1991/92.'' Nej, det skall lösas någon annan gång och\r\ni något annat sammanhang. Men om man inte kan\r\nge klara besked om medelsanvisningen, hur kan\r\nman då fatta beslut om en lämplig\r\norganisationsstruktur? Den organisationsstruktur\r\nman anser vara lämplig kräver ju en viss\r\nmedelsanvisning. Men dessa frågor behandlas inte\r\nsammantaget. Om man nu ger direktiv om att\r\nfortsätta utvecklingen av tulldatasystemet, varför\r\nkan man då inte ge besked om vilka anslag som\r\nbehövs? Moderaterna har sagt att man behöver\r\nändra på inriktningen. Utskottsmajoriteten\r\ndäremot säger att man inte behöver ändra\r\ninriktningen. Men man vet inte vad som behövs i\r\nfråga om anslag, säger man explicit i propositionen.</pre><pre>Beslutsunderlaget är alltså mycket bristfälligt. Man\r\nredovisar ett kostnadsöverskridande för\r\ntulldatasystemet med 75 %. Om detta säger\r\nskatteutskottets majoritet att det är angeläget att en\r\nnoggrann uppföljning sker. Man ägnar alltså tre och\r\nen halv rad åt ett kostnadsöverskridande på 75 %,\r\noch så säger man lakoniskt att nu kostar det 520\r\nmiljoner i stället. Hoppsan! Man kan säga ''jojo''\r\nockså! Överallt i propositionstexterna talas det om\r\natt det är viktigt med förnyelse och effektivitet i\r\nstatliga verk. Man säger att man är\r\nmarknadsanpassad, osv. I detta fall säger ägaren,\r\ndet svenska folket, att det är viktigt att följa\r\nutvecklingen. Hoppsan -- 75 %\r\nkostnadsöverskridande, och vi följer utvecklingen!\r\nDet är naturligtvis bra, men det är ännu bättre att\r\ngöra någonting åt utvecklingen och se till att inte\r\nutvecklingen upprepas och undantaget blir regeln.</pre><pre>Vi i vänsterpartiet anser att det inte går att fatta\r\nbeslut om den här organisationen nu, eftersom det\r\ninte klart kan anges hur man skall klara\r\nmedelsförsörjningen för denna organisation.</pre><pre>Det kan då sägas att vi i vänsterpartiet är populister\r\noch är rädda för att fatta beslut. Det kan talas om\r\ndet statsfinansiella läget, och man kan återigen tala\r\nom förnyelse och effektivitet.</pre><pre>Vad är det då för kritik som har riktats mot den här\r\norganisationen? Det är länsstyrelserna som har\r\nyttrat sig, och de är samfällt kritiska och\r\ntveksamma. Näringslivets organisationer är\r\nsamfällt tveksamma, och de fackliga\r\norganisationerna är samfällt tveksamma och\r\nkritiska till organisationen. Riksrevisionsverket har\r\nandra idéer om organisationen, och det har även\r\nstatskontoret. Det är alltså en rejäl samling\r\nrabulister och populister som samlat står kritiska till\r\ndenna organisationsplan! Om man som Sverre\r\nPalm säger att det inte finns några problem utan att\r\ndet bara är att besluta, då avfärdar man med en\r\nhandviftning länsstyrelserna, näringslivets\r\norganisationer, fackliga organisationer,\r\nriksrevisionsverket, statskontoret och ett antal\r\npolitiska partier. Finansdepartementet har ju sagt\r\nsitt, månntro, och då måste det ju vara bra!</pre><pre>Vad som händer i den nya organisationen är att\r\nmånga enheter dras in och att många orter mister\r\nsina tullkammare. Man drar in på service och\r\ntillgänglighet. Det visar det stora antalet motioner.</pre><pre>Varför är man då så angelägen om att driva igenom\r\ndetta beslut? I propositionen sägs att om man inte\r\nantar den här organisationsplanen så skulle det bli\r\nen icke obetydlig försening och att finansieringen\r\nav tulldatasystemet därmed också skulle försämras.\r\nDet är ju där skon klämmer. För att man skall\r\nkunna ta igen en felplanering, skall\r\ntullverksamhetens fältorganisation drabbas. Men\r\ndet är inte tullens fältorganisation som gjort denna\r\nfelplanering. Det är inte kunderna som skall\r\ndrabbas av dålig service därför att man gjort ett fel\r\ni planeringen av tulldatasystemet. Det är inte\r\nnarkotikakontrollen som skall eftersättas, därför\r\natt staten gjort en felplanering. Detta blir\r\nkonsekvenserna av skatteutskottets\r\nmajoritetslinje. Någon annan får betala de fel som\r\nman själv har gjort. Själv nöjer man sig med att\r\nnogsamt följa utvecklingen.</pre><pre>Detta är icke till fyllest, och därför, herr talman, är\r\ndet nödvändigt att säga -- även om jag vet att det\r\nbara blir en retorisk ansats -- att kammaren skall\r\nbifalla reservation nr 2. Jag yrkar alltså bifall till\r\ndenna reservation.</pre><pre>\r\nDet står alltså i de texter som är oss förelagda att\r\nregeringen skall komma tillbaka i\r\nkompletteringspropositionen. Det jag säger i dag är\r\nriktat till Sverre Palm och till socialdemokraterna i\r\nskatteutskottet. Jag ber dem att ta kontakt med sitt\r\nfinansdepartement och få sina partikamrater där att\r\nnågon gång lyssna på de bärande sakskäl som har\r\nlevererats från många mycket tunga instanser. Det\r\när inte modigt att strunta i alla dessa instanser -- det\r\när bara dumt.</pre><pre>Herr talman! Det är några andra reservationer som\r\njag vill yrka bifall till. Det gäller reservation 5\r\ntullverksamheten vid Hån. Jag menar att det är ett\r\nhån mot verksamheten i Hån att icke bifalla den\r\nreservationen. Det hade fattats beslut och man stod\r\nberedd att sätta spaden i jorden, men då\r\ninhiberades alltihop. Detta är en mycket viktig\r\nsatsning. Jag yrkar bifall till reservation 5.</pre><pre>Jag yrkar bifall till reservation 10, som jag anser\r\nmycket viktig. I denna reservation påpekas\r\nnödvändigheten av att få ett grepp över den statliga\r\nplaneringen och kostnadsutvecklingen.</pre><pre>Dessa reservationer är i nuläge de viktigaste för\r\nvänsterpartiet att yrka bifall till. Jag får också för\r\nsäkerhets skull yrka bifall till reservation nr 7 från\r\nvänsterpartiet angående tullverksamheten i\r\nNorrbotten.</pre><pre>\r\nAjournering</pre><pre>Kammaren beslöt kl. 17.57 att ajournera\r\nförhandlingarna till kl. 19.00 för middagsuppehåll.</pre><pre>\r\nÅterupptagna förhandlingar</pre><pre>Förhandlingarna återupptogs kl. 19.00.</pre><pre></pre><pre>14 § (forts.) Anslag till tullen m.m. (forts.\r\nSkU15)</pre><pre>Anf. 98 GÖSTA LYNGÅ (mp):</pre><pre>Fru talman! Jag skall knyta ihop trådarna i denna\r\ndebattrunda vilken, som vi har fått höra av Lars\r\nBäckström, ju kvantitativt har dominerats av\r\nbohuslänningar. Jag är glad att kunna säga att\r\nskåningarna just nu är majoritet i kammaren liksom\r\nockså att det är två skåningar med i debattrundan.\r\nVi har sedan över 300 år tillbaka varit associerade\r\ntill Sverige, och vi är ganska utsatta ur tullsynpunkt.\r\nMycket av det knark som importeras kommer just\r\nvia Helsingborg, en av de orter som jag skall\r\nåterkomma till.</pre><pre>Vi skall alltså tala litet grand om tullen, men också\r\nom den hast varmed saker tycks ha behandlats i\r\nskatteutskottets betänkande. Det är mycket\r\nbråttom, och vad är anledningen till det? Är det\r\nEG-anpassningen som måste ske så oerhört\r\nsnabbt? Tulldatasystemet har införts. Vi har i och\r\nför sig stött det, men vi hade inte räknat med att det\r\nskulle kosta några hundra miljoner för mycket.</pre><pre>Vilken part är det som får dra lasset i all brådskan\r\noch med alla problemen? Jo, det är\r\ntullorganisationen. Man är i den situationen att\r\nman måste påverka den myndighet som skall utöva\r\ntullverksamheten. Man måste minska bidraget,\r\nvilket betyder färre arbetstillfällen och försämrad\r\neffektivitet.</pre><pre>Vad gör då skatteutskottet, som har ansvaret för\r\ndetta? Jo, det är naturligtvis mycket fint att ha en\r\nunderställd myndighet, och i betänkandet säger\r\nman att det här är något som tullverket får klara av.\r\nTycker Sverre Palm som representant för\r\nskatteutskottets majoritet att detta är snyggt?</pre><pre>Jag skall speciellt tala om en del problem som\r\nuppkommer, och då skall jag först säga några ord\r\nom Helsingborgsområdet. Det är den ort där man\r\ngör de största och de flesta narkotikabeslagen i\r\nSverige. Det är en viktig inkörsport. Även om det\r\nkommer att bli en bro vid Malmö om cirka tio år,\r\nkommer Helsingborg att vara en oerhört viktig\r\nplats. Man vill trots detta avskaffa Helsingborg som\r\nregion, om också inte som tullstation.</pre><pre>Man gör också mer av förenklingar och\r\nnedskärningar. Även Gotland kommer i viss mån\r\natt bli lidande. Det är fråga om en strävan till\r\ncentralisering till några stora orter. Vi i miljöpartiet\r\nhar reserverat oss mot detta, speciellt i\r\nreservationerna nr 4, 6 och 8, som jag, fru talman,\r\nyrkar bifall till.</pre><pre>Litet mindre brådska har man när det gäller att\r\ndiskutera problemen i Norrland. Man skulle\r\nfaktiskt kunna vinna väldigt mycket, om man hade\r\nhaft ett nära samarbete mellan polis och tull.\r\nPolisen skulle i en del fall ha kunnat ha samma\r\nbefogenheter som tullfunktionärerna. I utskottets\r\nbetänkande framhålls att det tillsatts en beredning,\r\nvars resultat man väntar på. Det är relativt enkla\r\nåtgärder som behövs, och de hade kunnat\r\ngenomdrivas relativt snart. Det är för stor hast i en\r\ndel fall, och det är för liten hast i en del fall.</pre><pre>Jag skall inte ta upp någon diskussion om\r\ntulldatasystemet, som behandlas i nästa\r\nbetänkande. Vi anser att det i princip är bra, men\r\nvi menar att man i planeringen skulle ha förutsett\r\nden stora extra kostnaden. Nu är det, som sagt,\r\ntullverket som får bära de problem som uppstått.</pre><pre>Anf. 99 SVERRE PALM (s):</pre><pre>Fru talman! I skatteutskottets betänkande nr 15,\r\nanslag till tullen m.m., behandlas regeringens\r\nproposition 1990/91:100, bil. 9, och ett antal\r\nmotioner. Ärendebehandlingen i skatteutskottet\r\nhar medfört 17 reservationer och 4 särskilda\r\nyttranden.</pre><pre>Årets anslagsnivå följer de generella dragen i den\r\nekonomiska politiken, med en mycket restriktiv\r\nbudgetpolitik och krav på effektivitet i den\r\noffentliga verksamheten. På litet längre sikt\r\nkommer också frågan om att anpassa\r\ntullverksamheten till de förändringar som följer av\r\nett eventuellt svenskt medlemskap i EG.</pre><pre>Det övergripande målet för tullverksamheten är att\r\nden skall bedrivas i en lämplig avvägning mellan\r\nnäringslivets krav på en snabb och smidig\r\ntullhantering samt statsmakternas krav på en\r\neffektiv tullkontroll. Tullverket skall också\r\nsäkerställa en riktig debitering och uppbörd av\r\ntullar, skatter och avgifter samt ta fram underlag för\r\nutrikeshandelsstatistiken.</pre><pre>Utskottet tillstyrker en fortsatt utbyggnad av\r\ntulldatasystemet, men samtidigt skärps kraven på\r\nfinansieringen. Dessutom uttalar utskottet att det\r\när angeläget att tulldatasystemet utbyggs så att det\r\nkan tas i bruk över hela landet.</pre><pre>Till dem som här har pläderat för en senareläggning\r\nav en ny organisation vill jag säga: Det är av största\r\nvikt att tullverket så snabbt som möjligt får en\r\nrationell organisation, så att det står bättre rustat\r\natt möta de nya krav som inte minst den europeiska\r\nintegrationen innebär.</pre><pre>En senareläggning skulle också medföra ökade\r\nkostnader och en fördröjning av tulldatasystemets\r\ninförande.</pre><pre>Håkan Hansson från centern vill skynda långsamt\r\nmed tullens organisationsförändring, vilket skulle\r\nfördröja tulldatasystemets införande med minst ett\r\nhalvår. Vad skulle det kosta? I\r\nutskottsbehandlingen sade Håkan Hansson att man\r\ntror att det skall klara sig inom den anslagsram som\r\nfinns.</pre><pre>Man bygger sitt yrkande på delar av statskontorets\r\nförslag om en tvåledsorganisation. Vi hade\r\ngeneraltulldirektören hos oss vid beredningen av\r\ndet här ärendet, och när vi frågade om den här\r\nförändringen blev svaret entydigt: Propositionens\r\nförslag till organisation är det klart bästa. Vid ett\r\ngenomförande av centerns förslag skulle man inte\r\nkunna föra ut specialister och stödfunktioner till\r\nerforderligt antal enheter.</pre><pre>I flera reservationer tar man upp krav under\r\nrubriken Regionala och lokala tullverksamheter.\r\nDet gäller orter i södra Sverige såväl som utefter\r\nNorrlandskusten. Utskottsmajoriteten har ställt sig\r\nbakom propositionens utgångspunkt att det är\r\ntrafiken och näringslivets behov av tullinsatser samt\r\nstatsmakternas krav på en effektiv och rationell\r\nverksamhet som skall styra hur tullverksamheten\r\norganiseras och lokaliseras. Det är således en\r\nuppgift för tullverket att fördela resurserna.</pre><pre>I reservationen framhåller man att samarbetet\r\nmellan tull och polis bör utredas.</pre><pre>I ett svar på en interpellation för en vecka sedan här\r\ni kammaren om samarbete mellan tull och polis\r\nuttalade biträdande finansministern att regeringens\r\naktionsgrupp mot narkotika har i uppdrag att ta\r\ninitiativ till att befintliga resurser utnyttjas effektivt\r\noch att samordningen stärks. I gruppen finns\r\nrepresentanter från både tullen och polisen.\r\nAktionsgruppen väntas lämna en rapport i sommar.</pre><pre>Ett fördjupat samarbete mellan tull och polis även\r\npå andra områden övervägs såväl inom\r\nregeringskansliet som inom berörda myndigheter.\r\nMed detta svar bör kraven i reservationen vara\r\ntillgodosedda.</pre><pre>I reservationen om narkotikabekämpning vill\r\nmoderaterna redan för budgetåret 1991/92 öka\r\nanslaget med 1,5 milj.kr. för att tillföra tullen\r\nytterligare tio narkotikahundar.</pre><pre>Jag vill till Hugo Hegeland säga att bekämpningen\r\nav narkotika är och har varit en högt prioriterad\r\nfråga. Särskilda satsningar har under åren gjorts i\r\nform av flera hundar och inrättande av\r\ngränssköldstyrkor. Också antalet narkotikabeslag\r\nhar ökat. I årets proposition anvisas 6,9 milj.kr. för\r\nutbyggnad av SPADI-systemet, vilket bör leda till\r\nen effektivisering av narkotikabekämpningen.\r\nUtskottet är inte nu berett att anslå ytterligare\r\nmedel till anskaffande av fler narkotikahundar.</pre><pre>Fru talman! Med det anförda yrkar jag bifall till\r\nutskottets hemställan och avslag på samtliga\r\nreservationer.</pre><pre>Anf. 100 HÅKAN HANSSON (c):</pre><pre>Fru talman! Det är viktigt att vi inte blandar ihop\r\nfrågan om pengar till tulldatasystemet och frågan\r\nom en ny organisation, när vi diskuterar en\r\nsenareläggning av omorganisationen. Det är\r\nbestickande att det, som det redovisas av\r\nmajoriteten i utskottsbetänkandet, kan tolkas som\r\natt den merkostnad som tulldatasystemet innebär\r\nhar varit orsaken till att man påskyndar en\r\norganisationsförändring. Där delar jag Lars\r\nBäckströms synpunkter. Det finns ingenting som\r\nsäger att det skulle bli dyrare att senarelägga denna\r\nförändring ett halvår för att pröva andra modeller\r\nför organisationen. Effektivitetsvinsterna skall\r\ntrots allt göras över en femårsperiod.</pre><pre>Något som också är bestickande är att man har\r\ngjort en utredning och kommit fram till en ny\r\norganisationsmodell som innebär åtgärder som\r\nberör den konkreta tullverksamheten vid\r\ntullstationerna i form av indragningar utan att\r\nbelysa det översta trappsteget. Därför skulle jag\r\nvilja ställa en direkt fråga till Sverre Palm: Vad är\r\ndet för effektivitetsvinster som man kan vänta sig\r\nden centrala verksamheten, generaltullstyrelsen?</pre><pre>Anf. 101 GÖSTA LYNGÅ (mp) replik:</pre><pre>Fru talman! Först noterar jag några nya besked\r\nsom tydligen kommer från Erik Åsbrink, om hur\r\nsamarbetet mellan tull och polis påskyndas. Det är\r\nbra, om det är korrekt uppfattat.</pre><pre>Däremot fick jag inte något riktigt svar från Sverre\r\nPalm på varför det är så förskräckligt bråttom.\r\nVarför skall vi anpassa oss till ett Europa som inte\r\när stabilt ännu? Den inre marknaden finns inte. Vi\r\nvet inte riktigt hur det kommer att se ut ur\r\ntullsynpunkt. Det finns mycket mer i Europa än\r\nEG. Hela den strukturen är så pass okänd. Den\r\nhast med vilken man vill anpassa det svenska\r\ntullsystemet till någonting som för närvarande är i\r\nen mycket snabb utvecklingsfas är inte motiverad.\r\nVi kunde ta det lugnt. Vi kunde fortsätta med\r\nnuvarande väl fungerande struktur och inte\r\nnödvändigtvis dra ner på effektiviteten vid platser\r\nsom Helsingborg, Gotland m.fl.</pre><pre>Anf. 102 LEIF OLSSON (fp) replik:</pre><pre>Fru talman! Sverre Palm sade litet eller inget om\r\ntulltillägget. Det kan jag i och för sig förstå, för det\r\nmåste vara ett allvarligt och känsligt problem för er\r\ni socialdemokraterna, att ni inte kan gå med på\r\ndetta. Ett företag som lämnar ett korrekt underlag\r\nför sina tulldeklarationer skall inte drabbas av extra\r\nkostnader i form av tulltillägg. Jag sade i mitt\r\ninledningsanförande att detta borde vara en morot\r\nför att få fler företag att ansluta sig till den\r\nelektroniska överföringen av material till tullens\r\nverksamhet. Jag kan inte se annat än att detta\r\nskulle få en dubbel effekt. För er socialdemokrater,\r\nSverre Palm, skulle det inte behöva vara någon\r\nprestigeförlust att ta bort tulltillägget. Vi är väl\r\növerens om att det är bra om företagen ansluter sig\r\ntill det nya systemet.</pre><pre>Jag har en direkt fråga till Sverre Palm, som jag\r\ntycker är ganska viktig i detta sammanhang. Hur\r\nblir det vid övergången? Man säger att många\r\nföretag måste ansluta sig till systemet. Men om det\r\nuppkommer fel vid övergångstillfället, kommer\r\nlagen om tulltillägg att gälla även i detta\r\nsammanhang? Det vore bra att få ett svar på detta.\r\nEfter vad jag förmodar kan det inte vara så lätt,\r\nvare sig för företagen eller tullverket, att gå över till\r\nett helt nytt system. Kommer företagen att drabbas\r\nav tulltillägg i den mån de gör helt oavsiktliga fel?\r\nDet vore en viktig upplysning att få här i dag.</pre><pre>Anf. 103 LARS BÄCKSTRÖM (v) replik:</pre><pre>Fru talman! Jag tycker inte att Sverre Palm i sitt\r\nanförande kommenterade det faktum att\r\ntulldatasystemet byggde på idén att det skulle kosta\r\n300 milj.kr. och att man därför måste ta bort 352\r\njobb, varav 260 tjänster på grund av\r\ndatoriseringseffekterna. Man får sedan en 75-\r\nprocentig fördyring -- 50 milj.kr. per år i fem år --\r\nvilket blir 250 milj.kr. Detta är pengar som skall\r\nhämtas in, och det blir då nödvändigt att snabbt\r\ngöra denna organisationsförändring. Det är\r\nverkligheten.</pre><pre>Jag tror mig veta att Sverre Palm har en bakgrund i\r\nannan statlig verksamhet, SJ. Men om införandet\r\nav höghastighetståg till Stockholm och en ny\r\nelektronisk tågklarering, fjärrblockering, skulle bli\r\n75 % dyrare än det var tänkt, vad skulle man då\r\ngöra? Skulle man dra in tågen på Bohusbanan,\r\nstänga av en rad olika linjer som i och för sig drevs\r\npå ett bra sätt innan, bara för att tåget till\r\nStockholm har blivit dyrare? Det skulle inte anses\r\nvara klok politik inom SJ. Det skulle man ta som att\r\nett fel begåtts och se över felet och rätta till det, så\r\natt det inte blir samma fördyring om man inför ett\r\nsådant nytt system på andra tåg, t.ex. på tåget från\r\nStockholm till Malmö.</pre><pre>Utifrån denna bakgrund har vi i vänsterpartiet\r\nreserverat oss och sagt att man måste åtgärda detta\r\nproblem. Vi har i reservation 10 krävt att\r\nregeringen vidtar åtgärder som garanterar ett\r\nbättre underlag för kostnadsbedömningar i\r\nliknande fall i framtiden. Detta vill man inte gå med\r\npå från det parti som Sverre Palm representerar. I\r\nstället säger man att man skall följa utvecklingen\r\nnogsamt. Men vore det inte bättre att tillstyrka ett\r\ntillkännagivande från riksdagen att regeringen får i\r\nuppdrag att ge besked om hur detta skall undvikas\r\ni framtiden? Här är vi och moderata samlingspartiet\r\npå samma linje. Men socialdemokratin visar inte\r\nansvar för en effektiv statsförvaltning, utan det är\r\n''laisser-faire''.</pre><pre>Vi vill ha en inhibition när det gäller den nya\r\norganisationen. Vi tycker att idén från centern kan\r\nvara värd att diskutera, men vi vill inte låsa oss för\r\nden. Men förslaget vore klart möjligt.\r\nAnslagsfrågor skall ju tas upp i\r\nkompletteringspropositionen. Det säger\r\nregeringen själv. Man har inte redovisat hur stora\r\nbesparingar man skall göra för att finansiera\r\ntulldatasystemet. Man har inte redovisat hur\r\ntulldatasystemet skall finansieras över huvud taget.\r\nDet skall man återkomma till i\r\nkompletteringspropositionen. Men då talar ju\r\nsakskäl för att vänsterpartiets reservation 2 borde\r\nha bifallits, så att det blev en sammanhållen\r\nlösning.</pre><pre>Vad jag framför allt är intresserad av, fru talman, är\r\natt få Sverre Palms redogörelse för varför\r\nvänsterpartiets reservation 10 icke har vunnit\r\nutskottets gillande. Det vore mycket intressant att\r\nfå veta. Att följa utvecklingen är ju inte att styra\r\nden. Och det är att styra det handlar om i politiken.</pre><pre>Anf. 104 SVERRE PALM (s) replik:</pre><pre>Fru talman! Till Lars Bäckström vill jag säga\r\nföljande. Tulldatasystemet har drabbats av stora\r\nkostnadsökningar. Det är klarlagt. Det har hela\r\ntiden varit avsikten att tulldatasystemet skall\r\nbetalas genom besparingar inom tullverket. Man\r\nkräver nu inte att hela fördyringen skall betalas\r\ngenom besparingar. Men vi får inte glömma bort att\r\ndet är ett tekniskt mycket komplicerat system det\r\nhandlar om, ett stort projekt som pågår under lång\r\ntid. Man kan säga att det är ett statligt pilotfall. Det\r\nhar inte funnits något motsvarande system att\r\nhämta kunskaper från under uppbyggnaden.</pre><pre>Tullverket får nu ett datasystem med hög teknisk\r\nkvalitet och god användarfunktion. I dag har\r\nomkring 300 företag visat intresse för att ansluta sig\r\ntill systemet. Jag kan också påpeka att man från\r\nfinansdepartementet i samband med beslutet om\r\ntulldatasystemet 1988 uttalade att kostnaderna\r\nkunde stiga utöver de då givna ramarna.</pre><pre>Till Leif Olsson vill jag säga att jag nästan hade\r\ntänkt tiga bort reservationen om tulltillägget. Det\r\när, som Leif Olsson säger, en följetong. Att lyssna\r\npå en följetong utan något nytt avsnitt är föga\r\ninspirerande. Låt mig ändå säga att tulltillägget har\r\nhaft avsedd verkan. Kvaliteten på\r\ntulldeklarationerna är i dag hög. Därmed är\r\ntulltillägget berättigat, för att företagen även\r\nfortsättningsvis skall komma att lämna\r\ntulldeklarationer med hög kvalitet.</pre><pre>Anf. 105 LEIF OLSSON (fp) replik:</pre><pre>Fru talman! Det är väl snarare så, Sverre Palm, att\r\ndet har blivit ett nytt avsnitt i den här följetongen.\r\nI det nya avsnittet är vi överens om att vi vill ha ett\r\ndatasystem för tullen, ett system med så många\r\nföretag som möjligt som är anslutna till den\r\nelektroniska överföringen av tulldokument. Min\r\nfråga gällde vad som händer om ett av de 300\r\nföretag som visat intresse för att ansluta sig till\r\nsystemet, under en övergångsperiod gör ett fel som\r\ninte på något sätt är medvetet. Kommer det\r\nföretaget att få tulltillägg?</pre><pre></pre><pre>Anf. 106 LARS BÄCKSTRÖM (v) replik:</pre><pre>Fru talman! Sverre Palm säger att det var avsikten\r\natt klara systemet inom tullorganisationen. Det vet\r\njag väl! Avsikten var att kartan skulle stämma med\r\nterrängen. Men när man kommer ut i terrängen, ser\r\nman att kartan stämmer inte alls. Då säger\r\nsocialdemokraterna, som de alltid gör, att kartan\r\ngäller, för det här är ett pilotfall, minsann! Men om\r\npiloten skall till Göteborg och i stället landar i\r\nMalmö, kan man ju inte gå ut och säga att man skall\r\ngöra inskränkningar bland personalen som servar\r\nplanet. Det är piloten man får ta itu med och ge\r\nbättre utbildning, så att han landar på rätt plats\r\nnästa gång. Det är detta som vi har velat ta fram i\r\nvår reservation 10.</pre><pre>Men det här är ett pilotfall, säger man, och då kan\r\ndet gå litet hipp som happ. Jo, det kan gå hipp som\r\nhapp. Men då krävs det att man vidtar åtgärder och\r\nfår nya piloter. Det bör socialdemokraterna inse\r\näven om de är trötta.</pre><pre>Det man nu gör är att man låter det gå ut över\r\nverksamheten, fältorganisationen. Man gör en ny\r\norganisation och drar skall dra in ytterligare\r\nbortemot 200 årsarbeten, så att man får lägga ner\r\nenheter på många ställen. Utskottet säger i klartext\r\natt en annan organisationsstruktur ''skulle medföra\r\nen inte obetydlig försening'', eftersom ytterligare\r\nutredningsarbete skulle behövas. ''Finansieringen\r\nav tulldatasystemet skulle därmed försämras -- -- --\r\n''. Detta är verkligheten: Man måste försämra\r\nservicen och kvaliteten för att klara av sina egna\r\nmisstag. Man kan inte bara agera som bokhållare\r\noch sedan låta personalen lida för sina egna\r\nmisstag. Det är ingen rimlig hållning. Att styra är\r\ninte att vara bokhållare och notera. Jag kan inte\r\nförstå att utskottsmajoriteten inte ställt sig bakom\r\nreservation 10 när vänsterpartiet, och i viss mån\r\näven moderaterna, vill gripa sig an att effektivisera\r\nden statliga förvaltningen. Det behövs en\r\nförnyelse.</pre><pre>Anf. 107 SVERRE PALM (s) replik:</pre><pre>Fru talman! Jag förutsätter att övergången till\r\ntulldatasystemet blir en mjuk övergång, Leif\r\nOlsson. Det är vanligtvis brukligt när man inför nya\r\nsystem. Det är det svar jag kan ge.</pre><pre>Förste vice talmannen anmälde att Lars Bäckström\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 108 JAN ANDERSSON (s):</pre><pre>Fru talman! I regeringens proposition 1990/91:100\r\nframhålls att det är trafikens och näringslivets\r\nbehov av tullinsatser samt statsmakternas krav på\r\nen effektiv och rationell klarerings- och\r\nkontrollverksamhet som bör vara styrande för hur\r\ntullverksamhet organiseras och lokaliseras. Mot\r\ndenna bakgrund är det förvånande att det i såväl\r\npropositionen som skatteutskottets betänkande\r\nföreslås att Helsingborg inte längre skall vara egen\r\ntullregion. Det är förvånande eftersom\r\nHelsingborg har landets näst största hamn och är\r\nlandets dominerande färjeort både mätt i antalet\r\navgångar och antalet resande. 20 miljoner\r\nmänniskor passerar årligen via leden Helsingborg--\r\nHelsingör.</pre><pre>När det gäller narkotikabekämpningen, som är ett\r\nprioriterat område, är Helsingborg också\r\ndominerande i Sverige. Över hälften av alla beslag\r\ngörs där, bl.a. därför att en särskild och\r\nframgångsrik organisation har byggts upp för detta\r\nändamål.</pre><pre>I utredningen om tullverkets organisation -- TOR --\r\nsom överlämnades i maj 1990 förordades en\r\norganisation med en regional nivå mellan\r\ngeneraltullstyrelsen och den lokala nivån. Man\r\nföreslog samtidigt att nuvarande sju tullregioner\r\nskulle minskas till fem. En av de huvudorter som\r\nföreslogs var Helsingborg.</pre><pre>Statskontorets representant i utredningen föreslog\r\ni ett särskilt yttrande att tullverket i stället borde\r\norganiseras i 14 tullkammare direkt under\r\nstyrelsen.</pre><pre>Generaltullstyrelsen följde i allt väsentligt\r\nutredningens förslag, utom i frågan om antalet\r\ntullregioner. Utan någon närmare\r\nkonsekvensanalys, och med hänvisnng till en\r\nkommande fast förbindelse över Öresund, föreslog\r\nstyrelsen att antalet regioner skulle bli fyra i stället\r\nför fem och att Helsingborg som tullmyndighet\r\nskall ingå i den södra regionen med Malmö som\r\nhuvudort.</pre><pre>I propositionen görs en avvägning mellan en snabb\r\norganisationsförändring och en mera\r\ngenomgripande förändring längre fram i tiden, och\r\nman gör bedömningen att tullverket, liksom andra\r\nstatliga myndigheter, snarast måste underkasta sig\r\nökade krav på förnyelse och effektivitet. Därför\r\nbehövs en organisationsförändring genomföras så\r\nsnart som möjligt. Samma bedömning görs i\r\nskatteutskottets betänkande.</pre><pre>Om detta råder inga delade meningar. Självfallet\r\nskall effektivitet och förnyelse prägla tullverkets\r\norganisation. Frågan är emellertid om tullstyrelsens\r\nförslag i någon större utsträckning leder till detta än\r\ndet förslag som TOR lade fram. Jag menar att så\r\ninte är fallet.</pre><pre>Motivet att en fast förbindelse planeras är knappast\r\nhållbart. Vid slutet av 1990-talet, då en fast\r\nförbindelse allra tidigast kan vara klar, har med all\r\nsäkerhet ytterligare organisationsförändringar\r\nbehövts göras, bl.a. på grund av ett närmande till\r\nEG.</pre><pre>Ett eventuellt svenskt EG-medlemskap kommer\r\notvivelaktigt att påverka tullverksamheten i hög\r\ngrad. Att fram till dess, med motiveringen att en\r\nfast förbindelse kommer till stånd, inte låta den\r\ndominerande orten då det gäller färjor, antalet\r\nresande och narkotikabekämpningen vara\r\nhuvudort förefaller knappast logiskt och är föga\r\nvälbetänkt.</pre><pre>Dessutom talar tidigare erfarenheter från perioden\r\n1974--1985, då Helsingborg ingick i den södra\r\nregionen med Malmö som huvudort, mot en sådan\r\nlösning. Tilläggas kan också att administrationen i\r\nHelsingborgsregionen varit betydligt mindre än\r\ninom någon annan tullregion i landet.</pre><pre>Det är av flera skäl angeläget att hålla såväl\r\ntullkammaren i Landskrona som tullstationen i\r\nHöganäs bemannad i den utsträckning som sker i\r\ndag. Landskrona tullkammare utgör den till\r\nstorleken största tullmyndighet som föreslås bli\r\nindragen. I Landskrona finns såväl färjetrafik som\r\nbåtförbindelse med Danmark. Ön Ven är dessutom\r\nsynnerligen svårbevakad när det gäller en aktiv\r\nnarkotikabekämpning. Drygt 200 lastfartyg\r\nanlöper Höganäs varje år, och på den svårbevakade\r\nkuststräckan Helsingborg--Kullen sker ofta\r\nnarkotikasmuggling via småbåtar.</pre><pre>Tveksamheter mot de föreslagna\r\norganisationsförändringarna har framförts av de\r\nfackliga organisationerna, och länsstyrelsen i\r\nMalmöhus län har motsatt sig att inordna\r\nHelsingborgs tullmyndighet i den södra\r\ntullregionen med Malmö som huvudort.</pre><pre>Dessa synpunkter har jag tillsammans med ett antal\r\nandra socialdemokratiska riksdagsmän från\r\nnordvästra Skåne framfört i motion 1990/91:607.\r\nEftersom dessa synpunkter i motionen helt är\r\ntillgodosedda i reservation 4 av Gösta Lyngå och i\r\nreservation 3 av Lars Bäckström och Gösta Lyngå,\r\nyrkar jag bifall till dessa två reservationer.</pre><pre>I detta anförande instämde Maja Bäckström (s).</pre><pre>Överläggningen var härmed avslutad.</pre><pre>(Beslut skulle fattas den 28 mars.)</pre><pre>15 § Importrutiner i ett datoriserat\r\ntullförfarande, m.m.</pre><pre>Föredrogs</pre><pre>skatteutskottets betänkande</pre><pre>1990/91:SkU16 Importrutiner i ett datoriserat\r\ntullförfarande, m.m. (prop. 1990/91:75).</pre><pre>Anf. 109 HUGO HEGELAND (m):</pre><pre>Fru talman! När jag var liten drömde jag aldrig om\r\natt jag i framtiden skulle stå i riksdagens talarstol\r\noch tala om ''Importrutiner i ett datoriserat\r\ntullförfarande, m.m.'', men det är ja rubriceringen\r\npå skatteutskottets betänkande 16. Som jag\r\ntidigare nämnde har tyvärr mitt manuskript\r\nförkommit, och eftersom riksdagens egen\r\nhittegodsavdelning också har middagsstängt har\r\nden här pausen inte hjälpt ett enda skvatt. Jag skall\r\ndärför fatta mig lika kort som tidigare. För att\r\nglädja Lars Bäckström kan jag för övrigt nämna, att\r\nnär jag var liten var många tullare kommunister,\r\noch den mest kände hette Knut Senander. Detta\r\nkan möjligen förklara att Lars Bäckström nu är så\r\nengagerad när han griper sig an den här frågan.</pre><pre>I vår reservation nr 1 om förenklade förfaranden\r\nanser vi att man bör låta företagen exakt få veta\r\nvilka förutsättningar som skall gälla vid\r\ntulldeklaration. Regeringen bör återkomma till\r\nriksdagen med kompletterande förslag, som\r\ntydligare anger förutsättningarna för ett system\r\nmed godkända mottagare som kan få stor\r\nomfattning. Jag yrkar varmt bifall till reservation nr\r\n1.</pre><pre>Sedan har vi reservation nr 2, som vi moderater inte\r\när ensamma om. Där yrkar vi reservanter att\r\ntidsfristen för löpande inlämning av\r\ntulldeklarationer bör utökas till 21 dagar. Nu har\r\nman fastnat för 15 dagar, och det anser vi är 6 dagar\r\nför kort tid. Vi vill gärna ha en ändring, men jag\r\növerlåter åt andra att yrka bifall till den\r\nreservationen.</pre><pre>Sedan har vi moderater avgivit en tredje\r\nreservation om mervärdeskatt på import. Vi tycker\r\natt man borde slopa importbeskattningen för dem\r\nsom är registrerade till mervärdeskatt. Det skulle\r\ninnebära en rationalisering, och eftersom förnuftet\r\ndå och då faktiskt får råda här i riksdagen förväntar\r\njag mig att alla yrkar bifall till denna reservation.</pre><pre>Anf. 110 LEIF OLSSON (fp):</pre><pre>Fru talman! Det tycks vara mitt öde här i riksdagen\r\natt alltid komma efter Hugo Hegeland på\r\ntalarlistan. Det har sina sidor, det kan jag meddela\r\nfru talmannen. Jag får bita ihop och fortsätta, det\r\när nog ingenting annat att göra.</pre><pre>Förslaget om datorisering och överföring på\r\nelektronisk väg av dokument för importörer är\r\negentligen steg två och en fortsättning av det system\r\nför exportärenden som man använt på prov under\r\nen tid.</pre><pre>Folkpartiet liberalerna anser att det är bra att\r\nrutinerna även vid import anpassas till ett modernt\r\noch datoriserat system. Jag tror att det kommer att\r\nbli bra, rationellt och effektivit för alla. Men det\r\nskall naturligtvis genomföras på rätt sätt, och jag\r\nhoppas att vi skall få ett fullgott system när\r\nstartsvårigheterna har övervunnits.</pre><pre>Fru talman! Det är bara på en punkt vi inte ställer\r\nupp, och det gäller den tidsfrist som föreslås i\r\npropositionen för inlämnande av uppgifter.</pre><pre>Den fristen skall enligt propositionen vara 15 dagar.\r\nDet huvudsakliga skälet skulle då vara att\r\nstatistiken annars skulle försenas och staten förlora\r\nränta.</pre><pre>Vi har från folkpartiet liberalerna i en motion, som\r\nheter Sk46, krävt att tidsfristen förlängs till 21\r\ndagar. Skälen för det är många, men de borde vart\r\noch ett för sig räcka för att riksdagen skulle gå oss\r\ntill mötes på den punkten.</pre><pre>Vi ser majoritetens inställning här som ren\r\nnjugghet. Det är en njugghet som innebär stora\r\nsvårigheter för företagen. Det kommer\r\nobestridligen att medföra att fler preliminära\r\ntulldeklarationer måste lämnas in. Det betyder\r\nnaturligtvis i sin tur avsevärt mycket mer arbete\r\nsåväl för företagen som för tullverket. De\r\neventuella räntevinster som staten tror sig göra vägs\r\nsäkert mer än väl upp av ökade kostnader för\r\nmerarbete, dubbelkoll osv. i systemet.</pre><pre>Datoriseringen i sig innebär ju -- det utgår jag\r\nifrån -- att handläggningstiderna även hos\r\ntullverket förkortas. Det kan faktiskt vara så att\r\ntullverket tjänar både tid och pengar på att något\r\nförlänga tidsfristen.</pre><pre>Fru talman! Jag yrkar alltså bifall till reservation 2,\r\noch jag kommer också att begära votering på den\r\npunkten.</pre><pre>Anf. 111 SVERRE PALM (s):</pre><pre>Fru talman! Våren 1990 antog vi här i riksdagen\r\ntullregisterlagen och andra bestämmelser som\r\ngjorde det möjligt att starta upp tullens datasystem\r\nför exportärenden från sommaren 1990. I dagens\r\nbetänkande SkU16 tillstyrker utskottet regeringens\r\nförslag att anpassa importrutinerna till ett\r\ndatoriserat förfarande.</pre><pre>Under utskottsbehandlingen har motförslag lagts,\r\nsom framgår av de tre till betänkandet fogade\r\nreservationerna. Krav har rests att tidsfristen för\r\nlöpande inlämning av tulldeklarationer skall\r\nförlängas, vilket även Leif Olsson har anfört från\r\ndenna talarstol.</pre><pre>Jag vill erinra om att det nuvarande systemet\r\nmedger en inlämningsfrist på 11--17 dagar eller\r\ngenomsnittligt 14 dagar. Utskottet tillstyrker\r\npropositionens förslag om en tidsfrist på 15 dagar.</pre><pre>Beträffande förenklat förfarande anser Hugo\r\nHegeland att reglerna för godkänd mottagare skall\r\nfastställas i lag. I den för EG och EFTA-länderna\r\ngemensamma transiteringskonventionen medges\r\nförfarandet ''godkänd mottagare''. Då förfarandet\r\när beroende av förändringar i det internationella\r\ntullsamarbetet, har utskottet sett det som lämpligt\r\natt detaljregleringen av förutsättningarna ges i\r\nföreskrifter på lägre nivå än lag.</pre><pre>Jag skall också kommentera slopande av\r\nimportmoms, som begärs i den moderata\r\nreservationen 3. Utskottet är medvetet om att\r\nkommittén för indirekta skatter har analyserat detta\r\nmen anser att det är för tidigt att ta ställning i denna\r\nfråga.</pre><pre>Fru talman! Med det jag nu anfört yrkar jag bifall\r\ntill utskottets hemställan och avslag på samtliga\r\nreservationer.</pre><pre>Anf. 112 LEIF OLSSON (fp):</pre><pre>Fru talman! Jag vill nog ändå ha ytterligare ett svar\r\nav Sverre Palm, med förklaring till varför man skall\r\nha denna korta tidsfrist.</pre><pre>Det sägs att man på det här sättet tillfredsställer\r\nstatistikernas behov. Är det inte tvärtom så att en\r\nlängre tidsfrist förmodligen skulle ge betydligt\r\nexaktare och mera slutgiltiga siffror för statistiken?\r\nTillfälliga siffror måste väl i rimlighetens namn vara\r\nmindre värdefulla än en korrekt statistik, byggd på\r\nslutliga siffror.</pre><pre>Preliminära uppgifter lämnas många gånger under\r\ntidspress, och jag kan inte se någon logik i att det\r\nmed en kortare tidsfrist skulle vara möjligt att få till\r\nstånd en bättre statistik. Jag tror att vi får en sämre\r\nstatistik, om inlämningsuppgifterna kommer till\r\ngenom ett hastverk.</pre><pre>Anf. 113 SVERRE PALM (s):</pre><pre>Fru talman! Vi har skäl för vårt förslag om 15\r\ndagars frist för inlämnande av tullhandlingar. Som\r\njag redan sagt, sker inlämningen i dag i spannet\r\nmellan 11 och 17 dagar, genomsnittligt alltså 14\r\ndagar. Vi har stannat vid 15 dagar och löpande\r\ninlämning, och det har vi gjort för att jämna ut\r\narbetsbelastningen hos tullverket. I dag inlämnas\r\nhuvudparten av tulldeklarationerna på onsdagar\r\noch torsdagar, och detta har skapat en ojämn\r\narbetsbelastning.</pre><pre>Vi har också tagit hänsyn till den tidsfrist som\r\ntullverket har för att lämna sin handelsstatistik.\r\nDen är just 15 dagar, så vid ett månadsskifte har\r\nman då möjlighet att klara detta. Det är alltid en\r\nbalansgång, om man skall tillgodose näringslivets\r\nkrav eller om man skall ta hänsyn till tullverkets\r\nbehov av att ha en effektiv verksamhet.</pre><pre>Anf. 114 LEIF OLSSON (fp):</pre><pre>Fru talman! Jag måste fortsätta på det här. Hur kan\r\nman få en mindre arbetsbelastning i ett tullärende,\r\nom man skall kolla det två gånger?</pre><pre>Överläggningen var härmed avslutad.</pre><pre>(Beslut skulle fattas den 28 mars.)</pre><pre>16 § Anslag på massmedieområdet</pre><pre>Föredrogs</pre><pre>kulturutskottets betänkande</pre><pre>1990/91:Kr15 Anslag på massmedieområdet (prop.\r\n1990/91:100 delvis).</pre><pre>Anf. 115 GÖRAN ÅSTRAND (m):</pre><pre>Fru talman! Det är ett plock av olika alla i och för\r\nsig ytterst väsentliga frågor som ingår i det här\r\nbetänkandet från kulturutskottet. Jag blir tvingad\r\natt i mitt anförande hoppa litet mellan olika var och\r\nen för sig viktiga frågor.</pre><pre>Jag skall börja med att en liten stund filosofera\r\nkring begreppet kvalitet. Jag har lärt mig under\r\nmina år i riksdagen -- de är inte så många -- att vi\r\nhar en oerhörd förmåga att tala i volymtermer och\r\nslå varandra i huvudet med hur mycket pengar vi\r\nanslår till ett visst ändamål. Några av motionerna i\r\ndet här ärendet och några av de reservationer som\r\nvi har lämnat tar upp den andra aspekten på\r\nbegreppet kultur, nämligen kvalitet, att innehållet\r\när viktigare än volymen.</pre><pre>Jag tänker på motionen om fonogram och\r\nmusikalier. Den gäller en relativt smal\r\nmottagargrupp, och det är alldeles klart att skulle\r\nman se detta i breda volymtermer, kunde man vara\r\nåterhållsam. Men tycker man att det är viktigt att\r\nkultursatsningen i vårt land skall möjliggöra även\r\nsmala kulturyttringar och möjliggöra för människor\r\natt t.ex. möta den musik som de själva önskar, då\r\nskall man biträda förslag av det slag som framförs i\r\nmotionen och som i reservation 1 följs upp av oss\r\nmoderater.</pre><pre>Den andra funderingen jag har i det här\r\nsammanhanget gäller våra kontakter med Europa.\r\nJag hör till dem som diskuterar Europafrågan i helt\r\nandra termer än de flesta andra. Många talar om\r\nplånboken och arbetet som de två avgörande\r\nsakerna för Europasamarbetet. För mig är det\r\nsjälvklart att Europasamarbetet i första hand är en\r\nfråga om kultur, att återvända till de andliga rötter\r\nsom svenskt kulturliv har. Jag gläder mig åt att\r\nBengt Göransson är i kammaren, och det är möjligt\r\natt vi får en debatt på den här punkten.</pre><pre>Jag menar att man i de flesta länder nere i Europa\r\nhar bevarat det som är humanismens kärna,\r\nnämligen den klassiska kulturen, och att man\r\ngenom att göra det också har fört vårt kulturarv\r\nvidare. Är det någonting som kan vara viktigt för\r\noss i Europasamarbetet, så är det att återknyta till\r\nde rötterna, att komma bort från den evinnerliga\r\namerikanska popkulturen, som jag inte känner\r\nnågonting för, och den oerhörda koncentrationen\r\nvid engelskan som kulturspråk, när tyskan,\r\nfranskan, italienskan och spanskan alla kan\r\nåterföra till Sverige de kulturkontakter vi behöver.</pre><pre>Att jag gör de här funderingarna hänger samman\r\nmed att vi i några motioner och i några\r\nreservationer har tagit upp ett resonemang om\r\nsynen på litteraturstödet. Man kan, om man vill, se\r\npå litteraturen ur ett relativt snävt perspektiv,\r\nbegränsat dels till Sverige, dels till en utgivning i\r\nsamhällsregi och sponsrad av samhället.</pre><pre>Vi har menat att en av de viktigaste kulturpolitiska\r\nåtgärderna är att se till att det finns ett urval av\r\nklassisk litteratur. Det är ett värde i sig, som vi ser\r\ndet, och det säger också någonting om vår\r\nkultursyn -- ett värde i sig att det i bokhandel och\r\nbibliotek ges möjlighet för människor att läsa\r\nklassisk litteratur.</pre><pre>Om jag skall göra en syntes av det jag nu har sagt,\r\nblir det ju att vi måste göra en omprioritering inom\r\nden budget som vi är förelagda. Vi tycker att En\r\nbok för alla, med de kvaliteter som där finns,\r\nsjälvfallet skall fortsätta vad gäller barn och\r\nungdom, men vi vill säga nej till det vuxenanslag\r\nsom ligger på den sidan.</pre><pre>Det här kan man kritisera om man vill, men man\r\nkan också säga att det ligger en kulturpolitisk\r\nambition i att lägga över pengarna i den andra\r\nvågskålen och i stället satsa på den vuxenlitteratur\r\nsom utgörs av den klassiska litteraturen.\r\nResonemanget följs upp i två olika reservationer\r\nsom bygger på avlämnade motioner. Jag tänker i\r\nförsta hand på reservation 9, och det är den som jag\r\nhärmed, fru talman, också yrkar bifall till.</pre><pre>I detta betänkande tas också upp resonemanget om\r\nnärradioavgifterna. Jag skall i det här\r\nsammanhanget nöja mig med att säga att vi som\r\nförut vill att avgiften skall sänkas från 15 till 10 kr.\r\nper sändningstimme. Det ligger även i det\r\nsammanhanget en ambition från vår sida.</pre><pre>Filip Fridolfsson och några till har i åratal\r\nmotionerat om reklam i närradion. Jag kan\r\ninstämma i det resonemang som fördes i utskottet,\r\natt detta är en liten fråga, men det är också en\r\nprincipiellt rätt viktig fråga.</pre><pre>\r\nVi har tyckt att det är rimligt att det skall finnas\r\nmöjlighet till reklam i närradio.</pre><pre>Fru talman! Det återstår en kommentar till en fråga\r\ndär vi moderater inte har reserverat oss. Jag vill\r\nförklara varför. Det gäller reservation nr 16 där\r\nfolkpartisterna har fört ett resonemang om\r\nåtgärder mot rasism och antisemitism i närradion.\r\nVi har bedömt att utskottets skrivning hänvisar till\r\ndet centrala i sammanhanget, nämligen att det\r\npågår en prövning exakt i de termer som vi har\r\nönskat. Jag tycker, fru talman, att detta är så viktigt\r\natt jag vill läsa ur betänkandet.</pre><pre>''Utskottet delar motionärernas uppfattning att det\r\när nödvändigt med en förstärkning av\r\nmöjligheterna att snabbt och effektivt kunna\r\ningripa mot program som innehåller olika former\r\nav rasistiska inslag. Som närmare redovisats i det\r\nföregående har närradioutredningen föreslagit en\r\nskärpning av 13 § närradiolagen. Det föreslårs bl.a.\r\nökade möjligheter till intermistiskt återkallande av\r\nsändningstillstånd samt möjlighet att förlänga\r\nhindret mot nytt sändningstillstånd till högst fem år\r\nom en sammanslutnings programutgivare fällts för\r\nhets mot folkgrupp.''</pre><pre>Vidare skriver vi i utskottet: ''Med hänsyn till\r\npågående beredningsarbete inom regeringskansliet\r\navstyrker utskottet motionerna -- -- --.''</pre><pre>Jag tycker att denna skrivning missförståtts om man\r\nhävdar att det är en negativ skrivning. Det är en\r\npositiv skrivning precis i den anda som\r\nmotionärerna har talat om.</pre><pre>Fru talman! Med detta nöjer jag mig med att yrka\r\nbifall till reservation nr 9.</pre><pre></pre><pre>Anf. 116 HÅKAN HOLMBERG (fp):</pre><pre>Fru talman! Jag har begärt ordet i egenskap av en\r\nav de motionärer som står bakom fyrpartimotionen\r\nom rasism och antisemitism i närradion.</pre><pre>45 år efter krigsslutet går antisemitismens spöke på\r\nnytt genom Europa. I går lär det ha varit årsdagen\r\nav de första deportationerna till Auschwitz. Vid\r\ndenna tidpunkt kan man mitt i Sveriges huvudstad,\r\nsom enda huvudstad i Europa, tror jag, höra en\r\nradiosändare som vecka efter vecka meddelar att\r\nAuschwitz inte har funnits, judeutrotningen inte\r\nhar ägt rum och att det är en judisk\r\npropagandabluff i syfte att pressa pengar av\r\nvästvärlden eller annat i samma stil. Det är teman\r\nsom har förekommit regelbundet i Radio Islam,\r\nsom denna sändare heter. Det är ett namn som\r\ninnebär en grov förelämpning mot en stor\r\nvärldsreligion som inte skall blandas samman med\r\nden verksamhet som Radio Islams ansvarige\r\nutgivare herr Ahmed Ramid har sysslat med.</pre><pre>Sverige är nog dessvärre unikt i Västeuropa genom\r\natt det är möjligt att bedriva denna typ av\r\npropaganda i dag. Vi ser andra tecken på den\r\nåteruppväckta antisemitismen i andra länder. I\r\nSovjetunionen finns Panjat, den antisemitiske\r\nnationella rörelsen. I Frankrike Le Pens parti som\r\nhetsar med samma varma själ mot både judar och\r\narabiska invandrare. I Tyskland har det\r\nrepublikanska partiet spelat på de gamla\r\nstämningarna. I Östeuropa har det gått att vädja till\r\nvissa typer av väljargrupper med antisemitiska\r\nantydningar. Nära oss har vi sett attentat mot\r\nsynagoger och gravskändningar.</pre><pre>Antisemtism är inte vilken form av rasism som\r\nhelst. Den är i vissa avseenden unik genom att dess\r\nbeskyllningar mot en viss utpekad folkgrupp går\r\nigen genom årtusenden med obetydliga variationer,\r\nmoderniserade och anpassade till varje tid. Men i\r\ngrunden är det samma typ av beskyllningar. Det\r\nbörjar, som det så ofta har sagts, med judarna. Men\r\ndet slutar aldrig med judarna.</pre><pre>Just att antisemitism är den typ var ur all annan\r\nrashets på ett eller annat sätt utgår gör att det finns\r\nen särskild uppgift i att bekämpa dessa yttringar.</pre><pre>I betänkandet finns en reservation från folkpartiets\r\nledamöter. Men jag konstaterar också att denna\r\nreservation inte gäller grundsynen i frågan utan de\r\nomedelbara åtgärderna. Utskottsmajoriteten delar,\r\nsom Göran Åstrand redogjorde för, uttryckligen\r\nmotionärernas uppfattning att ''det är nödvändigt\r\nmed en förstärkning av möjligheterna att snabbt\r\noch effektivt kunna ingripa mot program som\r\ninnehåller olika former av rasistiska inslag.''\r\nDärefter redovisas några av förslagen i den\r\nvälgjorda utredningen Lokalt ledd närradio som\r\nskulle kunna genomföras. Man nämner också\r\nuttryckligen det förslag som vi i motionen velat få\r\nsnabbehandlat på grund av vissa omständigheter\r\nsom jag skall komma till, nämligen att för grova fall\r\nav hets mot folkgrupp få möjlighet att stänga av\r\nnärradiosändare för en period av upp till fem år. I\r\ndag gäller ett år.</pre><pre>Samma förslag, en femårsregel, nämndes i går av\r\njustitieminister Laila Freivalds i ett svar på en fråga\r\nom rätten för denna person, Rami, som har dömts\r\ntill fängelse för hets mot folkgrupp, att i fängelset\r\ngöra nya program om samma slag som han har fällts\r\nför. Jag utgår från att jag kan tolka utskottets\r\nskrivning som en uppmaning till regeringen att\r\nmycket snabbt bereda de förslag som lagts av\r\nnärradioutredningen.</pre><pre>Sedan denna motion väcktes har ytterligare\r\nomständigheter kommit i dagen. Denna person,\r\nRami -- eller andra; det finns numera\r\nuppenbarligen en krets av personer i vårt land som\r\när kapabla och intresserade av att bedriva denna\r\ntyp av verksamhet, även i andra städer än\r\nStockholm; sådant har antytts i kretsarna har nu\r\nåterupptagit sändningarna. Denna person, Rami,\r\nskall i april börja avtjäna sitt fängelsestraff. Han\r\nhar, som justitieministern konstaterade i går, laglig\r\nrätt att spela in program i cellen, och han har redan\r\ni sina sändningar lovat att göra just det. Även om\r\ndetta inte är olagligt, och inte bör vara det eftersom\r\nvi inte skall ha förhandscensur, innebär ändå detta\r\nagerande ett uppenbart hån mot rättssamhället och\r\nmot de lagar som vi har stiftat i riksdagen.  I\r\nlördags deltog samma person, Rami, som talare vid\r\nen nynazistisk konferens i München. Bland övriga\r\ntalare märktes den ökände franske professorn\r\nRobert Faurisson som offentligt hävdat att\r\nförintelsen av sex miljoner judar under andra\r\nvärldskriget aldrig ägt rum, samt den danske\r\nnazistledaren Poul Riis-Knudsen. Denne herre har\r\ndragit de danska myndigheternas uppmärksamhet\r\ntill sig genom att öppet propagera för och initiera\r\ntill våldsdåd mot judar och invandrare. Sällskapet\r\när lindrigt talat avslöjande. Det finns uppgifter om\r\nplaner på en liknande konferens i Stockholm eller\r\nnågon annanstans i Sverige.</pre><pre>Herr Rami har under de månader som gått sedan\r\nSvea hovrätt fastställde tingsrättens dom också\r\nbörjat erbjuda sina tjänster till skolor i\r\nStockholmstrakten. Han har vid något tillfälle\r\nlyckats bli inbjuden som s.k. expert till verksamhet\r\nsom bedrivits på schemalagd tid, och han har vid ett\r\nannat tillfälle lyckats bjuda in elever till sin studio\r\ndär han har fört samtal med dem på det kända\r\nnynazistiska temat att förintelsen aldrig har ägt\r\nrum.</pre><pre>Allt sådant kan inte förhindras med lagens hjälp.\r\nMen hets mot folkgrupp i närradion skall, enligt de\r\nlagar vi stiftat här i riksdagen, inte vara tillåtet. Det\r\när en grov provokation mot de lagar riksdagen\r\nstiftat och mot de grundvärderingar vi vill stå för\r\növer partigränserna, att en person som dömts för\r\nden grövsta rashets som förekommit i Sverige,\r\nkanske i sitt slag i hela Västeuropa, under\r\nefterkrigstiden, kan återuppta sin verksamhet\r\nnästan samtidigt som den definitiva domen i\r\nhovrätten faller och att han dessutom kan utnyttja\r\nsin fängelsetid till att göra nya program med samma\r\ninnehåll som de fällda.</pre><pre>EG-kommissionen har uppmanat medlemsstaterna\r\natt skärpa sina nationella lagar mot rashets -- mot\r\nbakgrund av den rasistiska propaganda som bedrivs\r\nintensivt i vissa länder på kontinenten. I Tyskland\r\när det sedan tidigare rent av förbjudet att förneka\r\natt förintelsen ägt rum. I Frankrike har\r\nnationalförsamlingen nyligen infört en liknande\r\nbestämmelse. Vi föreslår i fyrpartimotionen inte\r\nnågot sådant. Däremot vill vi se till att den\r\nlagstiftning vi redan har fungerar. Vi vet nu av bitter\r\nerfarenhet att en tillräckligt driven och nitisk\r\nperson kan sätta lagen ur spel genom att den tid\r\nsom det är möjligt att stänga av en sändare är så\r\npass kort som ett år.</pre><pre>Jag skulle givetvis bli glad om debatten här och de\r\nnya fakta jag pekat på redan i dag kunde leda till att\r\nutskottets majoritet anslöt sig till fyrpartimotionen\r\noch därmed till reservationsyrkandet. Men om\r\nutskottets representanter drar sig för detta, vill jag\r\nändå kunna gå härifrån förvissad om att man delar\r\nfyrpartimotionens grundinställning, nämligen att\r\nregeringen mycket snabbt måste se till att\r\nnärradions regler anpassas till den nya verkligheten\r\nmed en kraftigt intensifierad rasistisk -- och i detta\r\nfall öppet nynazistisk -- propaganda.</pre><pre>Jag yrkar bifall till reservation 16.</pre><pre>Anf. 117 STINA GUSTAVSSON (c):</pre><pre>Fru talman! Jag skall vid behandling av\r\nkulturutskottets betänkande om anslag på\r\nmassmedieområdet i huvudsak uppehålla mig vid\r\nde reservationer som fogats till betänkandet av\r\ncenterns företrädare i utskottet.</pre><pre>Av budgetpropositionen framgår att regeringen\r\nuppmärksammat att några större bokförlag har\r\nfrånträtt fackbokhandelsavtalet och att det inte nu\r\ngår att överblicka konsekvenserna av detta. Det\r\nfinns även en risk att fler bokförlag säger upp\r\navtalet. Diskussioner har gått i den riktningen.</pre><pre>Skulle farhågorna bli verklighet, innebär det en\r\nkoncentration till stor omsättning. De alternativ till\r\nfackbokhandelsavtalet som branschledande förlag\r\nnu genomför innebär, enligt vår uppfattning i\r\ncentern, att avtalets kulturpolitiska karaktär\r\nförsvagas. Förlagens abonnemangsåtagande\r\nkopplas till inköpsnivåer som är ouppnåeliga för\r\nbokhandlarna på många orter.</pre><pre>I betänkandet säger kulturutskottet också att\r\nförekomsten av en väl fungerande fackbokhandel\r\när en förutsättning för att kvalitetslitteratur finns\r\ntillgänglig i hela landet. Tyvärr tycker utskottet att\r\ndet räcker med en skrivning om att frågan följs i\r\nutbildningsdepartementet. Det låter vackert så.\r\nMen det är enligt centerns mening nödvändigt att\r\nregeringen får i uppdrag att omedelbart ta upp\r\nförhandlingar med bokförlagen för att säkra att\r\nsamtliga fackbokhandlare kan garanteras ett brett\r\nboksortiment till rimliga priser. Kanske kan man\r\nkomma fram till andra konstruktioner än\r\nnuvarande bokhandelsavtal.</pre><pre>Vi menar vidare att Litteraturfrämjandet bedriver\r\nen mycket förtjänstfull verksamhet. Inte minst\r\ngäller detta läsfrämjande insatser för barn och\r\nungdom. Anslaget tycker vi skall räknas upp.</pre><pre>Så något om närradion. Närradioverksamheten är\r\nnu inne på sitt tolfte år. Den började blygsamt, med\r\nen försöksverksamhet på 16 orter, tror jag det var,\r\nmen har nu utvecklats till att omfatta ca 160 orter\r\nmed en sammanlagd sändningstid på drygt 255 000\r\ntimmar.</pre><pre>På de mindre orterna, med liten sändningstid, blir\r\nkostnaderna för sändningshyra mycket stora.\r\nSänder en ort t.ex. 30 timmar per vecka är\r\nkostnaderna mer än 30 kr. per sändningstimme. En\r\nmajoritet i riksdagen har också sett till att hyran för\r\nsändare belastas med moms, och bara det ökar\r\nkostnaderna med 25 %.</pre><pre>Enligt centerns mening bör regeringen få i uppdrag\r\natt framlägga förslag till ekonomiskt stöd till de\r\nmindre föreningarna som skall baseras på\r\nkostnaden för sändarhyra.</pre><pre>Närradionämndens verksamhet finansieras delvis\r\ngenom avgifter från närradioföreningarna. Centern\r\nhar tidigare föreslagit att de kostnader som\r\nnärradionämnden har för myndighetsutövningen\r\ninte skall belasta föreningarna. Det vidhåller vi\r\näven nu.</pre><pre>Som tidigare påtalats har det tyvärr, om ock i ett\r\nfåtal fall, blivit så att närradion använts för rasistisk\r\noch antidemokratisk propaganda. Detta kan inte\r\npå något vis försvaras utan måste fördömas. Det\r\ntycker jag också att utskottet har gjort, även om det\r\nhar skett i andra ordalag. Det som står i\r\nutskottsbetänkandet står vi från centerns sida till\r\nfullo bakom.</pre><pre>Det är nödvändigt att en skärpning kommer till\r\nstånd i närradiolagen, och det vore värdefullt om\r\nriksdagen i dag kunde få reda på något om det\r\nberedningsarbete som pågår i regeringskansliet och\r\nnär ett förslag till förändring är att vänta.</pre><pre>Fru talman! Jag ställer mig bakom de reservationer\r\nfrån centerns företrädare som finns redovisade i\r\nkulturutskottets betänkande nr 15, men jag yrkar\r\nbifall endast till reservation nr 10.</pre><pre>Anf. 118 ALEXANDER CHRISOPOULOS\r\n(v):</pre><pre>Fru talman! 306 tidskrifter har ansökt om stöd för\r\nbudgetåret 1990/91 från anslaget Stöd till\r\nkulturtidskrifter. Bidrag har beviljats enbart till 216\r\ntidskrifter med belopp som har varierat mellan\r\n5 000 och 240 000 kr. Antalet ansökningar tyder på\r\natt behovet är mycket stort och vida överstiger det\r\nav regeringen föreslagna anslaget.</pre><pre>Regeringen är medveten om att det finns ett stort\r\nantal kultur- och idétidskrifter i Sverige som har\r\nmycket svårt att klara sig ekonomiskt. De har inga\r\nresurser eller ekonomiska möjligheter att själva\r\nsvara för effektiva marknadsföringsinsatser,\r\nutbildning eller investeringar i ny teknik. Dessa\r\ntidskrifter spelar en mycket viktig roll i kultur-, idé-\r\noch samhällsdebatten och är nödvändiga\r\nbeståndsdelar av den mångfald som är en\r\nförutsättning för en fördjupad demokrati.</pre><pre>Vänsterpartiet anser att snålheten mot\r\nkulturtidskrifterna rimmar mycket illa med de\r\nuttalade ambitionerna om att eftersträva en\r\nkulturell och idémässig mångfald. Vänsterpartiet\r\nföreslår i år en ökning av anslaget med 5 milj.kr.,\r\noch det yrkandet återfinns i reservation nr 2 i det\r\nbetänkande som vi nu behandlar. Jag yrkar bifall till\r\nden reservationen.</pre><pre>Anf. 119 KAJ NILSSON (mp):</pre><pre>Fru talman! Jag kan inte låta bli att först\r\nkommentera Göran Åstrands stora entusiasm för\r\ndet europeiska kulturarvet. Min första anmärkning\r\när att det kulturarvet inte är entydigt. Det finns\r\ningen enhetlig europeisk kultur, utan man bör\r\nsnarare tala om regionernas kulturarv, och där finns\r\nbåde huvudströmningar och motkulturer.</pre><pre>Jag tycker också att Göran Åstrand försummar att\r\nta fram vår egen kultur -- även vår moderna kultur.\r\nDet visar sig t.ex. att svenska författare går mycket\r\nbra i både Tyskland och Frankrike. Att de inte gör\r\ndet i större utsträckning annorstädes beror väl på\r\natt vi utgör ett litet språkområde. Jag tycker inte att\r\nvi skall nedvärdera vårt eget kulturarv.</pre><pre>Det är intressant att Göran Åstrand tar upp\r\nkvalitetsaspekten. Det passar ju bra för det som\r\nAlexander Chrisopoulos precis har talat om,\r\nnämligen kulturtidskrifterna. Jag skall inte utbreda\r\nmig mer om det. Från miljöpartiet har vi tidigare\r\nhaft motioner till förmån för högre anslag till\r\nkultur- och idétidskrifter, som har stora svårigheter\r\natt hävda sig i kampen om läsarna. De har svårt att\r\nklara sig ekonomiskt, och de har svårt att nå ut med\r\nsina marknadsföringsåtgärder. Dessa svårigheter\r\nkan också vara mycket olika lokalt.</pre><pre>Dessa tidskrifter spelar en allt större roll i debatten\r\ni det moderna samhället, och det borde satsas på ett\r\nlyft för dessa tidskrifter. Också från miljöpartiet är\r\nvi beredda att tillskjuta 5 milj.kr. mer än\r\nregeringen. Låt det bli en tröskelhöjning. I\r\navsaknad av egen motion vill jag yrka bifall till den\r\nmed vänsterpartiet gemensamma reservationen,\r\nreservation nr 2.</pre><pre>Betänkandet innehåller också ett avsnitt om bl.a.\r\nnärradion. Remisstiden för närradioutredningen\r\nhar nyligen gått ut. Vi kan nog vänta en proposition\r\ni ämnet ganska snart, och därför har vi inte avgett\r\nnågon motion.</pre><pre>Med den utveckling som har skett tycks det bli allt\r\nsvårare att hävda sig för dem som närradion\r\nursprungligen var avsedd för. Stora sändare, t.ex.\r\nfrån SAF och LO, tycks ta över. De har tydligen\r\nuppfattat närradion som en möjlighet att bedriva en\r\nomfattande propagandaoffensiv eller för att skapa\r\nett medienät, med blockeringar och med så mycket\r\nsändningstid som möjligt, för att stå i\r\nstartgroparna, färdiga att ta över med\r\nreklamfinansiering när riksdagen eventuellt ger\r\nklarsignal för det.</pre><pre>Jag tycker att vi har anledning att avvakta\r\npropositionen. Närradioverksamheten tycks\r\nemellertid uppenbarligen vara i behov av en\r\nupprensning i den djungel som sändande\r\nnärradiokanaler utgör i dag. Vi har hört exempel på\r\ndetta i Håkan Holmbergs inlägg. Jag vill\r\nsolidarisera mig med hans synpunkter och\r\ninstämma i den avsky som han känner för den\r\nnamngivna personens -- rashetsarens -- möjligheter\r\natt agera så fritt som han får göra. Jag delar Håkan\r\nHolmbergs grundinställning.</pre><pre>Anf. 120 ÅKE GUSTAVSSON (s):</pre><pre>Fru talman! Det var en nyhet för mig att LO håller\r\npå att dominera bland de stora sändarna i\r\nnärradion -- det kanske Kaj Nilsson kan utveckla\r\nnärmare. Att SAF gör det är riktigt, men att LO\r\netablerar sig på det sättet skulle jag gärna vilja veta\r\nmer om.</pre><pre>Jag vill börja med att kommentera Göran Åstrands\r\ninledning på temat kvalitet och mångfald. Hans\r\nställningstagande mynnade ut i att man inte skulle\r\nge något statligt anslag till Litteraturfrämjandet för\r\ndess utgivning av vuxenböcker.</pre><pre>Att staten har valt att ge ett aktivt stöd till\r\nLitteraturfrämjandet är ett uttryck för den dubbla\r\nambitionen att verka för kvalitet och mångfald, och\r\ndärför bör moderaterna kunna ställa upp på det,\r\nom de menar allvar med sitt tal om just kvalitet och\r\nmångfald.</pre><pre>Det handlar om kvalitet i det avseendet att\r\nframstående svenska författare kommer ut till\r\nsvenska folket. Det handlar om mångfald i dubbelt\r\navseende: det är ett stort antal författare, och man\r\nnår ut i de breda folklagren, t.ex. med\r\narbetsplatsbibliotek, som jag antar att Göran\r\nÅstrand har studerat liksom jag. Om man tycker att\r\nlitteratur och detta att stimulera människor att ta\r\ndel av ett litterärt utbud är en viktig del av en aktiv\r\nstatlig kulturpolitik, då är stödet till\r\nLitteraturfrämjandet väl använda pengar. Det finns\r\nalltså ett samband mellan lässtimulerande åtgärder\r\noch bokdistribution.</pre><pre>När moderaterna explicit uttalar att kvalitet och\r\nmångfald är kulturpolitiska mål, menar jag att det\r\när litet genant att gå emot det som medverkar till\r\nbåde kvalitet och mångfald.</pre><pre>Eftersom två talare har varit inne på stödet till\r\nkulturtidskrifter -- det är Alexander Chrisopoulos\r\noch Kaj Nilsson -- vill jag säga att de insatser som\r\nunder en följd av år har gjorts på det här området\r\nhar syftat till en utveckling beträffande bl.a.\r\nmarknadsföring och utbildning. Teknik är ett\r\nexempel här. Jag är väl medveten om att det finns\r\nsvårigheter och att man har höga kostnader. Det är\r\nviktigt att samhället ställer upp och stimulerar och\r\nstödjer verksamheten. Utöver de tidigare fem\r\nmiljonerna har vi nu gett ytterligare en miljon. Det\r\nvisar att vi från majoritetens sida intar en positiv\r\ninställning.</pre><pre>De flesta som har varit uppe har kommenterat\r\nnärradion. Eftersom jag började med att\r\npolemisera med Kaj Nilsson vill jag i det här\r\navseendet börja med att instämma i det han sade.\r\nDet är riktigt att remisstiden helt nyligen har gått\r\nut. Jag vill minnas att tiden för remisser gick ut den\r\nsista februari. Enligt den information som jag har\r\nfått jobbar man nu på departementet för fullt med\r\natt göra en remissammanställning. Det kan\r\nmöjligen förtjäna att noteras att det just\r\nbeträffande § 13 i närradiolagen, som är aktuell i\r\ndet här sammanhanget, finns något spridda\r\nuppfattningar bland remissinstanserna.</pre><pre>Därför tycker jag det är viktigt och riktigt -- nu\r\nvänder jag mig speciellt till Håkan Holmberg -- att\r\nutskottet gör en markering som, såvitt jag kan\r\nförstå, ligger helt i linje med Håkan Holmbergs\r\nuppfattning. Om han inte är ute i något annat syfte\r\nborde han som motionär därmed rimligen vara\r\nnöjd.</pre><pre>Det nuvarande systemet fungerar inte perfekt. Det\r\när bakgrunden till att man nu diskuterar en\r\nlagändring. Å andra sidan kan man säga att\r\nsystemet inte helt är ur funktion, för den person\r\nsom har nämnts är faktiskt dömd till fängelse.</pre><pre>Nu handlar det om att försöka komma fram till ett\r\nbättre interimistiskt förfarande, längre maximal\r\nåterkallelsetid osv. Jag tror att man redan med\r\nnuvarande lagstiftning bör kunna säga att det vore\r\nvärdefullt om behandlingen av yttrandefrihetsmål\r\nkunde påskyndas. Jag tycker att man som politiker\r\nkan tillåta sig att uttala den uppfattningen från\r\ndenna talarstol. En sådan snabbare behandling\r\nskulle motverka en del av de nu negativa\r\neffekterna.</pre><pre>Stina Gustavsson frågade mig när det kommer att\r\nhända något med anledning av utredningen. En här\r\ni kammaren närvarande departementschef har sagt\r\ntill mig att regeringen räknar med att kunna lägga\r\nfram en proposition till hösten. Med beaktande av\r\nremissinstansernas synpunkter och den\r\nbearbetning som rimligen måste ske är det, menar\r\njag, en acceptabel tidpunkt i dessa avseenden.</pre><pre>Med detta, fru talman, nöjer jag mig med att yrka\r\nbifall till hemställan i kulturutskottets\r\nbetänkande 15.</pre><pre>Anf. 121 GÖRAN ÅSTRAND (m) replik:</pre><pre>Fru talman! Jag kunde i förväg räkna ut att det sätt\r\npå vilket jag tidigare resonerade skulle medföra\r\nreplik från Åke Gustavsson. Det finns kanske ändå\r\nanledning att ha respekt för att man kan lägga det\r\nena eller det andra i vågskålen. Vi har valt att i\r\nvågskålen lägga begreppet klassisk litteratur. Vi\r\nhade också velat lägga i vågskålen att det är viktigt\r\natt bokhandeln -- det handlar om\r\ndistributionsstöd -- att hålla ett lager av\r\nrepresentativ klassisk litteratur. Vi hade också velat\r\nlägga i vågskålen -- när vi nu har dess plusvärden --\r\natt man skall minska vuxendelen av verksamheten\r\nEn bok för alla, om det nu skall minskas\r\nnågonstans. Det är fullt respektabelt att tycka att vi\r\ngör en felaktig bedömning, men vi anser att vi gör\r\nen ur kulturpolitisk synpunkt riktig bedömning.</pre><pre>Låt mig ytterligare framföra en synpunkt på det\r\nÅke Gustavsson sade. När vi behandlade\r\nnärradiofrågan i utskottet framhöll vi att det fanns\r\nen mycket hård och bestämd skrivning, därför att\r\nden bl.a. utgör ett citat av det närradioutredningen\r\nsäger. Det finns ingen skillnad i synsätt mellan\r\ntexten i reservationen och utskottets text. Det säger\r\njag med stort eftertryck. Därför är det så viktigt det\r\nÅke Gustavsson sade, anspelande på en i salen\r\nnärvarande departementschef, att det verkligen\r\nhänder något i den här frågan. Jag vill med stor\r\nkraft säga att det måste hända något i den. Alla vi\r\nsom har upplevt vad som har sagts från den nämnda\r\nnärradiostationen tar avstånd från det och säger att\r\nman inte får använda närradioinstrumentet på det\r\nsättet.</pre><pre>Anf. 122 ALEXANDER CHRISOPOULOS\r\n(v) replik:</pre><pre>Fru talman! Mångfald är ett honnörsord som\r\nnästan alla politiker ställer sig bakom. Det\r\nintressanta är bara att se hur man vill garantera\r\nmångfalden.</pre><pre>Åke Gustavsson understryker betydelsen av de\r\nolika kulturtidskrifter som finns i dag. Han påpekar\r\natt ökningen med en knapp miljon i\r\nprisomläggningspengar som föreslås i\r\nbudgetpropositionen har att göra med att man\r\ntillmäter dessa tidskrifter stor betydelse. Faktum\r\nkvarstår dock att vi i dag har ansökningar från 306\r\ntidskrifter, som i dag är i ekonomiska svårigheter\r\noch vill ha stöd för att kunna leva vidare. Anslag\r\nkan dock inte beviljas till mer än drygt 200\r\ntidskrifter. Det står klart att de pengar som i dag\r\nanslås inte räcker till för att garantera den mångfald\r\nsom alla åberopar.</pre><pre>Man bör särskilt ta hänsyn till att vi faktiskt lever\r\ni en tid då kulturdebatten liksom åsiktsbildningen\r\ndomineras av kommersiella krafter, som genom\r\nsina resurser sprider ett oftast ensidigt budskap.\r\nDärför är det viktigare än någonsin att skapa\r\nförutsättningar för att garantera den mångfald som\r\nvi alla är överens om. Frågan kvarstår: Är Åke\r\nGustavsson beredd att bidra till en ökning av\r\nanslaget till kulturtidskrifter med de blygsamma 5\r\nmilj.kr. som vi föreslår? Är mångfalden värd dessa\r\n5 milj.kr.</pre><pre>Anf. 123 HÅKAN HOLMBERG (fp) replik:</pre><pre>Fru talman! Den motion som var utgångspunkten\r\nför mitt tidigare inlägg är en fyrpartimotion. Redan\r\ndetta torde klart ange att det inte finns några syften\r\nbakom den annat än det syfte som står i motionen,\r\nnämligen att så fort som möjligt få till stånd en\r\nändring av den dess värre otillräckliga\r\nlagstiftningen. Det finns en speciell aspekt på detta.\r\nDet hör till bakgrunden att de sändningar som jag\r\nhär har nämnt ibland har innehållit direkt hotfulla\r\nformuleringar riktade mot enskilda personer eller\r\nmot judar som grupp i Sverige, vilka lyssnarna\r\nuppmanas att ta itu med på lämpligt sätt. Det är\r\norimligt att de som känner sig hotade av den här\r\nverksamheten -- och de är inte få -- skall behöva\r\nbefinna sig i en situation där de år efter år måste\r\nanmäla dessa sändningar utan att påföljden\r\nnågonsin blir effektiv. Detta är allvarligt.</pre><pre>Jag kan dessutom tillägga att den här\r\nverksamheten, som har bedrivits i Sverige några år,\r\nhar lett till internationell uppmärksamhet. Det har\r\nskrivits om dessa sändningar i internationell press.\r\nSverige har skämt ut sig litet grand genom att det\r\nhär har kunnat pågå under lång tid.</pre><pre>Nu har företrädare för fyra partier i sak instämt i\r\nmotionens syfte. Regeringen kan alltså räkna med\r\nen solid majoritet i riksdagen så fort det läggs fram\r\nett förslag. Jag hoppas verkligen att det skall hända\r\nnågot före hösten. Det börjar nämligen bli\r\npåfrestande att se hur den här verksamheten kan\r\nbedrivas på detta sätt. Att stoppa denna\r\nverksamhet vore den mest angelägna insats för\r\ndemokratin som just nu kan göras i Sverige.</pre><pre>Anf. 124 KAJ NILSSON (mp) replik:</pre><pre>Fru talman! Jag skall försöka utveckla den nyhet\r\nsom Åke Gustavsson efterlyste beträffande talet\r\nom att LO skulle dominera närradion. Jag uttryckte\r\nmig nog inte riktigt så. LO-radion, som heter\r\nFotfolket, vill verkligen skapa ett nytt\r\netermedienät, ett slags motsvarighet till A-pressen.\r\nDet betyder att man lägger beslag på 18 timmar per\r\ndag och 80 timmar per vecka i sändningstid. Det gör\r\ni sin tur att det blir svårt för mindre\r\nnärradioorganisationer att komma till tals. Det\r\nfinns ett fall som gäller radio Skap. Den\r\nrepresenterar alla i Sverige som sysslar med\r\nskapande av svensk populärmusik, jazz,\r\nschlagermusik, visor och teatermusik. Man har\r\nklagat hos närradionämnden därför att man inte\r\nanser sig ha fått tillräcklig sändningstid. Fotfolket\r\nhävdade att Skap och svensk populärmusik hade\r\nmindre behov av närradio samt att Fotfolket\r\nbehövde alla timmar för ''viktig information till\r\nombudsmän och arbetsplatser''. Enligt en\r\ntidningsuppgift skulle radio Fotfolket nästan\r\nuteslutande och non-stop sända internationell\r\npopmusik, enklare omröstningar och tävlingar. Det\r\när den typen av utbredning till förfång för mindre\r\nnärradioföretag som jag har syftat på.</pre><pre></pre><pre>Anf. 121 GÖRAN ÅSTRAND (m) replik:</pre><pre>Fru talman! Jag kunde i förväg räkna ut att det sätt\r\npå vilket jag tidigare resonerade skulle medföra\r\nreplik från Åke Gustavsson. Det finns kanske ändå\r\nanledning att ha respekt för att man kan lägga det\r\nena eller det andra i vågskålen. Vi har valt att i\r\nvågskålen lägga begreppet klassisk litteratur. Vi\r\nhade också velat lägga i vågskålen att det är viktigt\r\nför bokhandeln -- det handlar om\r\ndistributionsstöd -- att hålla ett lager av\r\nrepresentativ klassisk litteratur. Vi hade dessutom\r\nvelat lägga i vågskålen -- när vi nu har dessa\r\nplusvärden -- att man skall minska vuxendelen av\r\nverksamheten En bok för alla, om det nu skall\r\nminskas någonstans. Det är fullt respektabelt att\r\ntycka att vi gör en felaktig bedömning, men vi anser\r\natt vi gör en ur kulturpolitisk synpunkt riktig\r\nbedömning.</pre><pre>Låt mig ytterligare framföra en synpunkt på det\r\nÅke Gustavsson sade. När vi behandlade\r\nnärradiofrågan i utskottet framhöll vi att det fanns\r\nen mycket hård och bestämd skrivning, därför att\r\nden bl.a. utgör ett citat av det närradioutredningen\r\nsäger. Det finns ingen skillnad i synsätt mellan\r\ntexten i reservationen och utskottets text. Det säger\r\njag med stort eftertryck. Därför är det så viktigt det\r\nÅke Gustavsson sade, anspelande på en i salen\r\nnärvarande departementschef, att det verkligen\r\nhänder något i den här frågan. Jag vill med stor\r\nkraft säga att det måste hända något i den. Alla vi\r\nsom har upplevt vad som har sagts från den nämnda\r\nnärradiostationen tar avstånd från det och säger att\r\nman inte får använda närradioinstrumentet på det\r\nsättet.</pre><pre>Anf. 122 ALEXANDER CHRISOPOULOS\r\n(v) replik:</pre><pre>Fru talman! Mångfald är ett honnörsord som\r\nnästan alla politiker ställer sig bakom. Det\r\nintressanta är bara att se hur man vill garantera\r\nmångfalden.</pre><pre>Åke Gustavsson understryker betydelsen av de\r\nolika kulturtidskrifter som finns i dag. Han påpekar\r\natt ökningen med en knapp miljon i\r\nprisomläggningspengar, som föreslås i\r\nbudgetpropositionen, har att göra med att man\r\ntillmäter dessa tidskrifter stor betydelse. Faktum\r\nkvarstår dock att vi i dag har ansökningar från 306\r\ntidskrifter, som i dag är i ekonomiska svårigheter\r\noch vill ha stöd för att kunna leva vidare. Anslag\r\nkan dock inte beviljas till mer än drygt 200\r\ntidskrifter. Det står klart att de pengar som i dag\r\nanslås inte räcker till för att garantera den mångfald\r\nsom alla åberopar.</pre><pre>Man bör särskilt ta hänsyn till att vi faktiskt lever\r\ni en tid då kulturdebatten liksom åsiktsbildningen\r\ndomineras av kommersiella krafter, som genom\r\nsina resurser sprider ett oftast ensidigt budskap.\r\nDärför är det viktigare än någonsin att skapa\r\nförutsättningar för att garantera den mångfald som\r\nvi alla är överens om. Frågan kvarstår: Är Åke\r\nGustavsson beredd att bidra till en ökning av\r\nanslaget till kulturtidskrifter med de blygsamma 5\r\nmilj.kr. som vi föreslår? Är mångfalden värd dessa\r\n5 milj.kr?</pre><pre>Anf. 123 HÅKAN HOLMBERG (fp) replik:</pre><pre>Fru talman! Den motion som var utgångspunkten\r\nför mitt tidigare inlägg är en fyrpartimotion. Redan\r\ndetta torde klart ange att det inte finns några syften\r\nbakom den annat än det syfte som står i motionen,\r\nnämligen att så fort som möjligt få till stånd en\r\nändring av den dess värre otillräckliga\r\nlagstiftningen. Det finns en speciell aspekt på detta.\r\nDet hör till bakgrunden att de sändningar som jag\r\nhär har nämnt ibland har innehållit direkt hotfulla\r\nformuleringar riktade mot enskilda personer eller\r\nmot judar som grupp i Sverige, vilka lyssnarna\r\nuppmanas att ta itu med på lämpligt sätt. Det är\r\norimligt att de som känner sig hotade av den här\r\nverksamheten -- och de är inte få -- skall behöva\r\nbefinna sig i en situation där de år efter år måste\r\nanmäla dessa sändningar utan att påföljden\r\nnågonsin blir effektiv. Detta är allvarligt.</pre><pre>Jag kan dessutom tillägga att den här\r\nverksamheten, som har bedrivits i Sverige några år,\r\nhar lett till internationell uppmärksamhet. Det har\r\nskrivits om dessa sändningar i internationell press.\r\nSverige har skämt ut sig litet grand genom att det\r\nhär har kunnat pågå under lång tid.</pre><pre>Nu har företrädare för fyra partier i sak instämt i\r\nmotionens syfte. Regeringen kan alltså räkna med\r\nen solid majoritet i riksdagen så fort det läggs fram\r\nett förslag. Jag hoppas verkligen att det skall hända\r\nnågot före hösten. Det börjar nämligen bli\r\npåfrestande att se den här verksamheten bedrivas\r\npå detta sätt. Att stoppa denna verksamhet är den\r\nmest angelägna insats för demokratin som just nu\r\nkan göras i Sverige.</pre><pre>Anf. 124 KAJ NILSSON (mp) replik:</pre><pre>Fru talman! Jag skall försöka utveckla den nyhet\r\nsom Åke Gustavsson efterlyste apropå talet om att\r\nLO skulle dominera närradion. Jag uttryckte mig\r\nnog inte riktigt så. LO-radion, som heter Fotfolket,\r\nvill verkligen skapa ett nytt etermedienät, ett slags\r\nmotsvarighet till A-pressen. Det betyder att man\r\nlägger beslag på 18 timmar per dag och 80 timmar\r\nper vecka i sändningstid. Det gör i sin tur att det blir\r\nsvårt för mindre närradioorganisationer att komma\r\ntill tals.</pre><pre>Det finns ett fall som gäller radio Skap. Den\r\nrepresenterar alla i Sverige som sysslar med\r\nskapande av svensk populärmusik, jazz,\r\nschlagermusik, visor och teatermusik. Man har\r\nklagat hos närradionämnden därför att man inte\r\nanser sig ha fått tillräcklig sändningstid. Fotfolket\r\nhävdade att Skap och svensk populärmusik hade\r\nmindre behov av närradio samt att Fotfolket\r\nbehövde alla timmar för ''viktig information till\r\nombudsmän och arbetsplatser''. Enligt en\r\ntidningsuppgift skulle radio Fotfolket nästan\r\nuteslutande och non-stop sända internationell\r\npopmusik, enklare omröstningar och tävlingar. Det\r\när den typen av utbredning till förfång för mindre\r\nnärradioföretag som jag har syftat på.</pre><pre>Anf. 125 ÅKE GUSTAVSSON (s) replik:</pre><pre>Fru talman! Jag tror inte att enbart LO står bakom\r\nradio Fotfolket, som Kaj Nilsson talade om.\r\nDessutom är villkoren för närradiosändningar\r\nmycket olika på skilda platser. Själv har jag\r\nerfarenheter från Jönköpings län. Den verklighet\r\nsom Kaj Nilsson beskriver återspeglas inte i\r\nhuvuddelen av landets närradioområden.\r\nSjälvklart är det orimligt att bedriva en\r\nnärradioverksamhet, oavsett vilken, och säger att\r\nden viktigaste uppgiften är att ge information till\r\nombudsmännen. Jag har svårt att tänka mig att man\r\nutåt har formulerat sitt ställningstagande så.\r\nDäremot kan jag hålla med Kaj Nilsson om det han\r\nsade i sitt första inlägg, att en stor sändare av\r\nprogram som SAF ger mycket information. Men\r\ndet Kaj Nilsson säger om LO och radio Fotfolket\r\ntycker jag, om han ursäktar mig, är något\r\nmalplacerat.</pre><pre>Jag skall inte polemisera mot Håkan Holmberg\r\nutan konstaterar bara följande med anledning av\r\nhans påstående att syftet var att så småningom få till\r\nstånd en ändring av lagen: Det syftet når man\r\ngenom att ansluta sig till utskottets klara skrivning.\r\nSyftet är alltså uppnått, och det var därför jag sade\r\natt det var onödigt att reservera sig. Håkan\r\nHolmberg kan som motionär med gott mod rösta\r\npå utskottsmajoritetens förslag.</pre><pre>Till Alexander Chrisopoulos vill jag säga att det\r\ninte är fråga om vitt eller svart när det handlar om\r\natt ge anslag. Det finns alltid nyanser att ta hänsyn\r\ntill. Jag är inte säker på att det är rimligt att alla 306\r\ntidskrifter som har ansökt om pengar skall ha det.\r\nDet kan faktiskt finnas något fall då det inte är\r\nrimligt att man är med om att finansiera\r\nverksamheten med samhällsmedel. Men självfallet\r\nvill jag gärna medverka till att dessa tidskrifter får\r\nchansen att leva, utvecklas och verka. Genom detta\r\nbeslut medverkar jag också till att de får ett stöd.\r\nÄven om man inte skall förhäva sig, tror jag mig\r\nkunna påstå att Sverige är unikt när det gäller\r\nomfattningen av stöd till kulturtidskrifter.</pre><pre>Låt mig slutligen säga att jag inte riktigt hänger med\r\ni Görans Åstrands vågskålsresonemang. Det utgår\r\nfaktiskt, vilket framgick av mitt första anförande,\r\nett stöd för lagerhållning av klassisk litteratur till\r\nbokhandeln. Det är viktigt ur kulturpolitisk\r\nsynpunkt att vi satsar på kanske något udda musik,\r\npå kulturtidskrifter och på att nå ut med litteratur\r\nav god kvalitet till många människor. Det tycker jag\r\när det avgörande. Att sedan kalla det för vågskål\r\neller använda ett annat bildspråk kan kanske\r\ndiskuteras. Målet är att nå ut med detta utbud. Jag\r\ntror att Sverige som jag sade, är unikt i det\r\navseendet.</pre><pre>Anf. 126 KAJ NILSSON (m) replik:</pre><pre>Fru talman! Jag vill i rättvisans namn säga att\r\nliknande fall har inträffat, där SAFs stationer inte\r\nhar velat ge tid till en mindre lokal förening. Dessa\r\nfall har också behandlats av närradionämnden.</pre><pre>Anf. 127 GÖRAN ÅSTRAND (m) replik:</pre><pre>Fru talman! I Åke Gustavssons replik till mig fanns\r\ndet tre om -- om man gör så, om man gör så och om\r\nman gör så. Det var med andra ord ett antal\r\nfrågetecken.</pre><pre>Vår reservation, nr 9, handlar om en översyn av\r\nlitteraturstödets utformning och inriktning. Det går\r\nalldeles utmärkt att instämma i den reservationen.\r\nSå uttryckte sig också Åke Gustavsson tidigare till\r\nen annan talare. Då får vi den översyn som\r\nuppenbarligen både Åke Gustavsson och jag vill\r\nha.</pre><pre>Anf. 128 HÅKAN HOLMBERG (fp) replik:</pre><pre>Fru talman! Det är, Åke Gustavsson, helt enkelt\r\nså, att jag och åtskilliga andra anser att det vore\r\nfullt möjligt att på en punkt bryta ur ett av de\r\nförslag som finns i utredningen Lokalt ledd\r\nnärradio, nämligen den s.k. 5-årsregeln. Det är en\r\nväldigt enkel åtgärd. Det skulle man i princip kunna\r\nfatta beslut om redan nu, och det är därför vi i\r\nmotionen har begärt det. Vi har däremot i\r\nmotionen avstått från att yrka på någon allmän\r\nsnabbehandling av alltsammans. Men just på denna\r\npunkt vore det fullt möjligt att göra det.</pre><pre>Om detta yrkande faller vid omröstningen tänker\r\njag emellertid inte ta det till intäkt för att påstå att\r\nutskottsmajoriteten hade en annan uppfattning i\r\nsak. Så är det inte. Jag kommer tvärtom att\r\nberömma utskottsmajoriteten närhelst jag blir\r\ntillfrågad om detta och säga att de stora partierna i\r\nriksdagen -- och jag hoppas kunna säga alla\r\npartier -- är överens om att en ändring här måste\r\nske mycket snabbt.</pre><pre>Anf. 129 ÅKE GUSTAVSSON (s) replik:</pre><pre>Fru talman! Jag hoppas att Håkan Holmberg\r\nfortsätter att berömma utskottsmajoritetens\r\nskrivning på denna punkt.</pre><pre>Skälet till att man inte nu skall bryta ut förslaget är\r\natt remissinstanserna faktiskt kan ha synpunkter\r\nsom i detta avseende kan vara värda att betrakta.\r\nRent allmänt är det dessutom så, att om man skall\r\nändra på lagstiftningen, så är det naturligt att ta allt\r\ni ett sammanhang. Slutligen vill jag påpeka att det\r\ninte tar så förtvivlat lång tid förrän vi får en ny\r\nlagstiftningen på det här området.</pre><pre>Jag skall inte heller bråka så mycket mer med\r\nGöran Åstrand. Jag byter gärna ut prepositionen\r\n''om'' mot prepositionen ''när'', så kanske det hela\r\nlöser sig.</pre><pre>Anf. 130 ANN-CATHRINE HAGLUND\r\n(m):</pre><pre>Fru talman! Även jag tar till orda i min egenskap\r\nav en av dem som skrivit under flerpartimotionen\r\nKr349. Jag skall emellertid göra mitt inlägg mycket\r\nkort genom att bara instämma i vad Håkan\r\nHolmberg har sagt.</pre><pre>Att närradion skulle användas för rasistisk och\r\nantisemitisk propaganda var det ingen som förutsåg\r\neller -- tror jag -- ens kunde föreställa sig. Nu vet vi\r\nalla att vi var för godtrogna i det avseendet. I Radio\r\nIslams sändningar förekommer öppen antisemitism\r\noch nynazism av ett slag som jag aldrig trodde att\r\nman skulle få höra i Sverige. Dessa sändningar är\r\nett eko från en tid av fasa, som inte får komma igen.</pre><pre>Det måste finnas möjligheter att snabbt och\r\neffektivt ingripa mot program som innehåller\r\nrasism. Utskottet delar den uppfattningen, vilket\r\negentligen är självklart. Liksom Håkan Holmberg\r\nkommer även jag att ge utskottet beröm för det.\r\nMen jag anser samtidigt att det hade varit bra om\r\nutskottet klarare hade markerat sitt stöd för\r\nnärradioutredningens förslag till en skärpning av\r\n13 § och föreslagit riksdagen att besluta i enlighet\r\nmed vår motion. Det hade snabbare gjort lagen\r\neffektivare, och det hade därmed också gjort\r\ndemokratin starkare.</pre><pre>Fru talman! Även jag vill yrka bifall till reservation\r\n16, eftersom den reservationen stämmer överens\r\nmed vårt yrkande i motion 349.</pre><pre>Överläggningen var härmed avslutad.</pre><pre>(Beslut skulle fattas den 28 mars.)</pre><pre></pre><pre>17 § Stöd till turism och rekreation</pre><pre>Föredrogs</pre><pre>kulturutskottets betänkande</pre><pre>1990/91:KrU16 Stöd till turism och rekreation\r\n(prop. 1990/91:100 delvis).</pre><pre>Anf. 131 INGRID SUNDBERG (m):</pre><pre>Fru talman! Att söka i gamla\r\nkulturutskottsbetänkanden efter turism kan vara\r\nganska besvärligt. Man märker att turistfrågorna\r\nhar aktualiserats i mycket högre grad under de\r\nsenare åren, och det kanske inte är att undra på. På\r\n70-talet behandlades knappast turismen i\r\nriksdagen.</pre><pre>Vad som har hänt är naturligtvis att resandet i hela\r\nvärlden har ökat. Svenskarna reser mycket\r\nutomlands; Sverige lär vara det land i vilket man\r\nper innevånare reser mest utomlands på semestern.\r\nUtlänningar reser tyvärr betydligt mindre till\r\nSverige, vilket har medfört att vårt turistnetto har\r\nblivit alltmer negativt. Om utvecklingen fortsätter\r\nkommer det att närma sig 20 miljarder kronor per\r\når.</pre><pre>Det är synd om Sveriges turistråd. Det är synd om\r\nrådet som helhet och om dess anställda, som säkert\r\nalla gör sitt bästa. Hela tiden är de utsatta för\r\nmånga olika och divergerande krav, som måste\r\nskapa osäkerhet och vilsenhet om vad de egentligen\r\nskall arbeta med.</pre><pre>De flesta länder har någon motsvarighet till\r\nturistrådet, organisationer -- ofta fristående från\r\nstaten -- som skall främja det egna landet som\r\nturistland och som skall bidra till att landet i den\r\ninternationella konkurrensen ställer sig attraktivt\r\noch förmår dra till sig resande från andra länder.\r\nDärmed bidrar man till inkomst av främmande\r\nvaluta och även ökad sysselsättning vad gäller\r\nhotell- och restaurangnäringen.</pre><pre>De synpunkterna var också viktiga när Sveriges\r\nturistråd bildades. Det ökande turistresandet till\r\nandra länder krävde motåtgärder för att inte det\r\nekonomiska utfallet av svensk turism skulle bli\r\nalltför negativt samtidigt som den svenska\r\nturistnäringen skulle erbjudas goda\r\narbetsmöjligheter.</pre><pre>Så började man emellertid se på turismen ur social\r\nsynpunkt. Alla reste inte bort på sin semester, och\r\nvissa delar av vårt land, som i och för sig utgör fina\r\nturistmål, kände sig eftersatta ur turistsynpunkt.\r\nTuristpolitiken blev alltmer en fråga om social\r\nverksamhet och regionalpolitiska bedömningar,\r\noch rekreationspolitiken blev ett område som\r\nberördes i många olika propositioner och motioner.\r\nNu började det trassla till sig för turistrådet.</pre><pre>Jag delar uppfattningen att det är angeläget att\r\ningen grupp i landet hindras att resa och njuta av\r\nsemestern. Jag är medveten om de stora och\r\nmycket viktiga satsningar som har gjorts för att\r\nunderlätta handikappades resor, och på det\r\nområdet kan säkert göras ännu mer.</pre><pre>Men jag delar inte uppfattningen att det skall vara\r\nSveriges turistråds uppgift att få t.ex. LO-\r\nkollektivet, som har nämnts i debatten, att resa i\r\nstörre omfattning. Dess medlemmar torde i mycket\r\nhög grad svara för resandet till kända turistorter\r\nutanför Sverige, och de som inte reser skulle säkert\r\ninte gynnas av att turistrådet gör satsningar för att\r\nfå dem att resa i Sverige. Däremot är det en social\r\noch facklig uppgift att öka jämställdheten vad gäller\r\nturistresor, på samma sätt som den statliga\r\nregionalpolitiken naturligtvis måste ta med\r\ninvesteringar på turistområdet i sin verksamhet och\r\ni sina planer.</pre><pre>Inte heller skall Sveriges turistråd lägga sociala\r\naspekter på olika typer av markanvändning.\r\nRiksrevisionsverket har ju granskat verksamheten\r\nvid turistrådet, och man pekade då på de olika mål\r\nsom har satts upp för verksamheten i fråga. Man\r\nifrågasatte om turistrådet verkligen skulle ägna sig\r\nåt sociala frågor och regionalpolitik. Enligt RRV\r\nbör turistrådets huvuduppgift vara att med\r\nproducenternas intresse som utgångspunkt och\r\nutifrån ett nationellt perspektiv, som sektorsorgan\r\nfrämja en ökning av turismen i Sverige.</pre><pre>Riksdagens revisorer har därefter granskat\r\nmåluppfyllelsen, med hänsyn tagen till de mål som\r\nriksdagen har fattat beslut om. Man har alltså\r\nundersökt huruvida och på vilket sätt turistrådet\r\nuppfyller dessa mål. Riksdagens revisorer var inte\r\nsärskilt nöjda med måluppfyllelsen, och kritiken\r\nutmynnade i att det tillsattes en särskild\r\nutredningsman, som skall föreslå en mer klart\r\navgränsad verksamhet för rådet. Utredningen skall\r\nvara färdig i början av sommaren.</pre><pre>Situationen för turistrådet är alltså inte lätt.\r\nSamtidigt som man vet att verksamheten på något\r\nsätt kommer att förändras, står man inför en ny\r\nturistsäsong. Rapporter för den kommande\r\npåskferien visar att bokningarna till utlandet är\r\nfulla och överfulla medan de svenska turistmålen\r\nhar en alltför liten beläggning. Till stor del beror\r\ndetta naturligtvis på de kostnadsökningar som\r\ninförandet av höjd moms på turisttjänster har\r\nmedfört.</pre><pre>Man kan inte begära att ett organ som turistrådet\r\nskall fungera med de diffusa mål som en\r\nriksdagsmajoritet har satt upp. Även\r\norganisationen av turistrådet kan med all rätt\r\nifrågasättas. Marknadsföring och\r\nsamverkansfrågor är viktiga.</pre><pre>Vi moderater har i reservation nr 4 yrkat på att\r\nriksdagen redan nu skall ge klarare linjer för\r\nturistrådets verksamhet. Genom ett bifall till vår\r\nreservation skulle det kunna bli fallet, och\r\nförhoppningar finns om att verksamheten kan\r\nutformas på ett riktigt sätt.</pre><pre>I dag går 123 miljoner till turistrådet. Att splittra\r\ndessa pengar på olika uppgifter ger en dålig\r\nutdelning av medlen. I längden vore det säkert\r\nmera effektivt att låta turistnäringen ha sitt eget\r\norgan som aktivt arbetar med att marknadsföra sin\r\nverksamhet och bidrar till att minska underskottet\r\ni turistbalansen. Riksdagen skulle då kunna ägna\r\nsig åt rekreationspolitiken.</pre><pre>Många kan kanske hålla med om vad som stod i\r\nSvenska Dagbladet häromdagen. Om man inte kan\r\nenas om huruvida turistrådet skall främja eller\r\nmotarbeta turismen i vårt land, kan man lika väl\r\nlägga ner det.</pre><pre>Fru talman! Ett sådant yrkande har jag inte, men\r\nväl ett yrkande om bifall till reservation nr 4 i\r\nkulturutskottets betänkande.</pre><pre>Anf. 132 LOLA BJÖRKQUIST (fp):</pre><pre>Fru talman! Turismen är en av de största\r\nnäringarna i världen, och den förväntas öka. Det är\r\ndärför viktigt att Sverige kan fånga upp dessa\r\ntrender. Sverige har enastående förutsättningar att\r\nbli ett attraktivt turistland.</pre><pre>Vi svenskar uppskattar självfallet Sverige och\r\nlandets natur. Men hur fantastiskt den egentligen är\r\nförstår man först när man har besökt länder där\r\nmiljön är förstörd eller starkt hotad. Förra\r\nsommaren hade vi besök av goda vänner från det\r\ntidigare DDR. För dem räckte det med att sitta i\r\nen skogsbacke söder om Ydre och äta en medhavd\r\nmatsäck. För dem var det nästintill paradiset. Det\r\när därför mycket viktigt att vi ser till att vi kan\r\nmarknadsföra Sverige på ett riktigt sätt. Det gäller\r\ni synnerhet när vi vet att om det blir demokrati och\r\nförstärkt ekonomi i östländerna, så är man därifrån\r\nmycket intresserad av att komma till Sverige.</pre><pre>Människor i allmänhet söker sig också till resmål\r\ndär man kan få tillgång till ren miljö och ren luft.\r\nMan vill ha specifika individuella lösningar på sin\r\nsemester. Man vill ha kvalitet. Allt detta har vi i\r\nSverige.</pre><pre>Det har varit fullkomligt självklart för svenskar att\r\nsätta sig i chartrade flygplan eller bussar och åka\r\nutomlands. Det borde framöver kunna bli lika\r\nsjälvklart med chartertrafik till Sverige. Ekonomin\r\ni de sydeuropeiska länderna har blivit bättre, och\r\nman reser mera. Det vore konstigt om vi inte skulle\r\nkunna fånga upp de trenderna.</pre><pre>Svensken själv använder alldeles för mycket pengar\r\ntill att resa utomlands. Därför har vårt\r\nturistvalutaunderskott ökat genom åren. Det rör\r\nsig nu om 19 miljarder. För att minska detta\r\nunderskott måste vi se till att vi får fler utländska\r\nturister och att fler svenskar turistar i Sverige. Det\r\nfinns alla möjligheter att vända de negativa\r\ntrenderna.</pre><pre>Som fru ordförande sade, har man inte diskuterat\r\nturismen särskilt mycket tidigare. Vi kan själva se\r\nhur splittrade turismfrågorna är i riksdagen. En\r\nturismmotion hamnar i många olika utskott. Det\r\nkan gälla utbildningsutskottet,\r\narbetsmarknadsutskottet, skatteutskottet,\r\nnäringsutskottet m.fl. Därför är det mycket viktigt\r\natt vi får en ordentlig diskussion i landet om\r\nturismen. Det behövs för att man skall kunna\r\nsamordna alla insatser på ett bra sätt.</pre><pre>Turist- och rekreationssektorn är mycket stor.\r\n200 000 människor är anställda i den branschen.\r\nDet är lika många som sammantaget är anställda\r\ninom papperstillverkningen och den grafiska\r\nindustrin. I vissa glesbygder är turismen t.o.m.\r\nhuvudnäringen, och den har blivit en av våra\r\nbasindustrier. Det är därför så viktigt att man tar ett\r\nsamlat grepp omkring turismen.</pre><pre>I dag skulle vi här i riksdagen ta ställning till förslag\r\nfrån riksdagens revisorer angående Sveriges\r\nturistråd som rör ett av de mål som riksdagen har\r\nsatt upp, det sociala målet.</pre><pre>För att undvika missförstånd har vi i reservation\r\nnr 1 poängterat att de mål som riksdagen har satt\r\nupp bör ligga fast. Däremot kan man diskutera vem\r\nsom skall ha ansvaret för dem.</pre><pre>I dag har turistrådet ansvaret för samtliga mål. Som\r\nfru ordförande sade tidigare, har det blivit en\r\növermäktig uppgift. Riksrevisionsverket gjorde i\r\nsin undersökning helt klart att målen var alldeles\r\nför vida. Man hade förslag på att vissa av målen\r\nskulle lyftas ut från turistrådets ansvarsområde.</pre><pre>Varken i motionen eller i betänkandet har vi\r\nföregripit utredaren genom att tala om exakt hur vi\r\nvill ha det. Jag kan dock säga att vi lutar mera åt det\r\nhåll som riksrevisionsverket har föreslagit.\r\nRiksdagens revisorer ansåg ju tvärtom att\r\nturistrådet mera skulle arbeta med de sociala\r\nmålen. Det finns dock andra sektorer och organ i\r\nSverige som kan arbeta bättre med de sociala målen\r\nän vad turistrådet kan. Därför lutar jag mera emot\r\ndet förslag som moderaterna har i sin reservation.\r\nVi vill dock ha en bred diskussion kring turismen\r\nnär utredaren är klar med sina förslag. Därför\r\ntycker vi i reservation nr 3 att det är viktigt att\r\nriksdagen får ta del av utredarens förslag, så att inte\r\nregeringen själv bestämmer hur det skall bli med\r\nturistrådets verksamhet.</pre><pre>Jag yrkar således bifall till reservation nr 3 och\r\nkommer att begära votering på den reservationen.</pre><pre>Det är självfallet viktigt att även de sociala målen\r\nuppfylls. Folkpartiet liberalerna har många förslag\r\ntill hur de sociala målen skall kunna förverkligas för\r\nhandikappade, det glömda Sverige, i andra\r\nmotioner som kommer att behandlas i riksdagen\r\noch som jag hoppas att vi kommer att få stöd för.</pre><pre>I övrigt innehåller den turistmotion som vi har lagt\r\nfram många andra frågor som kommer att\r\nbehandlas i andra utskott. Jag tar därför inte upp\r\ndessa frågor i dag. Det rör sig dock om utbildning,\r\ninlandsbanans bevarande, att vi vill ha tillbaka\r\nlaxen i Norrlandsälvarna och att det är viktigt att\r\nman utvecklar kultur och turism och tar vara på de\r\nlokala möjligheterna.</pre><pre>Vi har i en reservation också begärt att regeringen\r\nskall intensifiera sina diskussioner med\r\narbetsmarknadens parter för att sprida semestrar\r\noch sportlov. Det är mycket viktigt för\r\nbeläggningen på våra anläggningar. Bäddarna är i\r\ngenomsnitt bara upptagna till 30 %, och på vissa\r\norter är beläggningen ännu lägre. Det vore därför\r\nvärdefullt med en spridning av semestrar och\r\nsportlov.</pre><pre>Sammanfattningsvis vill jag säga att det viktiga är\r\natt vi får en sammanhållen diskussion och att vi får\r\nordning på landets ekonomi. Då kan vi ännu lättare\r\nfördela resurserna, så att de som har det svårt får\r\nbra rekreationsmöjligheter. Det behövs en\r\ngenomtänkt utbildning och en framgångsrik\r\nmarknadsföring.</pre><pre>Vi har i det här läget inte föreslagit någon sänkning\r\neller höjning av medlen till turistrådet, utan vi\r\nstöder tills vidare förslaget om ett oförändrat\r\nanslag.</pre><pre>Anf. 133 STINA ELIASSON (c):</pre><pre>Fru talman! Turismen är en växande näring, och\r\nden är av stor ekonomisk betydelse för vårt land.\r\nJag kommer i mitt anförande att ägna mig åt några\r\nområden som berörs i centerreservationer.</pre><pre>De mål som riksdagen år 1984 satte upp för\r\nturismen bör ligga fast. För säkerhets skull\r\nrepeterar jag målen. Turismen skall:</pre><pre>--  förbättra svensk bytesbalans,</pre><pre>--  öka sysselsättningen,</pre><pre>--  stödja regional utveckling,</pre><pre>--  medverka till att förbättra möjligheterna för\r\nbreda folkgrupper till turism och rekreation -- det\r\ns.k. sociala målet.</pre><pre>För att målen skall kunna uppfyllas måste det finnas\r\nen allvarligt menad och genomtänkt strävan och\r\nstrategi. Regeringens strategi kan inte ha varit\r\nriktigt genomtänkt. Hur skattereformen har slagit\r\nför turistföretag kan inte vara okänt.</pre><pre>Jag vill exemplifiera med Jämtlands län. På bara ett\r\når har turismen i Jämtlands län tappat en fjärdedel\r\nav sin marknad. Värst har hotellen i länet drabbats.\r\nPå ett år har hotellens gästnätter minskat med\r\n34 %. Detta är färska siffror, som har tagits fram av\r\nSveriges turistråd på beställning av statistiska\r\ncentralbyrån. Utvecklingen för turismen i\r\nJämtlands län är dyster, och risken är nu stor att\r\nmånga företag slås ut. Klart är att kostnaderna är\r\nför höga, och till detta bidrar turistmomsen starkt.</pre><pre>Liknande förhållanden kan redovisas från andra\r\nhåll i landet litet här och var.</pre><pre>Turistmomsen är ett av de största hindren för\r\nmöjligheten att utveckla turistnäringen.</pre><pre>Ett annat hinder är de dåliga vägarna. Turister åker\r\nbara en gång till en turistanläggning, som i sig själv\r\nkan vara alldeles utmärkt, om vägen dit är sådan att\r\nden inte gör någon glad -- smal, krokig, slirig,\r\ntvättbrädeslik osv., en väg där turisterna skall skaka\r\nfram i bussar eller egna bilar. Alltså måste\r\ninvesteringar i ordentliga vägar vara med när man\r\nstyr mot de turistmål som handlar om att öka\r\nsysselsättningen och att stödja regional utveckling.</pre><pre>Förra veckan ramlade ytterligare en stor sten ned i\r\nvägen för turistnäringen. En majoritet i riksdagen\r\nröstade bort Inlandsbanan. Det har redan inneburit\r\natt flera reseföretag för säkerhets skull avbokat ett\r\ntiotal paketresor på Inlandsbanan, till förtvivlan för\r\nfolk som arbetar med och för dessa\r\nresandegrupper. Det gäller t.ex. lanthandlare,\r\nstugbyägare och alla dem som förberett olika\r\naktiviteter för resande på Inlandsbanan.</pre><pre>I centern anser vi att det är nödvändigt att påminna\r\nregeringen om turismmålen. Det som föranleder\r\noss att påminna om målen är bl.a. de avsteg från\r\nmålvägarna som jag har gett exempel på. En\r\nsamordning och ett samarbete mellan olika\r\npolitikområden borde vara någonting självklart.\r\nFörst härigenom kan det bli en helhet. Det är klart\r\natt vi blir misstänksamma och oroliga när beslut\r\nsom går i rakt motsatt riktning mot de uppställda\r\nmålen genomdrivs. Det är därför viktigt att\r\npåminna regeringen om de uppställda målen, innan\r\nurspårningen blir ännu värre.</pre><pre>Fru talman! Jag yrkar bifall till reservation nr 1.</pre><pre>Turismen har stor betydelse för landets näringsliv,\r\noch turismen är en näring som ökar. Inte minst med\r\nvetskap om den lågkonjunktur som vi är mitt inne i\r\noch med tanke på att det ena varslet efter det andra\r\nnår oss, är det viktigt att satsa offensivt. Därför vill\r\ncentern anslå 133 milj.kr. till turistrådet. Det är 10\r\nmilj.kr. mer än vad regeringen har i sin budget, som\r\nrealt innebär en minskning av anslaget till\r\nturistrådet.</pre><pre>Jag yrkar bifall till reservation 10.</pre><pre>Fru talman! I reservation nr 14 tar vi i centern upp\r\nfrågan om allemansrätten. Reservationen bygger\r\npå vår motion där vi föreslår att informationen om\r\nallemansrätten förstärks.</pre><pre>Det är utan tvivel så att informationsinsatserna inte\r\nhar varit tillräckliga. Många kan berätta om hur\r\nfrämlingar gått in i trädgårdar eller andra odlingar\r\noch tagit för sig. Man har slagit upp tält i klungor\r\neller ställt upp husvagnar på tomter och andra\r\ninhägnade områden och ''bosatt sig'' där under\r\navsevärd tid. Markägarna har inte kunnat få\r\ninkräktarna att förstå att den svenska\r\nallemansrätten inte betyder att man har oinskränkt\r\nrätt att vistas överallt. Man har hänvisat till att man\r\nfår plocka bär och att man får vistas överallt i\r\nSverige -- det säger allemansrätten.</pre><pre>Nöjeskörning med skotrar utanför godkända leder\r\noch kanotturister som förstör för seriösa sådana är\r\nandra exempel på att informationen om\r\nallemansrätten inte är tillräcklig. Det borde vara\r\nturistrådets uppgift att strama upp informationen.\r\nVarje researrangör borde självfallet ha med tydliga\r\nanvisningar om vad man får och inte får göra inom\r\nramen för den svenska allemansrätten.</pre><pre>Fru talman! Jag yrkar bifall till centerreservationen\r\nnr 14. Jag ställer mig bakom alla reservationer som\r\ncentern har undertecknat, men jag nöjer mig med\r\natt yrka bifall till reservationerna nr 1, 10 och 14.</pre><pre>Anf. 134 LOLA BJÖRKQUIST (fp) replik:</pre><pre>Fru talman! Jag vill till Stina Eliasson bara säga att\r\nom vi inte hade fått igenom skattereformen, som är\r\nett måste för utvecklingen framöver, hade det\r\nkommit att se ännu värre ut. Vi måste få ned de\r\nhöga kostnaderna. Det kan vi nu få genom\r\nskattereformen.</pre><pre>För turistföretagen, som är arbetskraftsintensiva,\r\när det nödvändigt med en kraftigt minskad löne-\r\noch prisökningstakt. Det kan vi också få med hjälp\r\nav skattereformen.</pre><pre>Om det sedan blir som vi har tänkt oss och vi får\r\nfram de dynamiska krafter som vi räknat med, får\r\nvi möjlighet att sänka momsen generellt. Men det\r\nallra viktigaste är nu att se till att man rättar till den\r\nekonomiska politiken.</pre><pre>I och med att vi sänkt inkomstskatten för mycket\r\nstora grupper, har löntagarna fått mer pengar att\r\nröra sig med. De allra flesta barnfamiljerna\r\nkommer säkerligen att kunna semestra på ett bra\r\nsätt.</pre><pre>Vi har även den utredning som SIND arbetar med.\r\nDen kommer snart med en delrapport, och vi får då\r\nse om det är några orter som har drabbats särskilt\r\nhårt. Det är ju inte meningen att den här näringen\r\nskall slås ut i glesbygden.</pre><pre>Vi kan alltså vara hoppfulla. Skattereformen\r\nkommer att hjälpa oss att få fram de dynamiska\r\nkrafter som gör att vi kan sänka momsen totalt.</pre><pre></pre><pre>Anf. 135 STINA ELIASSON (c) replik:</pre><pre>Fru talman! Lola Björkquist måste tala mot bättre\r\nvetande. Vi har nu facit, bl.a. inom turistnäringen,\r\nsom visar hur skattereformen har verkat.\r\nTuristjämtland har krympt med 26 %.</pre><pre>Förra veckan hölls en s.k. turismriksdag i\r\nGöteborg, där man bl.a. genom professor Bengt\r\nSahlberg, som är professor i turism, fick en hel del\r\nkunskap som motsäger det som Lola Björkquist här\r\nhar sagt.</pre><pre>Detsamma visas av vad som har skett när man i\r\nandra länder t.ex. har sänkt turistmomsen. I Irland\r\noch Frankrike höjde man först skatten, men\r\nupptäckte sedan att det inte var bra. Man tappade\r\ndå stora delar av sin turism, och det var först när\r\nskatten sänktes som man lyckades ta igen förlusten.</pre><pre>Också vi i centern tyckte att det behövdes en\r\nskattereform, men vi tyckte att finansieringen av\r\nden blev felaktig. Det var väl inte meningen att de\r\nlågavlönade skulle betala skattereformen.</pre><pre>För övrigt handlar det nu om turism och rekreation.\r\nVi kan kanske fortsätta skattedebatten när det\r\ngäller andra typer av ärenden. Jag ville i mitt\r\nanförande visa att turistmomsen slår ihjäl\r\nturistnäringen på många ställen i vårt land, inte\r\nminst i Jämtlands län.</pre><pre>Anf. 136 LOLA BJÖRKQUIST (fp) replik:</pre><pre>Fru talman! Jag har varit i kontakt med personer\r\nsom har sammanställt siffrorna för vintersäsongen,\r\noch de säger att dessa blev över förväntan. Det blev\r\ninte så illa som man hade trott från början. Än så\r\nlänge får vi avvakta de utredningar som SIND gör.\r\nJag har sagt att alla är medvetna om att man måste\r\ngöra förändringar, om vissa orter kommer att\r\ndrabbas.</pre><pre>Anf. 137 STINA ELIASSON (c) replik:</pre><pre>Herr talman! Jag undrar vad de som i dag har det\r\nbesvärligt och som lever på marginalen tycker --\r\nvänta ni, det blir nog bättre bara SIND får sin\r\nutredning klar! De socialdemokratiska\r\nledamöterna från Jämtlands län framhåller i en\r\nmotion att majoritetspartierna på skatteområdet\r\nskyndsamt skall genomföra en utredning och ge\r\nkompensation, om det skulle visa sig att det inte\r\nslagit väl ut. I varje fall vill socialdemokraterna på\r\nJämtlandsbänken att detta skall ske nu. Vi är alltså\r\nmycket ängsliga.</pre><pre>Förste vice talmannen anmälde att Lola Björkquist\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 138 JAN STRÖMDAHL (v):</pre><pre>Herr talman! Jag skall nöja mig med att ta upp en\r\nkonkret och mycket angelägen fråga i det här\r\nbetänkandet, nämligen stöd till turismen på\r\nGotland.</pre><pre>Flera av basnäringarna på Gotland är ju vikande,\r\noch Gotland blir därmed mer och mer beroende av\r\nen stor och fungerande turism för att kunna behålla\r\nnågot av sina inkomster och sin sysselsättning. Vi\r\nfrån vänsterpartiet har i en motion föreslagit ett\r\nantal konkreta statliga utvecklingsinsatser till stöd\r\nför turismen på Gotland. Det handlar bl.a. om att\r\nman bör försöka åstadkomma en förlängning av\r\nturistsäsongen och om att utveckla de enklare typer\r\nav turism som redan har tradition på Gotland och\r\npå Fårö. Det handlar också om att ge ökat stöd till\r\nbevarande av t.ex. fornlämningar, dvs. natur- och\r\nkulturmål för den enklare, rejälare turism som\r\nkanske är den som har de bästa\r\nutvecklingsmöjligheterna på Gotland.</pre><pre>Utskottsmajorieteten säger i sitt svar att detta inte\r\när någonting för den centrala statsmakten. Det är\r\nnågonting som de lokala och regionala\r\nsamhällsorganen skall sköta om. Men det är ju inte\r\nde lokala och regionala samhällsorganen, alltså\r\ngotlänningarna själva, som gör att det är så svårt att\r\nkomma till Gotland för turisterna.</pre><pre>För en vecka sedan hade vi här i kammaren en stor\r\nsjöfartsdebatt, och som brukligt är innehöll också\r\nden sjöfartsdebatten en diskussion om\r\nförbindelserna med Gotland. Det är nog helt klart\r\natt alla gotlänningar är medvetna om att det största\r\nhindret och hotet mot turismen på Gotland är de\r\ndyra och dåliga färjeförbindelserna med Gotland.</pre><pre>Vi menar att om det centrala ansvaret för att förse\r\nGotland med goda förbindelser, för att öka\r\nGotlands tillgänglighet, är så bristfälligt, borde de\r\ncentrala organen kunna kompensera detta litet\r\ngrand genom att stödja utvecklingsinsatser för\r\nturismen. I och för sig skulle dessa\r\nutvecklingsinsatser också kunna innebära ett stöd\r\ntill de gotländska kommunikationerna. Det är inte\r\ninget som säger att det inte skulle kunna vara så.</pre><pre>Det påpekades i sjöfartsdebatten av många att\r\nfärjeförbindelserna är Gotlands motsvarigheter till\r\nväg- och järnvägsförbindelser, men att de inte är\r\njämförbara med kommunikationer i andra delar av\r\nSverige i kvalitet och pris. Låt mig peka på att man\r\ni det lilla öriket Åland norr om Gotland har en helt\r\nannan inställning. Där säger man att båt- och\r\nfärjeförbindelserna är något som skall jämföras\r\nmed och kompensera väglösheten. Öarna skall vara\r\nlika tillgängliga som andra mål, även om det inte\r\nhar byggts några broar. Det är någonting som man\r\nborde kunna lära sig av här.</pre><pre>Jag vill yrka bifall till reservation 12. Jag yrkar\r\nockså bifall till reservation 2, som Kaj Nilsson\r\nkommer att plädera för.</pre><pre>Anf. 139 KAJ NILSSON (mp):</pre><pre>Herr talman! I det här betänkandet om stöd till\r\nturism och rekreation behandlas frågor som\r\nkommer att få stor betydelse för den framtida\r\nturismen i vårt land.</pre><pre>Det handlar mycket om Sveriges turistråds fortsatta\r\nverksamhet, särskilt dess framtida befattning med\r\ndet sociala målet för turist- och\r\nrekreationspolitiken.</pre><pre>Det handlar också om riksdagens revisorers\r\ngranskning av hur turistrådet arbetar med de\r\nsociala frågorna för turism och rekreation, hur\r\ndetta arbete redovisas för oss i riksdagen och vilka\r\nframtida krav som kan ställas på rådet.</pre><pre>Miljöpartiet de grönas syn på turistrådets\r\nverksamhet i stort framgår väl tydligast av vårt\r\nmotionskrav på en radikal minskning av rådets\r\nanslag.</pre><pre>Målen för svensk turistpolitik lades fast långt innan\r\nmiljöpartiet tog plats i kammaren. Då gällde det\r\nganska mycket att använda turistpolitiken som ett\r\nredskap för att förbättra svensk bytesbalans men\r\näven att uppnå regionala och\r\nsysselsättningsmässiga effekter. Att rådet också\r\nskulle förbättra möjligheterna för breda\r\nfolkgrupper till turism och rekreation på fritiden,\r\ndet som kallas det sociala målet, har mer eller\r\nmindre kommit bort i den allmänna verksamheten.\r\nRiksdagens revisorer uttrycker det så här: ''att\r\nTuristrådets verksamhet inte varit särskilt inriktad\r\npå att bidra till de sociala målen för turism och\r\nrekreation''.</pre><pre>Kanske har rådet haft för många uppgifter. Det\r\ntycker i varje fall riksrevisionsverket, inte att\r\nförväxla med riksdagens revisorer, som granskat\r\nrådet. Turistrådet har inte varit så lyckosamt i sin\r\nuppgift att förbättra sysselsättning och stödja\r\nregional utveckling. Miljöpartiet har sin motion\r\ninstämt i detta. Dessa uppgifter bör ligga på andra\r\nhänder eller organisationer i samhället.</pre><pre>Eftersom regeringen inte har redovisat någon\r\nutvärdering av turistrådets arbete med de sociala\r\nfrågorna för riksdagen, allt enligt revisorerna, har\r\ndet därmed blivit svårt för riksdagen att ta ställning\r\ntill frågorna rörande de sociala målen, t.ex. till om\r\ndet är positivt eller negativt från social synpunkt\r\nmed en ökad Sverigeturism. Ja, här skulle jag vilja\r\ntillägga: om det över huvud taget är positivt med\r\nviss turism från ekologisk synpunkt. Är det t.ex.\r\npositivt om växande skaror skall kunna ta sig in i\r\nkänsliga naturområden per bil? Det finns också\r\nannat turistiskt markutnyttjande som kan vara\r\ntvivelaktigt.</pre><pre>Jag skulle här vilja göra en liten utvikning.\r\nMiljöpartiet vill naturligtvis stödja utveckling av\r\nenklare turism med riktat stöd till kultur- och\r\nnaturturism, bl.a. på Gotland, något som det nyss\r\nhar pläderats för i anslutning till en reservation.\r\nDetta har närmare utvecklats i\r\nvänsterpartireservation nr 12, som jag yrkar bifall\r\ntill.</pre><pre>Revisorerna anser även att turistrådets uppgifter är\r\ndåligt definierade, och vi i miljöpartiet har tagit\r\nfasta på den aspekten och vill att riksdagen\r\nfastställer ett nytt socialt mål för verksamheten.\r\nTrots detta har utskottsmajoriteten inte funnit\r\nanledning att ompröva målen för turist- och\r\nrekreationspolitiken, inte heller att göra någon\r\nkomplettering.</pre><pre>Turistrådet måste ges mer precisa arbetsuppgifter,\r\nbl.a. beträffande de sociala aspekterna på turism\r\noch rekreation. Det har vi utvecklat i reservation 2,\r\nsom jag skall be att få yrka bifall till. Den står också\r\nvänsterpartiet bakom.</pre><pre>Jag yrkar också bifall till reservation 3, i vilken vi\r\ntillsammans med folkpartiet liberalerna och\r\ncenterpartiet ger regeringen till känna att den\r\nsnarast bör återkomma med förslag rörande\r\nturistrådets organisation och verksamhet. Med\r\nhänsyn till de ändringar i inriktningen av den\r\nstatliga turistpolitiken som vi har föreslagit i vår\r\nmotion anser vi att den av turistrådet bedrivna\r\nnäringspolitiska verksamheten bör ersättas av\r\nverksamhet av mera generell natur och att anslaget\r\ntill turistrådet kan minskas radikalt. Jag avstår dock\r\nfrån yrkande på den punkten.</pre><pre>Slutligen vill jag säga att jag kommer att ställa mig\r\nbakom reservation 14, en centerpartireservation,\r\nsom handlar om att information om allemansrätten\r\nskall få en vid spridning. Erfarenheterna visar\r\ntyvärr att kunskapen om allemansrätten inte är vad\r\nden borde vara hos utländska besökare.</pre><pre>Anf. 140 MAJA BÄCKSTRÖM (s):</pre><pre>Herr talman! Vi har nu hört en rad av reservanter\r\nsom har tagit upp de centrala frågorna i\r\nbetänkandet. Det är ju naturligt att de främst\r\nuppehållit sig vid vad som ligger dem varmast om\r\nhjärtat på turistområdet. Trots att redan så många\r\nföreträdare för kulturutskottet har yttrat sig, tror\r\njag att den som inte närmare har studerat ärendet\r\nhar ganska svårt att få klart för sig på vad sätt\r\npartierna skiljer sig åt i fråga om synsättet på\r\nturismen och vilka insatser de olika partierna\r\nbedömer som mest angelägna. Detta är på intet sätt\r\nförvånande, eftersom bakgrundsmaterialet är\r\novanligt komplicerat.</pre><pre>Herr talman! Mot denna bakgrund dristar jag mig\r\ntill att ta upp kammarens dyrbara tid med en kort\r\nbeskrivning av de mera väsentliga frågorna i\r\närendet och av den utredningsverksamhet, som\r\nutskottet haft att beakta vid sin bedömning. Låt mig\r\npoängtera att mitt syfte på intet sätt är att i första\r\nhand komma åt mina meningsmotståndare, utan\r\ndet enda syftet är att söka klargöra problematiken.</pre><pre>Målet för turistpolitiken är att dels genom\r\nmarknadsföringsåtgärder och utveckling av\r\nturistnäringen åstadkomma förbättringar i svensk\r\nbytesbalans samt uppnå regionalpolitiska och\r\nsysselsättningspolitiska effekter, dels förbättra\r\nmöjligheterna för breda folkgrupper till turism och\r\nrekreation på fritiden. Det är det sistnämnda som\r\nkallas det sociala målet.</pre><pre>Turisitrådet skall verka för att den statliga\r\nturistpolitikens mål uppfylls. Det är ju ingen\r\nhemlighet att utskottsmajoriteten i åratal kämpat\r\nför att ge detta mål dess rättmätiga plats i\r\nturistrådets verksamhet. Hittills, det får ju\r\nerkännas, har det misslyckats. Jag känner det\r\npersonligen som vore det ''lusens gång på tjärad\r\nstång''. Jag tycker att industriminister Rune Molin\r\nhar beskrivit det sociala målet på ett bra sätt och vill\r\ndärför citera honom: ''Turismen intar något av en\r\nsärställning som näringsgren. Den är förvisso en\r\nnäring -- en viktig sådan och dessutom i tillväxt --\r\nmen turismen skall också svara upp mot de\r\nförväntningar och drömmar människan knyter till\r\nfritiden, den lediga tiden. Semestern skall ge\r\nmöjlighet till en social rekreation som berikar, och\r\ndet är en viktig uppgift för oss politiker, att så\r\nmånga som möjligt har möjlighet till en berikande\r\nfritid och semester.''</pre><pre>Det material vi på det ena eller andra sättet har att\r\nta ställning till i ärendet är för det första en rapport\r\nav riksrevisionsverket, direktiven till en av\r\nregeringen tillsatt utredning om bl.a. turistrådet,\r\nett förslag av riksdagens revisorer samt\r\nbudgetpropositionen, och så ett antal motioner.</pre><pre>Genast skall sägas att motsättningarna mellan de\r\ntvå huvudståndpunkterna som kommer till uttryck\r\ni ärendet kanske inte är så stora som de kan te sig\r\nvid en snabb genomläsning av betänkandet.\r\nUtskottsmajoriteten företräder den ena\r\nståndpunkten och moderaterna den andra.\r\nEgentligen är vi överens om att det verkar svårt för\r\nett organ -- turistrådet eller något annat -- att fullt\r\nut samtidigt tillgodose både kravet på goda\r\nmarknadsföringsinsatser, särskilt internationellt,\r\nsamt det krav som ligger i det sociala målet.</pre><pre>Som utskottet framhåller i betänkandet är den\r\nanalys som gjorts av riksrevisionsverket om\r\nmotsättningen mellan målen värd beaktande. Såväl\r\nutskottsmajoriteten som moderaterna har ju klart\r\nmarkerat, nu och tidigare, viljan till att Sverige\r\nskall hävda sig väl på den internationella\r\nturistmarknaden. Sverige har faktiskt goda\r\nförutsättningar för detta.</pre><pre>Möjligen skiljer vi oss -- men där är jag osäker -- på\r\ndet sättet att utskottsmajoriteten, liksom\r\nregeringen i direktiven till den särskilde utredaren,\r\nanser att näringen själv skall ta ett avsevärt större\r\nansvar än för närvarande för marknadsföring och\r\nmarknadsutveckling. Men vad som framför allt\r\nskiljer oss gäller synen på det sociala målet.</pre><pre>Utskottsmajoriteten menar att det behövs ett\r\norgan -- för min del tänker jag mig ett förändrat\r\nturistråd, där delegationens kompetens tas till\r\nvara -- som aktivt verkar för att leva upp till det av\r\nriksdagen uppställda sociala målet.</pre><pre>Moderaterna säger uttrycklingen i reservation 6 att\r\nansvaret för att de breda folkgrupeprna får\r\nmöjlighet till turism och rekreation på fritiden inte\r\nskall åvila turistrådet. Dessa frågor får i stället\r\nbehandlas av de myndigheter och organisationer\r\nsom har till uppgift att tillvarata de olika aktuella\r\ngruppernas intressen. I reservationen säger\r\nreservanterna också att det får ankomma på\r\nregeringen att åstadkomma den samordning mellan\r\nberörda sektorsmyndigheter som kan behövas.</pre><pre>Jag skall villigt medge att den socialdemokratiska\r\nregeringen, som jag inledningsvis antydde, inte har\r\nlyckats särskilt bra med att få genomslag för det\r\nsociala målet i verkligheten.</pre><pre>Tror då moderaterna på allvar, om den olyckan\r\nskulle tima att vi får en moderat regering, att\r\nexempelvis industriminister Tobisson skulle vara\r\nden rätte mannen att stå för samordningen av det\r\nsociala turist- och rekreationsmålet? Jag tror\r\nsnarare att risken är stor för att han skulle gå till\r\nriksdagen och kräva att det sociala målet avskaffas.</pre><pre>Herr talman! Nej, jag tror inte att sådana\r\nsamordningsuppgifter bör ligga hos regeringen,\r\nvare sig hos en socialdemokratisk sådan eller någon\r\nannan. Den uppgiften måste ligga på en myndighet.</pre><pre>Även om vi således starkt vill understryka behovet\r\nav att en myndighet har samordningsansvaret för\r\nuppnåendet av det sociala målet, får detta inte\r\nundanskymma angelägenheten av att de\r\nmyndigheter som har ett huvudansvar inom sin\r\nsektor verkligen tar detta ansvar och inte förlitar sig\r\npå att det finns ett sektorsorgan. Detta har starkt\r\nunderstrukits i motion Kr9, som har min\r\npartikamrat Johnny Ahlqvist som första namn. Det\r\när glädjande att en utskottsmajoritet har velat ställa\r\nsig bakom de tankar som finns i denna motion.</pre><pre>Jag vill också något nämna vad som tas upp i ett par\r\nandra reservationer. Egentligen är jag glad åt\r\nreservationerna 1 och 2. Utskottsmajoriteten har\r\nav formella skäl ansett sig böra avstyrka yrkandena,\r\nmen i sak har vi i majoriteten inte så mycket att\r\nerinra mot synpunkterna i dessa reservationer. Vi\r\när glada över att folkpartiet, centerpartiet,\r\nvänsterpartiet och miljöpartiet stöder oss så till vida\r\natt vi alla är eniga om att den av riksdagen tidigare\r\nfastlagda turist- och rekreationspolitiken ligger\r\nfast. Jag tror inte ens att moderata samlingspartiet\r\nhar någon annan mening.</pre><pre>I massmedia har det under de senaste dagarna bl.a.\r\ni Lunchekot den 25 mars och i Svenska Dagbladet\r\nden 26 mars, cirkulerat uppgifter som inte stämmer\r\növerens med innehållet i kulturutskottets\r\nbetänkande utan som i realitetens är ett referat av\r\ninnehållet i vissa förslag som lagts fram av\r\nriksdagens revisorer. Vad utskottet egentligen har\r\nsagt är att vi både skall marknadsföra Sverige som\r\nturistland och arbeta för ett förverkligande av det\r\nsociala målet. Utskottet har inte famfört någon\r\nkritik mot turistrådets insatser vad gäller\r\nmarknadsföringen. Vad utskottet däremot vid\r\nupprepade tillfällen har kritiserat turistrådet för, är\r\natt det inte levt upp till riksdagens beslut angående\r\nde sociala målen. Detta är mycket anmärkningsvärt\r\noch innebär att det nu måste till en förändring.</pre><pre>Herr talman! Jag yrkar avslag på samtliga\r\nreservationer som är fogade till betänkandet och\r\nyrkar bifall till betänkandet i sin helhet.</pre><pre>Anf. 141 INGRID SUNDBERG (m) replik:</pre><pre>Herr talman! Maja Bäckström påstod att t.o.m.\r\nmoderaterna skulle hålla med om att turistpolitiken\r\noch rekreationspolitiken ligger fast. De må ligga\r\nfast, men de skall inte ligga fast tillsammans. Det är\r\ndet vi har sagt.</pre><pre>Det går inte att bortse från att ett budgetunderskott\r\npå närmare 20 miljarder kronor, oavsett vilken\r\nregering vi har, betraktas som ytterligt olyckligt av\r\nfinansen. Enligt den uppfattning som vi moderater\r\nhar, är det turistrådets uppgift att se till att vi får så\r\nmånga utländska turister till vårt land att det blir en\r\nförbättring i detta avseende.</pre><pre>Kulturutskottet har i olika sammanhang diskuterat\r\nfrågan om kultur och turism. Både Maja Bäckström\r\noch jag vet värdet av Gotlands fornlämningar och\r\nVadstena kloster. Men när det gäller att ge en\r\nberikande fritid, för att använda Maja Bäckströms\r\nord, finns det över huvud taget inget turistmål i\r\nSverige som är så mycket besökt som Sommarland\r\noch Ullared. Det kan inte vara turistrådets uppgift\r\natt se till att alla människor reser. När det gäller\r\nturismen har man också ett ansvar för att erbjuda\r\nsådana alternativ att vårt land blir attraktivt såväl\r\nför utlänningar som kan tillföra främmande valuta\r\nsom för våra egna medborgare.</pre><pre>Jag vet inte om industriministern Tobisson skulle\r\navskaffa det sociala målet. När det gäller att\r\nerbjuda en eftertraktad turistupplevelse får man\r\nändå förutsätta att det ligger ett mycket stort ansvar\r\npå kommunerna att marknadsföra de områden dit\r\nman vill att turister också från det egna landet skall\r\nkomma.</pre><pre>Det är mycket viktigt att vi börjar skilja på den\r\nekonomiska verklighet som turistnäringen i Sverige\r\ni dag har drabbats av -- jag instämmer i Maja\r\nBäckströms uppfattning att turistrådet har haft\r\nsvårt att klara av detta -- och rekreations- och\r\nsocialpolitik, som somliga av oss inte anser skall\r\nligga på turistrådet.</pre><pre>Anf. 142 LOLA BJÖRKQUIST (fp):</pre><pre>Herr talman! Både betänkandet och debatten här i\r\ndag visar att detta är mycket viktiga frågor, och vi\r\nmåste ordentligt diskutera igenom hur det skall bli.\r\nJag saknade i Maja Bäckströms inlägg något om det\r\nsom vi reservanter framfört i reservation nr 3 om att\r\ndet. Det är viktigt att regeringen kommer tillbaka\r\ntill riksdagen med det som utredaren har kommit\r\nfram till så att riksdagen får vara med och diskutera\r\nhur det skall bli med turistrådet i framtiden.</pre><pre>Organisationen av turistrådet har inte tagits upp så\r\nmycket i debatten, och det är en mycket stor fråga.\r\nJag har medvetet låtit bli detta, eftersom jag\r\nfaktiskt förväntar mig att vi skall få en bred\r\ndiskussion längre fram när utredaren är klar.</pre><pre>Anf. 143 MAJA BÄCKSTRÖM (s):</pre><pre>Herr talman! Också jag tror att det kommer att\r\nfinnas anledning för oss att ta en både djup och bred\r\ndiskussion om dessa frågor framöver.</pre><pre>Lola Björkquist nämnde reservation 3 och att det\r\nvore bra om vi alla fick yttra oss om den utredning\r\nsom kommer. Därvidlag kan jag säga att det i och\r\nför sig ankommer på regeringen att ta ställning när\r\nutredningen är klar. Regeringen har självfallet två\r\nsätt att gå fram, antingen att själv ta ställning eller\r\natt komma med ett förslag till riksdagen.</pre><pre>Visst har Ingrid Sundberg och jag samma\r\nvärderingar när det gäller kvalitet i upplevelserna.\r\nMen vi får inte glömma bort att människor i olika\r\nskeden av livet ser på detta med kvalitet på olika\r\nsätt. Man får inte underskatta Sommarland, som\r\njag tror kommer på sjätte eller sjunde plats här i\r\nlandet, och till Liseberg vandrar man i dubbelt så\r\nstor skara. Man får väl ändå i rättvisans namn säga\r\natt vi säkert behöver både det ena och det andra.\r\nDet gäller att göra detta tillgängligt så att\r\nmänniskor oavsett sin ekonomi osv. har möjlighet\r\natt komma ut. Vi vet att detta inte minst gäller för\r\nensamstående med barn, som har en nog så\r\nbekymmersam situation.</pre><pre>Anf. 144 INGRID SUNDBERG (m):</pre><pre>Herr talman! Maja Bäckström och jag har i\r\ngrunden samma uppfattning när det gäller värdet av\r\nolika turistmål, sa det skall vi inte diskutera. Men\r\nnär det gäller att göra Sommarland och Ullared\r\ntillgängliga som turistattraktioner, är detta en social\r\nfråga och inte en fråga för Sveriges turistråd.</pre><pre>Det vi i dag diskuterar, och vad jag diskuterar, är\r\nRRVs och riksdagens revisorers förslag om\r\nturistrådets framtid. De förslagen går isär.\r\nRiksdagens revisorer har enbart haft att undersöka\r\ni vad mån de mål som riksdagen har satt upp uppnås\r\nav turistrådet. I bägge fallen har kritiken varit både\r\nberättigad och negativ.</pre><pre>Från moderat sida ser vi ingen annan lösning än att\r\nman renodlar turistrådets uppgifter, och där har vi\r\nsamma åsikter som RRV. Vi är nog ganska\r\növertygade om att också utredningsmannen\r\nkommer att inse det orimliga i den organisation som\r\nturistrådet har i dag.</pre><pre>Anf. 145 LOLA BJÖRKQUIST (fp):</pre><pre>Herr talman! Jag vill bara tillägga att det låter\r\nförhoppningsfullt när Maja Bäckström säger att\r\nregeringen kan tänkas återkomma till riksdagen.\r\nRegeringen kan ju välja det alternativet. Jag vill då\r\nuppmana Maja Bäckström och kollegerna i\r\nkulturutskottet att påverka regeringen så att den\r\nfaktiskt också kommer tillbaka till riksdagen med\r\närendet.</pre><pre>Överläggningen var härmed avslutad. (Beslut skall\r\nfattas den 28 mars.)</pre><pre></pre><pre>18 § Vissa fastighetsrättsliga\r\nlagstiftningsfrågor</pre><pre>Föredrogs</pre><pre>bostadsutskottets betänkande</pre><pre>1990/91:BoU9 Vissa fastighetsrättsliga\r\nlagstiftningsfrågor.</pre><pre>Anf. 146 JAN SANDBERG (m):</pre><pre>Herr talman! Jag vill börja med att yrka bifall till\r\nreservationerna 1 och 2 till detta betänkande.</pre><pre>Vi skulle egentligen haft fler reservationer än de\r\nmånga moderata reservationer vi avgett, men vi har\r\nvalt att framföra våra synpunkter när det gäller\r\nmotiven i form av ett särskilt yttrande som är fogat\r\ntill betänkandet.</pre><pre>Detta betänkande behandlar vissa\r\nfastighetsrättsliga lagstiftningsfrågor. Det är väl\r\ninte direkt inte rubrik som ger de många åhörarna\r\npå åhörarläktaren några större aha-upplevelser\r\neller får dem att bli mycket intresserade av detta.\r\nMen det är mycket viktiga frågor som behandlas i\r\ndetta betänkande.</pre><pre>Det handlar om vem som skall bestämma över\r\nbyggandet i Sverige och om de enskilda\r\nmänniskorna över huvud taget ens skall få\r\nbestämma över det de äger. Det handlar om vi skall\r\nge landsbygden en större möjlighet att bli mer\r\nlevande. Det handlar om huruvida vi skall fortsätta\r\natt ha ett hyressättningssystem som kallats bl.a.\r\n''fullständigt orimligt'', eller som en tidigare\r\nsocialdemokratisk riksdagsledamot har uttryckt\r\ndet, ''leder till stora orättvisor''. Skall vi ha frihet\r\natt välja vilken organisation vi eventuellt vill stödja\r\nresp. inte stödja? Det finns många fler exempel,\r\nmen detta är några av de frågor som behandlas i\r\nbetänkandet.</pre><pre>Jag vet inte om kammaren har hört följande\r\nhistoria som jag snappat upp och direkt kopplade\r\ntill detta. Det var tre yrkesmän som tvistade om\r\nvem som egentligen hade världens äldsta yrke. Vem\r\nskapade Eva av ett revben?, sade doktorn. Haha,\r\nsade arkitekten, vem skapade ordning ur kaos? Ja,\r\nmen vem skapade kaos, svarade politikern i triumf.</pre><pre>Det är väl att ta i att påstå att den svenska\r\nbostadsmarknaden kan liknas vid ett kaos, men jag\r\ntror att delar av bostadsmarknaden faktiskt gör skäl\r\nför den benämningen. Vi moderater vill lösa de\r\nproblem som i dag finns på bostadsmarknaden. Vi\r\nvill bl.a., och det framgår av detta betänkande:\r\nÄndra expropriationslagen, avveckla\r\nförköpslagen, avveckla tomträttsinstitutet,\r\nliberalisera plan- och bygglagen, reformera\r\nbruksvärdessystemet, avveckla hyresgäströrelsens\r\nmonopol, låta de boende bestämma mer själva,\r\ninföra ägarlägenheter och ett nytt vad vi kallar\r\nhyr/köp-system på bostadmarknaden.</pre><pre>Jag tänker beröra två specifika områden som detta\r\nbetänkande behandlar, bruksvärdessystemet och\r\nden allmänna oviljan hos den nuvarande politiska\r\nmajoriteten att låta människorna påverka själva.</pre><pre>Herr talman! På hyresområdet kan de boende\r\nsjälva inte nämnvärt påverka bostadskostnaden.\r\nFaktum är att vi har en reglering av hyran som\r\nursprungligen kommer från efterkrigstidens\r\nkrislagstiftning. Men denna reglering gäller\r\nfortfarande, fyra decennier efter andra\r\nvärldskrigets slut.</pre><pre>Man kan göra en jämförelse inom det nuvarande\r\nbostadsbeståndet. Låt oss ta ett allmänt\r\nbostadsföretag i riksdagens närhet, det handlar om\r\nStockholmshem, och titta på hyresnivån där år 1987\r\nför en trerumslägenhet på 70 m2, vilket är en\r\nnormal storlek. Vi tittar först på en lägenhet i\r\nStockholms innerstad byggd någon gång mellan\r\n1935 och 1939. För en sådan lägenhet får man\r\nbetala 20 000 kr. i årshyra.</pre><pre>Om vi å andra sidan ser på en lägenhet i ett nybyggt\r\nområde långt ut i Stockholms periferi, Västra\r\nSmedshagen i Hässelby, får man för en lika stor\r\nlägenhet betala 36 000 kr. i årshyra, dvs. 16 000 kr.\r\nmer per år i hyra trots att lägenheten är belägen\r\nmycket mer ocentralt.</pre><pre>Att de boendes önskemål genom nuvarande\r\nbruksvärdessystem får en helt omvänd ekonomisk\r\neffekt är en av orsakerna till att problemen på\r\nbostadsmarknaden i Sverige i dag de facto är så\r\nstora som de är. Hyreslagstiftningen är också en av\r\nhuvudanledningarna till att rörligheten på\r\nbostadsmarknaden är så låg som den är.</pre><pre>Det är ett exempel på ett område som vi moderater\r\nvill förändra. Det andra exemplet är det monopol\r\nsom hyresgäströrelsen har inom bostadsområdet,\r\ndär de boende i hyreslägenheter tvingas betala inte\r\nbara kostnaden som organisationen har för att\r\nförhandla utan också kostnader för vad man kallar\r\nboinflytande, lokaler, fritidsverksamhet m.m.</pre><pre>Det är aktuellt att ifrågasätta vad\r\nhyresgästföreningen egentligen gör, inte minst med\r\ntanke på det som har hänt i Göteborg de senaste\r\ndagarna. Vi har ju kunnat läsa om att\r\nhyresgästföreningen har gått med på allehanda\r\nekonomiska transaktioner som har haft en enda\r\nförlorare, de boende, dvs. de människor som\r\nhyresgäströrelsen egentligen skulle företräda.</pre><pre>Vi moderater vill låta människorna själva välja om\r\nde skall tillhöra en organisation och vilken\r\norganisation de skall tillhöra -- och därigenom\r\nindirekt om de skall betala något för den\r\ntillhörigheten. Det är borde vara en självklarhet,\r\nmed föreningsfrihet och organisationsfrihet, men\r\ndet är det inte i Sverige i dag. Orsaken till att det\r\ninte är så är i huvudsak att socialdemokrater har\r\nstyrt den här delen av det politiska systemet i\r\nSverige.</pre><pre>Vi har också allmänt en bostadsmarknad i Sverige\r\nsom ger allt färre svenskar möjlighet att bo enligt\r\negna önskemål. Jag har försökt hålla det här\r\nanförandet relativt kort med tanke på den sena\r\ntimmen, men jag vill ändå avsluta med två frågor\r\ntill utskottsmajoritetens talesman Hans Göran\r\nFranck.</pre><pre>För det första: Är det rimligt att tvingas betala mer\r\ni hyra, ju mindre nöjd man är med sin bostad vad\r\ngäller läget?</pre><pre>Och för det andra: Vad är det som säger att inte de\r\nboende själva skall få bestämma utan överlåta den\r\nhär bestämmanderätten till hyresgäströrelsen?</pre><pre>De frågorna skulle jag vilja ha svar på.</pre><pre>Anf. 147 INGRID HASSELSTRÖM NYVALL\r\n(fp):</pre><pre>Herr talman! Det är bara några månader sedan vi\r\nhär i kammaren behandlade det som på\r\nkanslisvenska heter vissa fastighetsrättsliga frågor\r\nmen som i flera fall handlar om trivsel och mindre\r\nbyråkrati i boendet. Några av dagens frågor fanns\r\nmed i betänkandet BoU3, fastighetsbildning för\r\nlandsbygdens behov, som vi också hade uppe i\r\nhöstas. Vissa av frågorna från de tillfällena t.ex. vad\r\ngäller bostadsrätter och bostadsförmedling,\r\nkommer upp i andra betänkanden i vår, sedan det\r\nunder de senaste veckorna har lagts propositioner\r\nmed förslag till vissa förändringar. De flesta andra\r\nfrågor är däremot desamma som tidigare, t.ex. den\r\nom kommunala förköpsrätten, som folkpartiet\r\nliberalerna anser bör avskaffas. Detta framgår av\r\nreservation 3.</pre><pre>Ett område där vi inte har avgivit reservation är\r\ntillståndslagen, men jag hälsar med tillfredsställelse\r\natt hyreslagskommittén skall behandla reglerna om\r\ntvångsförvaltning och om tillståndslagen är\r\ntillräckligt effektiv. För ett liberalt parti tar det\r\nemot att kräva mer regler och skärpta krav för att\r\nförvärva fastigheter, men när hyresgästerna\r\noförskyllt kommer i kläm, som nyligen har skett i\r\nflera fastigheter, bl.a. inom mitt eget hemlän, då\r\nmåste man reagera. Både kommuner och banker\r\nbör skärpa sin bedömning av vilka som får bedriva\r\nfastighetsförvaltning. Utebliven långivning är ett\r\nverkningsfullt sätt att stoppa icke seriösa\r\nfastighetsköpare. Dessa är, som tur är, i fåtal.</pre><pre>Hyresgäster skall inte komma i kläm, sade jag nyss.\r\nNej, de skall i stället ha ökat inflytande över sitt\r\nboende. Endast tre av tio hyresgäster i\r\nallmännyttan tycker enligt en utredning att de kan\r\npåverka sitt boende. Det verkar dock som om man\r\nbl.a. inom allmännyttan vill arbeta mer med\r\ninflytandefrågor. Många hyresgäster vill också i\r\ntakt med ökade hyror känna att de kan påverka sitt\r\nboende.</pre><pre>En risk finns dock i det nya\r\nbostadsfinansieringssystemet, som folkpartiet\r\nliberalerna motsätter sig. När avsättning till\r\nlägenhetsunderhåll ersätts med lån, ökar\r\nfastighetsägarens inflytande på bekostnad av\r\nhyresgästernas. Detta är inte bra. Därför är det\r\nviktigt att stödja reservation 16, men det är ännu\r\nviktigare att i frågasätta det beslut som fattats om\r\nräntelån till underhåll. Detta kommer dock i en\r\nannan debatt.</pre><pre>I morgon lägger regeringen fram ett förslag om ny\r\njordförvärvslag. Där blir det fritt fram för alla\r\nsvenskar att köpa sig en bondgård. Kravet är dock\r\natt köparen flyttar med själv och bosätter sig på\r\nfastigheten.  Vid behandlingen i höstas av\r\npropositionen om fastighetsbildning för\r\nlandsbygdens behov anslöt sig folkpartiet till en\r\nmotion som stödde bildandet av större\r\nfritidsfastigheter på landsbygden. Detta krav\r\nupprepas i reservation 10. Ligger inte detta förslag,\r\nmåste man fråga sig, i linje med det som regeringen\r\nväntas komma med i morgon? Den som vill ha en\r\nstörre fritidsfastighet vill ofta odla, hålla djur eller\r\nvårda landskapet men vill kanske göra det under en\r\ndel av året. Landsbygden blir befolkad, landskapet\r\nhålls öppet, handel och annan service får stöd. Att\r\ntillåta större fritidsfastigheter på landsbygden kan\r\nha samma regionalpolitiska profil som en talesman\r\nför jordbruksdepartementet säger att\r\nmorgondagens lagförslag har.</pre><pre>Herr talman! Eftersom vi nu så nyligen har\r\nbehandlat många av frågorna i betänkandena\r\nBoU9 och BoU3, tar jag inte upp dessa utan\r\navslutar med folkpartiet liberalernas stöd till de\r\nreservationer där vi finns med. Med tanke på\r\nvoteringsanläggningens kapacitet yrkas endast\r\nbifall till reservationerna 10 och 16.</pre><pre>Anf. 148 BIRGER ANDERSSON (c):</pre><pre>Herr talman! Bostadsutskottets betänkande nr. 9,\r\nsom vi nu diskuterar, har den torra titeln ''Vissa\r\nfastighetsrättsliga lagstiftningsfrågor''. Bakom\r\ndenna rubrik döljer sig många angelägna frågor för\r\nde boende. I betänkandet behandlas 21 motioner\r\nfrån den allmänna motionstiden med totalt 55\r\nyrkanden.</pre><pre>Till betänkandet har fordrats 28 reservationer.\r\nCentern finns med på 14 av dessa. Jag kommer här\r\ninte att ta upp alla våra reservationer, utan jag nöjer\r\nmig med att behandla några av dem.</pre><pre>Jag vill börja med boendeinflytandet. En bra\r\nbostad i en bra miljö till en rimlig kostnad är en\r\nförutsättning för social välfärd. Men detta är oftast\r\ninte tillräckligt för en fullgod trivsel. Det krävs\r\nnågonting mer -- ett engagemang från de boende.\r\nFör att skapa ett ökat engagemang måste de boende\r\nges möjlighet att påverka sin egen boendesituation.\r\nÖkad boendeinflytande är en viktig förutsättning\r\nför att åstadkomma gemenskap och trivsel i våra\r\nbostadsområden.</pre><pre>Det finns visserligen en del boendeinflytandeavtal\r\nmellan fastighetsägare och hyresgästorganisation,\r\noch boendeinflytandet är också delvis fastlagt i\r\nlagstiftning. Men vi i centerpartiet tycker att det\r\nfinns en rad hinder, som vi vill undanröja, när det\r\ngäller de boendes inflytande över sin boendemiljö.\r\nVi i centern vill vidga boendeinflytandet. Det\r\nframgår av många centerkrav i detta betänkande.</pre><pre>I vår motion 413 tar vi upp boendeinflytandet i\r\nsamband med gemensamhetsanläggningar. Vi vill\r\natt boendeinflytandet vid bildandet av\r\ngemensamhetsanläggningar stärks på så sätt att\r\nhyresgästerna själva eller genom frivillig\r\nsamverkan i föreningsform ges rätt att utöva\r\ninflytande. Nuvarande regler i anläggningslagen\r\ninnebär att hyresgäster företräds av den\r\nhyresgästorganisation eller de organisationer av\r\nhyresgäster som har avtal om förhandlingsordning\r\nför berörda fastigheter.</pre><pre>I en annan av våra reservationer begär vi i centern\r\natt anläggningslagen ändras, så att\r\nboendeinflytandet vid inrättandet av\r\ngemensamhetsanläggningar ökar för småhusägare i\r\ns.k. storkvarter.</pre><pre>Vi i centern upplever också att det är brister i\r\nbostadssaneringslagen och hyresförhandlingslagen.\r\nVi vill öka den enskilde hyresgästens möjligheter\r\natt komma till tals i frågor som direkt berör honom.\r\nEn ombyggnad av en fastighet kan i dag komma\r\ntillstånd utan att ens de människor som bor i\r\nfastigheten kunnat påverka beslutet.\r\nBoendeinflytandet bör utformas så att möjlighet\r\nöppnas för hyresgästerna, eller om de så önskar en\r\nförening av berörda hyresgäster, att yttra sig i\r\nombyggnadsfrågor.</pre><pre>Ytterligare ett exempel, som jag vill nämna,\r\ncenterns önskemål om vidgat boendeinflytande är\r\ndet hyresgäststyrda underhållet. Vi vill ge den\r\nenskilde hyresgästen ökade möjligheter att själv\r\navtala om underhållsstandarden i sin lägenhet.</pre><pre>Så går jag över att säga några ord om\r\nbruksvärdessystemet. Vi vill från centerns sida ha\r\nen översyn av bruksvärdessystemet, så att det\r\nklarare framgår vad som menas med bruksvärdet.\r\nTillämpningen av nuvarande bruksvärdessystem,\r\nsom är ca 20 år gammalt, har lett till att en liten\r\nlägenhet i ytterområden kan ha en högre hyra än en\r\nstörre, mera centralt belägen lägenhet. Det är rätt\r\nnaturligt att en sådan hyressättning upplevs som\r\norättvis. Enligt vår uppfattning måste en lägenhets\r\nläge tillmätas större betydelse i\r\nbruksvärdessystemet. Jag vill här passa på att fråga\r\nsocialdemokraternas representant Hans Göran\r\nFranck: Vill Hans Göran Franck medverka till att\r\nbruksvärdessystemet ses över?</pre><pre>I reservation 5 begär vi att tomträttsinstitutet\r\navskaffas. Enligt vår bedömning finns inte\r\ntillräckliga skäl att behålla tomträttsinstitutet, som\r\ninfördes 1907, som ett särskilt rättsinstitut vid sidan\r\nav äganderätten. Några nya tomträtter bör inte\r\ntillskapas. De som bor i småhus med tomträtt bör\r\nerbjudas att köpa sin tomt.</pre><pre>I reservation 2 begär vi en samlad översyn av\r\nersättningsreglerna i expropriationslagen. I vårt\r\nmoderna och komplicerade samhälle har det blivit\r\nallt vanligare att enskilda personer till förmån för\r\nallmänna intressen måste avstå mark som de äger\r\neller godta inskränkningar i rätten att förfoga över\r\nsin egendom. Ett exempel på situationer där\r\nenskilda får tåla intrång är vägbyggen.</pre><pre>Det ifrågasätts allt oftare om samhället visar\r\ntillräcklig respekt för äganderätten och för de\r\nenskildas intressen. Ersättningsreglerna kan också\r\nslå ojämnt. Handläggningen är oftast segdragen\r\noch kan ta mycket lång tid. Hithörande frågor har\r\nhittills tagits upp sektor för sektor allteftersom de\r\nhar aktualiserats. Det gäller t.ex.\r\nexpropriationslagen, väglagen, plan- och\r\nbygglagen, naturvårdslagen och en hel del andra\r\nlagar. Någon samlad översyn har knappast tidigare\r\ngjorts. Vi tror från centerns sida att det är värdefullt\r\nmed en samlad översyn. Jag vill passa på att fråga\r\nsocialdemokraternas företrädare om han är beredd\r\natt medverka till att en samlad översyn kommer till\r\nstånd i det avseendet?</pre><pre>Herr talman! Jag tänker i detta anförande inte\r\nberöra några fler av centerns reservationer.\r\nSjälvfallet ställer jag mig bakom samtliga de\r\nreservationer där centern finns med i detta\r\nbetänkande. Men jag nöjer mig med att yrka bifall\r\ntill reservationerna 2 och 5.</pre><pre>Anf. 149 JAN STRÖMDAHL (v):</pre><pre>Herr talman! Jag skall koncentrera mig på två\r\nämnen i mitt anförande. Dels gäller det stödet till\r\nde bofasta i glesbygden i våra skärgårdsområden,\r\ndels gäller det stödet och försvaret för de bofasta i\r\nvåra städer, dvs. hyresgästerna. Det jag tänker ta\r\nupp där är bruksvärdesprincipen.</pre><pre>Först har vi försvaret av de bofasta i\r\nskärgårdsområdena. Jag vill läsa högt ur det\r\nbetänkande som ligger till grund för vår debatt. Det\r\när strålande formulerat.</pre><pre>''Det finns anledning att hysa stor oro för den\r\nomvandling av permanenthus till fritidshus som\r\npågår på vissa orter framför allt i vissa\r\nskärgårdskommuner. Det kan inte anses vare sig\r\nrimligt eller önskvärt att samhällen, som är\r\nuppbyggda för permanentboende, nästan helt\r\nförvandlas till orter för fritidsboende. Härigenom\r\nkommer den sociala servicen, gemenskapen och\r\ntryggheten att kanske helt försvinna för dem som\r\nbor kvar permanent. Med den nuvarande\r\nlagstiftningen och de finansieringsmöjligheter som\r\nfinns kan få skärgårdshus bevaras åt de fastboende.\r\nDessutom kommer de samhälleliga investeringarna\r\natt kunna utnyttjas endast i begränsad omfattning.''</pre><pre>Med utgångspunkt i detta konstaterande kommer\r\nutskottsmajoriteten fram till att den är väldigt nöjd\r\nmed att bostadsministern har lovat att se över\r\nförköpslagen, dvs. kommunernas\r\nförköpsmöjligheter. Detta har redan gjorts i\r\ntidigare utredningar. Då har det framkommit att\r\ninte, åtminstone inte ensamt, är en framkomlig väg.\r\nSlutsatsen av det vackra stycket i betänkandet\r\nborde i stället vara stöd till vänsterpartiets förslag.\r\nDet är enkelt, nämligen att regeringen skall lägga\r\nfram det förslag till förvärvslagstiftning som har\r\nutarbetats inom departementet och som den\r\ntidigare har lovat skall läggas på riksdagens bord.</pre><pre>Men man har tvekat eftersom alla remissinstanser\r\ninte har varit helt nöjda med förslaget. Vi menar att\r\nman borde kunna ta hänsyn till konstruktiva\r\nsynpunkter från remissinstanserna. Därefter kan\r\nman ge de kommuner som så vill möjlighet att peka\r\nut på vilka områden de skulle vilja tillämpa en\r\nförvärvsprövning. Det innebär att man överlämnar\r\nåt kommunerna att bestämma om de vill använda\r\nsig av möjligheten eller inte. De kommuner som\r\ninte vill behöver inte göra det.</pre><pre>Det är inte försvarligt att på detta vis begrava ett\r\nförslag i stället för att slipa av det och fullfölja det.\r\nJag yrkar bifall till reservation 4.</pre><pre>Vi kan då gå över till det som är viktigast för\r\nstadsborna. Det är att nu försvara och förbättra den\r\nhyresreglering som vi har och som innebär att hyror\r\ntrots allt inte har kunnat rusa iväg enligt någon form\r\nav marknadshyresprissättning.  Det finns fler och\r\nfler som har börjat argumentera och verka för att\r\nman skall släppa på den hyresreglering som ligger i\r\nsystemet med bruksvärdeshyror och det därmed\r\nsammanknutna besittningsskyddet för\r\nhyresgästerna.</pre><pre>Det är nog bra i många sammanhang med\r\nmarknadsekonomi och marknadsprinciper. Men\r\ndet är inte bra när det gäller så tunga, viktiga och\r\ngrundläggande saker för människor som bostaden.\r\nDär har vi inte råd att låta priskriget och bristen på\r\nbostäder få avspegla sig i en prissättning som gör att\r\nockså besittningsskyddet kommer i stor fara för de\r\nboende. Det viktigaste i svensk hyreslagstiftning är\r\ndet grundläggande besittningsskyddet --\r\nkvarboendeskyddet. Det går inte att upprätthålla\r\nom man inte också har någon form av\r\nhyresreglering. Den metod som finns är\r\nbruksvärdessystemet som baserar sig på en\r\nsjälvkostnadshyra för de allmännyttiga företagen\r\nsom inte skall vara vinstgivande.</pre><pre>Jag håller inte med vad framför allt Jan Sandberg\r\nhar sagt. Han har ondgjort sig över\r\nbruksvärdessystemet. Han tar upp ett exempel där\r\ninom ett bostadsföretag en bostad som är byggd på\r\n30-talet har en lägre hyra än den som är byggd på\r\n70-talet. Men det är den olika åldern som gör\r\nskillnaderna. Om Jan Sandberg i stället jämför två\r\nbostäder i samma bostadsföretag byggda samma år,\r\nfinner han en skillnad i hyran som beror på läget.\r\nDå har de centralt belägna bostäderna högre hyra\r\nän de som ligger mer perifert. Problemet är att\r\nskillnaderna på grund av åldersfaktorn är alltför\r\nstora och inte motsvarar standardskillnaderna.\r\nMed det av riksdagen beslutade nya\r\nräntelånesystemet går det så småningom att\r\nreducera åldersfaktorns betydelse i\r\nhyressättningen.</pre><pre>Bostadsministern har aviserat en översyn av\r\nbruksvärdessystemet. Men vem som skall göra\r\ndenna översyn vet jag ännu inte. Jag vet inte om det\r\när offentliggjort. Det är viktigt att peka på att den\r\növersynen inte får innebära ett ifrågasättande av\r\nbruksvärdessystemet. Däremot skall detta\r\nförbättras. Vi har pekat på några förslag. Det går\r\natt ta bort det s.k. påtaglighetsrekvisitet. Det är det\r\nsom gör att en fastighetsägare som jämför sig med\r\nett allmännyttigt bolag alltid kan ta ut litet högre\r\nhyra än vad det allmännyttiga bolaget gör. Vi tycker\r\natt det är fel. Fastighetsägaren skall inte få ta ut en\r\nhögre hyra.</pre><pre>Vi menar också att det skall gå att rensa hyran från\r\nt.ex. kostnader för kabel-TV och parkering. Sådant\r\nsom inte alla självklart vill ha, behöver eller kan\r\nutnyttja. I det nuvarande systemet kan den som\r\nvägrar att betala en sådan del av hyran som kabel-\r\nTV-avgiften eller bilparkeringen bli av med hela\r\nlägenheten. Det är en skönhetsfläck i systemet.</pre><pre>Jag yrkar bifall till reservationerna 11 och 14.</pre><pre>Vi har också pekat på att principerna med direkt\r\nbesittningsskydd och bruksvärde borde genomföras\r\näven beträffande lokaler. Som det är nu är det en\r\nstor sporre för fastighetsägarna att utnyttja så\r\nmycket ytor som möjligt till butiker, lokaler, kontor\r\nosv. i stället för till bostäder, för då kan man ta ut\r\nmycket högre hyra. Det finns alltså en ekonomisk\r\ndrivkraft att förändra bostäder till lokaler, för att\r\ndärmed kunna ta ut högre hyra.</pre><pre>I systemet ligger också en svårighet för alla de\r\nlokalhyresgäster som inte har stora inkomster att\r\ngöra sig gällande på hyresmarknaden. De slås ut\r\noch blir hänvisade till små, dåliga lokaler med dåligt\r\nläge, om de inte kan hänga med i\r\nmarknadshyreskarusellen. Lokalhyresgästernas\r\nföreträdare säger t.o.m. att de hyror som har\r\nutvecklats nu ligger över marknadshyrorna, genom\r\natt lokalhyresgästerna är i underläge gentemot dem\r\nsom hyr ut lokaler.</pre><pre>Därför yrkar jag bifall till reservation 23.</pre><pre>Slutligen -- inte minst därför att Jan Sandberg har\r\nbegärt replik -- vill jag ta upp Jan Sandbergs\r\nsvartmålning av hyresgäströrelsen och det illvilliga\r\ngläfs mot de organiserade hyresgästerna som\r\nförekommer.</pre><pre>Jag har själv arbetat som förtroendevald inom\r\nhyresgäströrelsen i bortåt 30 år och tror att jag\r\nganska väl känner till hur det går till och hur\r\ndemokratin fungerar inom hyresgäströrelsen. Jag\r\nmedger i och för sig att det finns brister, precis som\r\ndet finns brister i alla organisationer, politiska\r\npartier, fackföreningsrörelser osv. Men det finns\r\nockså en levande diskussion om demokratin, om\r\nhur de boende själva skall utöva sin\r\nbestämmanderätt via sin organisation,\r\nhyresgästföreningar, kontaktkommittéer osv.</pre><pre>I normalfallet är det precis som även ni borgerliga\r\nföreträdare efterlyser: de berörda hyresgästerna får\r\nt.ex. i ett saneringssamråd framföra sina åsikter,\r\ndiskutera med sina grannar och formulera\r\nhyresgästernas gemensamma ståndpunkt\r\nbeträffande vilka förändringar man vill ha, vilka\r\nkrav man skall ställa på fastighetsägaren osv.</pre><pre>Det brukar t.o.m. organiseras så att man inte går\r\nmed på några överenskommelser om inte de\r\nhyresgäster som ingår i den aktuella\r\nkontaktkommittén eller arbetsgruppen allihopa\r\ntecknar på de aktuella ritningarna. Först då\r\nundertecknar den som formellt företräder\r\norganisationen något avtal med motparten, dvs.\r\nfastighetsägaren.</pre><pre>Det förekommer avsteg från detta. Sådana skall\r\nbekämpas, framför allt inom dessa föreningar och\r\norganisationer. Ifall hyresgäströrelsen inte klarar\r\nav den här demokratiska uppgiften kommer den\r\ninte att överleva. Men man skall ha klart för sig att\r\nhyresgästerna behöver en stark organisation i\r\nryggen. Ensam är ju varje hyresgäst ganska svag\r\nmot de starka och välorganiserade motståndarna,\r\nmedan hyresgästerna tillsammans är mycket starka\r\noch kan utöva makt, om man verkligen ger sig\r\nsjutton på det och utnyttjar de möjligheter som\r\nlagstiftningen och förhandlingssystemet ger.</pre><pre></pre><pre>Anf. 150 JAN SANDBERG (m) replik:</pre><pre>Herr talman! Jag vill börja med att göra ett\r\ntillrättaläggande beträffande mitt\r\ninledningsanförande. Jag yrkar bifall till\r\nreservationerna 1 och 12. Det var detta jag menade,\r\näven om jag inte sade det.</pre><pre>Jag kan inte undgå att kommentera det Jan\r\nStrömdahl säger först och främst beträffande\r\nbruksvärdessystemet. Jan Strömdahl sade själv att\r\nfler och fler argumenterar för en översyn av\r\nbruksvärdessystemet. Den naturliga slutsatsen\r\nborde då vara att det finns all anledning att se över\r\nbruksvärdessystemet, och det är detta vi moderater\r\nvill göra. Vi vill inte införa marknadshyra, utan vi\r\nvill se över bruksvärdessystemet. Och vi\r\nifrågasätter inte besittningsskyddet -- det skall\r\nfinnas kvar.</pre><pre>Jag förstår inte att Jan Strömdahl kan försvara ett\r\nsystem som ger så uppenbara orättvisor som detta.\r\nJan Strömdahl sade att det handlade om skillnaden\r\ni produktionsår vid jämförelsen mellan 30-\r\ntalslägenheten i centrala Stockholm och den\r\nmoderna lägenheten i Västra Smedshagen. Det\r\nskulle vara den skillnaden som gjorde att det blev\r\nså mycket dyrare att bo centralt.</pre><pre>Låt mig då ta ett annat exempel: Södra\r\nstationsområdet, som byggdes ungefär samtidigt\r\nsom Västra Smedshagen i Hässelby. Det är dyrare\r\natt bo i Västra Smedshagen än i Södra\r\nstationsområdet. Det kan väl ändå inte Jan\r\nStrömdahl försvara.</pre><pre>Det handlar om att vi måste se över systemet, och\r\ndet är allt fler som kräver en sådan översyn.</pre><pre>Så till hyresgäströrelsen. Jag har själv varit med i\r\nden en gång i tiden, och jag träffade senast i\r\nonsdags kväll en representant för hyresgäströrelsen\r\noch pratade mycket ingående om deras sätt att\r\narbeta och mina synpunkter på det. Vad jag vänder\r\nmig emot är att en förening eller organisation får\r\nmonopol på att företräda de boende.</pre><pre>Den viktigaste synpunkten och frågan är: Varför\r\ninte låta de boende själva bestämma vilken\r\norganisation som de vill tillhöra och vilken\r\norganisation som skall företräda dem i dessa\r\nsammanhang? Det är den friheten jag är på jakt\r\nefter. Jag har viss förståelse för att herr Strömdahl,\r\nsom representerar vänsterpartiet, har litet svårt att\r\nförstå kravet på ökad frihet för enskilda människor,\r\nmen det är alltså detta som det handlar om.</pre><pre>Anf. 151 JAN STRÖMDAHL (v) replik:</pre><pre>Herr talman! För att börja med det sista: Det finns\r\nfaktiskt organisationsfrihet även för hyresgäster.\r\nDet är alltså felaktigt att beskriva situationen som\r\nen monopolsituation, att det är tvingande att\r\ntillhöra en hyresgästförening som är ansluten till\r\nHyresgästernas Riksförbund. De hyresgäster som\r\nvill slå sig samman i en annan organisation har\r\nfaktiskt möjlighet enligt den lagstiftning som finns\r\natt tillskansa sig en förhandlingsordning och en\r\nförhandlingsrätt.</pre><pre>Beträffande hyrorna kan jag inte säga om det är fel\r\neller rätt att hyrorna på Södra stationsområdet,\r\nmed samma produktionsår som i Jan Sandbergs\r\nförsta exempel, är högre eller lägre. Men jag vet att\r\nnär man sätter hyrorna i nyproduktionen har det\r\nåtminstone under de senaste tio åren funnits en\r\nskillnad mellan de centrala bruksvärdeshyrorna och\r\nde mindre centrala i Stockholmsområdet.</pre><pre>Anf. 152 KJELL DAHLSTRÖM (mp):</pre><pre>Herr talman! Låt mig först säga att jag givetvis står\r\nbakom alla de reservationer där miljöpartiet och\r\nmitt namn finns med, men jag tänker inte i något\r\nfall yrka bifall till någon sådan reservation, vilket\r\nytterligare skulle belasta vår voteringsanläggning.</pre><pre>Låt mig också säga att jag delar den inställning som\r\nJan Strömdahl har gett uttryck för i reservation nr\r\n4 vad gäller en översyn av förköpslagen. Det finns\r\nanledning att gå mycket snabbare fram än vad\r\nutskottsmajoriteten föreslår för att få till stånd\r\nnågon typ av förvärvsprövning i de kommuner som\r\nhar galopperande priser på grund av attraktivitet\r\nosv.</pre><pre>Låt mig också säga att jag, liksom miljöpartiet gör\r\ni en reservation, stöder tanken på att\r\nbiluppställningsplatser och kabel-TV-installationer\r\ninte skall kunna påtvingas hyresgäster. På samma\r\nsätt tycker vi att hyresgästerna skall ha inflytande\r\növer beslut om installation av kabel-TV och\r\nliknande installationer som kan komma i\r\nframtiden.</pre><pre>Miljöpartiet står också öppet för att\r\nförhandlingsrätten enligt hyresförhandlingslagen,\r\nsom det talas om i reservation 15, utvidgas.\r\nMonopolet för hyresgäströrelsen, som det kallas,\r\nkan behöva ruckas i vissa lägen. På samma sätt som\r\nhyresgästerna skall ha inflytande över kabel-TV-\r\ninstallationer, bör de också få ha ett större\r\ninflytande över lägenhetsunderhållet, vilket några\r\nreservanter föreslår i reservation 16.</pre><pre>Efter att ha konstaterat detta kring betänkandet om\r\nvissa fastighetsrättsliga lagstiftningsfrågor skall jag\r\nberätta om ett besök som jag gjorde i en lägenhet i\r\nJordbro för någon vecka sedan. Jordbro ligger i\r\nHaninge kommun på Södertörn. Där finns ett stort\r\nområde som ägs av Stiftelsen Familjebostäder. Man\r\nkan säga att de yttersta besluten som rör\r\nFamiljebostäder i Jordbro i Haninge kommun\r\nfattas här i Stadshuset vid Riddarfjärden i\r\nStockholms kommun. I övrigt fattas många beslut\r\nrörande Familjebostäder på Sankt Eriksgatan på\r\nKungsholmen långt från Jordbro.</pre><pre>I ett stort område i Jordbro med hyreslägenheter\r\nkonstaterade man för ett par år sedan alldeles för\r\nhöga radonhalter. I den lägenhet jag besökte visade\r\ndet sig att strålningen var 687 becquerel redan för\r\ntvå år sedan. En tid efter vintern 1989 kom en\r\nreparatör med en norsk springventil, som han satte\r\nin i ett av fönstren, varpå man kontrollmätte.\r\nRadonhalten gick ned med 10 becquerel till 677. På\r\nden tiden gällde att en radonhalt på 400 becquerel\r\nvar den högsta acceptabla nivån. Sedan dess har\r\nden högsta radonhalten enligt riksdagsbeslut\r\nminskats till 200. Lägenheten är på 118 m2, och\r\nfamiljen har bott i lägenheten i 26 år, dvs. ända\r\nsedan husets bygdes. Man betalar 5 720 kr. i hyra\r\nper månad. Hyran har man snyggt och prydligt\r\nbetalat under hela tiden. Denna familj sitter fast i\r\nen hälsofälla. Man har engagerat sig i den lokala\r\nkontaktkommittén för att få till stånd en\r\nradonsanering, men ingenting har hänt. Det sitter\r\nen hel del småpåvar i vägen, och på dem fastnar\r\ntydligen besluten i halsen. Vad kommer att ske?\r\nDet kostar kanske 30 000 kr. att radonsanera\r\nbostäderna, och det finns en stor mängd av dem.\r\nVem skall betala? Det går att få visst statsbidrag för\r\natt göra det, men ingenting händer.</pre><pre>Inför den typen av bostadsmiljöer är vi miljöpartier\r\nmycket öppna för tanken på ägarlägenheter och\r\nförsäljning av hyresrätter. 25 % av lägenheterna i\r\ndetta land är hyresrätter. Med vår grundläggande\r\nideologi att man skall ta ansvar för sitt boende,\r\nvilket innebär både rättigheter och skyldigheter, så\r\ntycker vi att man också skall kunna ha det\r\nekonomiska förvaltningsansvaret för bostaden.\r\nDärmed ligger det totala ansvaret ''nära''\r\nlägenheten. I dag är det inte så. Trots att den\r\nboende engagerar sig i kontaktkommittén kan han\r\neller hon, som mitt exempel visade, fastna i en\r\nhälsofälla. Jag kan alltså inte se annat än att vi\r\nmåste vara öppna för andra upplåtelseformer.\r\nIngen upplåtelseform skall uteslutas. Alla\r\nupplåtelseformer behövs. Att ställa svart mot vitt,\r\nsom man gör i vänster-höger-debatten, är olyckligt.</pre><pre>I bostadsområdet i Jordbro sitter man på en enorm\r\nresurs. Den nämnda lägenheten på 118 m2 är\r\nbelastad av ett lån på 180 000 kr. Men\r\nmarknadsvärdet efter en radonsanering till en\r\nkostnad av 30 000 kr. tillsammans med en del andra\r\nåtgärder är kanske upp emot 1 milj.kr. De\r\nhyresgäster som har bott i miljonprogrammets\r\nområden i 20--30 år sitter alltså på en enorm resurs,\r\nsom varken de, Familjebostäder eller andra SABO-\r\nföretag kan utnyttja för att förbättra bostadsmiljön.</pre><pre>Jag tycker att mitt exempel manar till eftertanke\r\noch funderingar kring laborationer med\r\nhyresrättssektorn i våra bostadsområden.</pre><pre>Anf. 153 HANS GÖRAN FRANCK (s):</pre><pre>Herr talman! I det senaste numret av\r\nnyhetsmagasinet Nu finns en intressant\r\nkarakteristik av den tilltänkta borgerliga\r\nbostadspolitiken i allmänhet och hyrespolitiken i\r\nsynnerhet. Den är intressant därför att artikeln i\r\nfråga handlar om hur man uppfattar vad som\r\nkomma skall vid ett regimskifte, något som\r\ntidningen hoppas på. Man försöker ge ganska\r\nbesked. Mer likt Norge skulle det bli om de\r\nborgerliga partierna fick bestämma, säger man.\r\nNorrmännen betalar 58 % av lönen för sitt boende.\r\nNu tror jag att den siffran är överdriven, men om\r\ninte den här debatten varar allt för länge kommer\r\njag i väg till Norge i morgon. Där skall jag\r\nundersöka hur det ligger till. Hur som helst vet jag\r\natt boendekostnaderna i Norge ligger på en mycket\r\nhög nivå.</pre><pre>En viss reservation gör folkpartitidningen för\r\ncentern som beskrivs som försiktigare med att\r\nexplicit önska mer marknadsekonomi. Enligt\r\nuppgift är boendekostnaden för svensken omkring\r\n20 % av lönen. Trots detta prisar nu de borgerliga\r\npartierna de hårda angreppen mot\r\nsocialdemokraternas sociala bostadspolitik. Den\r\njämförs med ''Öststaternas misslyckade\r\nplanekonomi''.</pre><pre>Hur skall då det borgerliga systemskiftet uppnås\r\nenligt nyhetsmagasinet Nu. Jo, det skall uppnås\r\nbl.a. genom att kostnadskontroller och\r\nlänsbostadsnämnder avskaffas. Dessutom skall\r\nbostadssubventioner och markvillkor för byggande\r\nminskas. Låt människorna betala de verkliga\r\nkostnaderna för sitt boende, utropar tidningen. Det\r\nskulle betyda att hyror och andra boendekostnader\r\nnära nog fördubblas i nybyggen. Det är just på det\r\nsättet situationen blir mer lik i Norge.\r\nBoendekostnaderna skall inte utjämnas via\r\nskattsedeln och bostadssubventioner, som\r\nsocialdemokraterna vill.</pre><pre>Eftersom hyressättningen i de allmännyttiga\r\nbostadsföretagen är riktgivande för\r\nhyresmarknaden i övrigt, kräver moderaterna och\r\nfolkpartiet till råga på allt att allmännyttans\r\nlägenheter säljs ut till privata fastighetsägare. Nu\r\nframhålls att subventioner leder till en för stor\r\nefterfrågan på bostäder, och bostadsbristen skall\r\ndärför enligt detta recept avskaffas genom skyhöga\r\nhyror.</pre><pre>På knappast något område får ett borgerligt\r\nmaktskifte så allvarliga konsekvenser som just i\r\nfråga om vanliga hyresgästers situation. Svaret på\r\nåtskilliga av de frågor som har ställts i dag är att\r\nsocialdemokraterna säger nej till marknadshyror\r\noch ja till en social bostadspolitik med\r\nbruksvärdeshyror. Hyrespolitiken får inte\r\nliberaliseras mer. Hyror och bostadskostnader är\r\nredan höga nog. Vad som behövs är snarare en\r\nhyresbroms. Det behövs också en reformerad\r\nhyreslagstiftning, som stärker besittningsskyddet\r\noch hyresgästernas ställning på hyresmarknaden.</pre><pre>Herr talman! I det betänkande vi nu debatterar\r\nbehandlas i stort sett motioner som vi är väl\r\nbekanta med och som har behandlats av riksdagen\r\ni mer eller mindre många omgångar. En hel del av\r\nde motioner som är väckta är också föremål för viss\r\nberedning i regeringskansliet, och en rad andra\r\nfrågor behandlas i den hyreskommitté som jag, Jan\r\nSandberg och Birger Andersson är ledamöter i. Jan\r\nSandberg och Birger Andersson är därför väl\r\ninformerade om vad som har hänt i den\r\nutredningen.</pre><pre>Jag skall i korthet kommentera några av de\r\nspörsmål som har kommit upp i debatten. Bl.a. har\r\nfrågan om expropriationslagstiftningen berörts.\r\nOm detta är inte mer att säga än att det nu inte finns\r\nanledning att göra någon större översyn.</pre><pre>På en punkt är det viktigt att det sker förbättringar,\r\nnämligen när det gäller handläggningstiderna. Det\r\när över huvud taget så inom hela vår administration\r\noch vårt rättsväsende att vi lider av alldeles för\r\nlånga handläggningstider. Detta är någonting som\r\nmed skärpa måste kritiseras, och det behövs klara\r\nförbättringar också i just den frågan.</pre><pre>Det andra problemet som flera talare här har berört\r\när frågan om förköpsrätten och särskilt då gällande\r\nbostäderna i skärgården. Jag delar den uppfattning\r\nsom här har kommit fram, nämligen att detta är ett\r\nbåde allvarligt och oroväckande problem. Jag\r\nbeklagar att det inte gick att komma fram med ett\r\nförslag på ett tidigare stadium. Man kan\r\nnaturligtvis, som Jan Strömdahl, säga att detta\r\nborde ha gått ändå. Men ett faktum var att det\r\nförslag som tidigare låg gav upphov till en alldeles\r\nför splittrad opinion och alldeles för mycket\r\nremisskritik. Det skulle inte ha gagnat saken att\r\nlägga fram ett sådant förslag. Men nu är i alla fall en\r\növersyn på väg, och den syftar till att skapa bättre\r\nmöjligheter att stoppa den pågående omvandlingen\r\nav permanentbostäder inom dessa områden.</pre><pre>Utskottet har sagt att detta är en oönskad\r\nutveckling. Vi förutsätter att det på detta område\r\nskall komma ett förslag som är genomförbart.</pre><pre>Jag vill tillägga att den här frågan inte är alldeles\r\nenkel, utan det är nödvändigt att göra noggranna\r\növerväganden. Här får jag ett andra tillfälle att\r\nnämna förhållandena i Norge. Norge har på den här\r\npunkten en lagstiftning som kanske kan vara av\r\nintresse. Det sägs att den har fungerat\r\nförhållandevis väl, och det kan enligt min\r\nuppfattning vara anledning att studera hur man där\r\nhar lyckats med att få en lagstiftning som i varje fall\r\nhar tillfredsställt en hel del.</pre><pre>Det har talats om att man vill sälja ut tomträtterna\r\noch att man inte heller vill ha några nya tomträtter.\r\nPå den punkten är socialdemokraternas inställning\r\nklar. Tomträttsinstitutet är viktigt för möjligheten\r\natt fullfölja en bostadssocial politik och att\r\nmotverka spekulation. Jag vill inte påstå att det är\r\nnågot allena saliggörande, men det är ett av de\r\ninstrument som finns.</pre><pre>Ingrid Hasselström Nyvalls beskrivning av hur det\r\nkan gå när det gäller hyresfastigheter var bra, om\r\njag nu uppfattade hennes anförande rätt. Hon sade\r\natt hyresgästerna hade kommit i kläm. Det är av\r\nden anledningen viktigt med en noggrann uppsyn\r\növer dessa frågor och att vi ser till att lagstiftningen\r\nkan motverka det som Ingrid Hasselström Nyvall\r\nnämnde. Jag vill inte ytterligare gå in på den här\r\nfrågan, eftersom den skall bli föremål för\r\nhyreslagskommitténs överväganden. Jag hoppas att\r\nvi skall komma fram till ett förslag som bättre\r\ntillgodoser de behov som har lett till att hyresgäster\r\nhar kommit i kläm.</pre><pre>Jag har redan sagt några ord om\r\nbruksvärdessystemet. Vi vet ännu inte -- i varje fall\r\nvet inte jag -- hurdan sammansättningen i den nya\r\nkommittén på det här området kommer att bli. Den\r\när ännu inte tillsatt, men den kommer av allt att\r\ndöma inom kort. Det behövs en översyn och analys\r\nav systemet. De frågor som här har kommit upp\r\nkommer att prövas av kommittén, men det kommer\r\natt ske på grundval av att detta bruksvärdessystem\r\nbehövs och skall bibehållas.</pre><pre>Några talare har varit inne på vad hyran skall\r\nomfatta. En del andra frågor som\r\nhyreslagskommittén nu prövar har också tagits upp.\r\nFöre årets slut kommer hyreslagskommitténs\r\nförslag.</pre><pre>Herr talman! Jag nöjer mig med detta. Det är\r\nmöjligt att jag på grund av den sena timmen inte har\r\nsvarat på alla frågor, men min taletid är nu i det\r\nnärmaste ute.</pre><pre>Jag yrkar bifall till utskottets hemställan.</pre><pre>Anf. 154 JAN SANDBERG (m):</pre><pre>Herr talman! Jag tycker att herr Franck borde ha\r\nanvänt mera tid till att läsa betänkandet och kanske\r\ninte lika mycket tid till att läsa tidningsartiklar. Jag\r\nförstår inte riktigt hur Hans Göran Franck kan få\r\nför sig att moderat politik skulle innebära att\r\npriserna och hyrorna skulle raska i höjden. Vi har\r\nföreslagit en sänkt fastighetsskatt. Vi vill sänka den\r\nännu mer. Det är vi som har sagt nej till\r\nräntelånesystemet. Det är vi som vill genomföra\r\nändringar i skatteomläggningen, som kommer att\r\nmedföra att belastningen på boendet kommer att\r\nminska. Jag förstår inte riktigt vad Hans Göran\r\nFranck fick detta ifrån i vad gäller högre kostnader.\r\nHan försöker möjligen koppla det till vårt krav på\r\nen översyn av bruksvärdessystemet.</pre><pre>Hans Göran Franck verkar vara en av de få som\r\nförsvarar det system som vi har. Jag har i min hand\r\nledaren i det senare numret av tidningen Bofast,\r\nallmännyttans egen tidning, där chefredaktören\r\nCrister Lindström säger följande: ''Det finns all\r\nanledning att se över hur saker och ting fungerar,\r\ninte minst bruksvärdessystemet.'' Herr Franck sade\r\nnågot om att det skall göras en översyn. Tycker\r\nHans Göran Franck att det system som vi har i dag\r\när bra eller dåligt, d.v.s. att man får betala mera i\r\nhyra ju mindre nöjd man är med sin bostad,\r\nåtminstone när det gäller läget?</pre><pre>Jag fick inte heller något svar på frågan varför man\r\ninte skall låta de boende själva bestämma mera och\r\nhyresgäströrelsen bestämma mindre.</pre><pre>Jag minns debatter som vi hade här i kammaren\r\nföre valet när man talade mycket om moderaternas\r\nförslag som skulle innebära ökade kostnader, höjda\r\nhyror, sociala orättvisor m.m. Man vet ju hur\r\nmycket de orden var värda när valet var över och\r\nden socialdemokratiska regeringen tillträdde och\r\ngenomförde den största skatteomläggning vi har\r\nsett i modern tid i Sverige, som i och för sig\r\ninnehåller många fördelar i vad gäller sänkningen\r\nav inkomstskatter. Vi har däremot varit kritiska när\r\ndet gäller att höja andra skatter för att bekosta de\r\nsänkta inkomstskatterna.</pre><pre>Hans Göran Francks tal om risken för höjda hyror\r\nklingar relativt falskt med tanke på det man hörde\r\nsocialdemokraterna säga innan valet om hyresnivån\r\noch att man nu ser hur hyresnivån har förändrats i\r\noch med skatteomläggningen. Hans Göran Franck,\r\när det bra eller dåligt att man får betala högre hyra\r\nom man bor ocentralt jämfört med ett centralt läge?\r\nVarför vill man inte låta de boende bestämma själva\r\ni stället för att hyresgäströrelsen skall göra det?</pre><pre>Anf. 155 BIRGER ANDERSSON (c):</pre><pre>Herr talman! Eftersom Hans Göran Franck\r\nhänvisade till förhållandena i Norge, vill jag bara\r\npåminna om att Norge har en socialdemokratisk\r\nregering. Hans Göran Franck skall åka till Norge\r\ninom de närmaste dagarna. Det finns då anledning\r\natt kontakta socialdemokraterna och ta reda på\r\nvarför hyreskostnaderna är så höga i det\r\nsocialdemokratiskt styrda Norge.</pre><pre>Hans Göran Franck säger vidare att\r\nsocialdemokraterna säger nej till marknadshyror.\r\nJag har en känsla av att alla partier säger nej till\r\nmarknadshyror. Från centerns sidan säger vi i alla\r\nfall nej. Vi har sagt att vi vill ha en översyn av\r\nbruksvärdesystemet. Den frågan ställde jag också\r\ntill Hans Göran Franck. Det visar sig nu att Hans\r\nGöran Franck säger att det nog behövs en översyn\r\noch analys av systemet. Jag har antecknat de orden.</pre><pre>Det intressanta är vad som föreslås i reservationen\r\ni betänkandet. I tidningen Hyresgästen, säger\r\nbostadsminister Ulf Lönnqvist följande: ''Det är\r\nockså svårt att på ett relevant sätt kunna ta hänsyn\r\ntill fastighetens ålder och läge inom ramen för\r\nrådande bruksvärdering''. Det finns flera motiv för\r\nbostadsministern att kräva en översyn av\r\nbruksvärdessystemet. Det finns således möjligheter\r\nför Hans Göran Franck att ansluta sig till\r\nreservationen.</pre><pre>När det gäller eventuella framtida hyreshöjningar,\r\nvill jag säga att den s.k. århundradets skattereform\r\nsom genomfördes av bl.a. socialdemokraterna, har\r\nföljts av århundradets hyreshöjning. Det har inte\r\nvid något annat tillfälle skett så kraftiga\r\nhyreshöjningar som under det här året och fjolåret.</pre><pre>Hans Göran Franck framhöll att många av\r\nmotionerna är välbekanta sedan tidigare år. Det\r\nhåller jag med om. Man måste då fråga sig om vad\r\ndet beror på. Jo, det beror på att motionerna\r\navslås, och då kommer de tillbaka. Jag vill göra alla\r\ni riksdagen uppmärksamma på att det inte är helt\r\nsäkert att en motion måste avslås därför att den\r\nkommer från ett oppositionsparti. Vi kan väl alla\r\nhär i riksdagen framföra vettiga och bra förslag. I\r\noch med att motionerna har kommit tillbaka tror vi\r\natt förslagen är riktiga och att de så småningom bör\r\nkunna godkännas av en majoritet i riksdagen.</pre><pre>En helt ny motion som jag yrkade bifall till -- och\r\nkommer att begära votering på -- gäller regler vid\r\nexpropriation. Jag läste den reservationen noggrant\r\ninnan jag gick upp här. Jag tycker att det finns\r\nanledning för Hans Göran Franck att läsa den\r\nnoggrant. Det fanns tydliga tecken från Hans\r\nGöran Francks sida på att han var inne på att\r\nkanske kunna bifalla den så småningom.</pre><pre>Anf. 156 INGRID HASSELSTRÖM NYVALL\r\n(fp):</pre><pre>Herr talman! Jag har faktiskt inte haft tillfälle,\r\nHans Göran Franck att läsa denna artikel. Jag kan\r\ndärför inte säga om den verkligen speglar\r\nfolkpartiets bostadspolitik. Jag tror inte att\r\nsvensken kommer att acceptera att 58 % av lönen\r\ngår till boende. Då blir det snarare som en talesman\r\nför Boverket uttalade i dag i en TT-intervju, att\r\nsvensken kommer att knapra ner sin\r\nbostadsstandard ganska väsentligt under de senaste\r\nåren.</pre><pre>Vi har nog alla sagt att man behöver få ned\r\nbostadssubventionerna. Man måste dock göra det i\r\nen rimlig takt. Regeringen föreslår i en proposition\r\nsom har lagts fram i dag som en uppföljning av\r\nförslaget i budgetpropositionen att man skall ta\r\nytterligare 600 miljoner. Hela bostadspolitiken är\r\nunder en väldig omstöpning just nu. Den debatten\r\nskall vi inte föra här i kväll. Det gäller nu vissa\r\nspecialområden. De har naturligtvis också\r\npåverkats av hela bostadsdebatten.</pre><pre>Jag tycker inte heller att vi skall föra en\r\nskattedebatt nu, såsom det även blev kring det förra\r\närendet om turismen. Om man accepterar en\r\nmarginalskattesänkning, som både centern och\r\nmoderaterna har sagt sig göra, måste pengarna tas\r\nnågonstans ifrån. En väg var att förändra de stora\r\nbostadssubventionerna, vilket vi tror är av\r\nbetydelse för hur hela bostadsmarknaden kommer\r\natt fungera framöver. Det är så lätt att säga att man\r\nställer upp på sänkta inkomstskatter men så svårt\r\natt ange varifrån pengarna skall tas.</pre><pre>Jag hade inget yrkande när det gäller\r\nfastighetsförvaltare och fastighetsägare som inte\r\nsköter sig. Jag betonade också att det var ett fåtal.\r\nJag avvaktar resultatet av kommmitténs arbete. Det\r\nviktiga är att man kan förebygga mer än vad man\r\nkan i dag. Tvångsförvaltning kommer in på ett\r\nalltför sent stadium, även om det kanske kan gå\r\nganska fort i dag. I ett närliggande fall hemma\r\nkunde jag se att det gick ganska fort att få\r\ntvångsförvaltning så att missförhållandena för\r\nhyresgästerna kunde rättas till. Jag vill dock att man\r\nskall försöka hitta vägar att förebygga sådana\r\nsituationer.</pre><pre></pre><pre>Anf. 157 JAN STRÖMDAHL (v):</pre><pre>Herr talman! Det gick inte att komma fram, sade\r\nHans Göran Franck, när det gällde förslaget till\r\nförvärvslag för att klara problemen för de bofasta\r\nskärgårdsborna. Men i nästa ögonblick hänvisade\r\nHans Göran Franck till Norgemodellen även i det\r\nhär fallet. Det kan då konstateras att det var just\r\nNorgemodellen som låg till grund för det svenska\r\nförslaget till en förvärvslagstiftning. Jag skulle vilja\r\nföreslå att Hans Göran Franck när han gör sin\r\nstudieresa till Norge lyssnar med någon\r\nkustkommun som tillämpar den här lagstiftningen,\r\nså att han får se var knuten finns.</pre><pre>Jag vill också fråga Hans Göran Franck om det\r\nfinns något hinder för en kombination av åtgärder,\r\ndvs. både en förvärvslagstiftning och en\r\nförköpsmöjlighet. Jag är tveksam till att man skall\r\nha bara förköpsmöjlighet. Priserna är högt\r\nupptrissade, och ett förköp innebär att man måste\r\ngå in till det här upptrissade priset.</pre><pre>Anf. 158 HANS GÖRAN FRANCK (s):</pre><pre>Herr talman! Jag tycker inte att\r\nhyresgästorganisationerna, oavsett vilka de är, har\r\nett för stort inflytande. Det är snarare så att det\r\nfinns ett behov att stärka\r\nhyresgästorganisationerna, inte som något\r\nsjälvändamål utan för att få en större balans på\r\nhyresmarknaden. Det är ett intresse för hela landet\r\natt vi har starka partsorganisationer. Flera talare,\r\nbl.a. Jan Sandberg, har inte insett vilken betydelse\r\ndet har för att vi skall få en bra reglering av\r\nförhållandena på marknaden. Har man starka\r\norganisationer kan man överlämna mycket fler\r\nfrågor till deras egna förhandlingar. Om\r\norganisationerna är svaga, fordras det mer av\r\nlagstiftning för att man skall kunna skydda den\r\nsvagare parten. Vi har här ett belysande exempel,\r\noch det gäller lokalhyreslagstiftningen. Vi skulle ha\r\nhaft en bättre situation på lokalhyresmarknaden i\r\ndag, om vi hade haft starkare organisationer på\r\nhyresgästsidan. Det finns därför nu anledning att\r\ngöra en uppföljning av den lagstiftning vi har och då\r\nlyssna till vad de parter som finns på den\r\nmarknaden har att säga. Det är möjligt att\r\nlagstiftningen inte är tillräcklig. Men en sak vet jag\r\nsäkert, och det är att det behövs en förstärkning på\r\nhyresgästsidan. Det görs här ambitiösa\r\nansträngningar av köpmän och hantverkare men\r\näven av Hyresgästernas riksförbund att skapa en\r\norganisation som skulle ge större jämvikt på den\r\nmarknaden. Men ännu har man inte kommit\r\ndithän.</pre><pre>Frågan om vilken betydelse lägesfaktorn skall ha är\r\nen sak som denna utredning får ta ställning till. För\r\ndagen är det inte mer att säga om det, men däremot\r\när det alldeles klart att en översyn är behövlig och\r\natt denna skall ske på bruksvärdeshyresprincipens\r\ngrund.</pre><pre>Anf. 159 BIRGER ANDERSSON (c):</pre><pre>Herr talman! Jag vill än en gång upprepa att också\r\nvi i centern säger nej till marknadshyror. Jag har en\r\nkänsla av att det på sina håll ute i landet sprids en\r\nvilseledande information om att de borgerliga\r\npartierna kommer att införa marknadshyror efter\r\nvalet.</pre><pre>Jag återkommer till tidskriften Hyresgästen och vill\r\nläsa upp vad centerns partiledare sagt i denna\r\ntidning. På frågan ''Är ni beredda att avskaffa\r\nbruksvärdessystemet och låta marknaden styra\r\nhyrorna helt'' svarar Olof Johansson: ''Nej, det är\r\ninte aktuellt''. Där anförs ytterligare en hel del\r\nsynpunkter, men jag slutar citatet där. Jag hoppas\r\natt detta nu är klarlagt.</pre><pre>Jag håller med Hans Göran Franck om att det\r\nbehövs en uppföljning av lokalhyreslagstiftningen.\r\nHans Göran Franck var ordförande i en utredning\r\nsom arbetade med detta, och det har nu efter ett tag\r\nvisat sig att det vore värdefullt med en uppföljning\r\noch översyn. Jag tycker alltså att det finns\r\nanledning för regeringen att tillsätta en särskild\r\nutredningsgrupp som får i uppdrag att göra den\r\nerforderliga översynen.</pre><pre>Anf. 160 HANS GÖRAN FRANCK (s):</pre><pre>Herr talman! Det första som behövs är att vi får\r\nreda på hur det faktiskt förhåller sig med\r\nlokalhyrorna. Det kommer in nya rapporter om\r\ndetta, och lagstiftningen har nu verkat så länge att\r\nman bättre kan se hur det förhåller sig än vad man\r\nkunde i varje fall under förra året, då det ännu hade\r\nträffats alltför få avtal enligt den nya lagen.</pre><pre>Det behövs också en fördjupad undersökning av\r\ndetta, och en sådan skall också komma till stånd.</pre><pre>Anf. 161 BIRGER ANDERSSON (c):</pre><pre>Herr talman! En fördjupad undersökning, som\r\nHans Göran Franck talade om, ställer vi oss från\r\ncenterns sida bakom. Men det behövs också en så\r\ngrundlig översyn att det krävs att en särskild\r\nutredningsgrupp får detta uppdrag. Vi tror att det\r\nfinns en hel del saker som man behöver ändra på.\r\nJag hoppas att Hans Göran Franck kan påverka\r\nbostadsdepartementet, så att vi kommer fram på\r\nden här vägen och att det tillsätts en särskild\r\nutredningsgrupp och görs en fördjupad\r\nundersökning.</pre><pre>Anf. 162 HANS GÖRAN FRANCK (s):</pre><pre>Herr talman! Om det är som vi misstänker att det\r\nbör göras en uppföljning, skall jag verka för att en\r\nsådan kommer till stånd.</pre><pre>Jag vill tillägga att den nuvarande\r\nhyreslagskommittén har vissa möjligheter att också\r\nta ställning i frågor som gäller hyreslagstiftningen.\r\nDet gäller för kommittén att ta ställning till om den\r\nlagstiftning som föreslås skall gälla för både\r\nbostadshyresgäster och lokalhyresgäster eller om\r\nden bara skall gälla bostadshyresgäster.</pre><pre>Anf. 163 BIRGER ANDERSSON (c):</pre><pre>Herr talman! Det är riktigt att det finns en\r\nmöjlighet att lägga detta uppdrag på 1989 års\r\nhyreslagskommitté, men jag tror för min del att det\r\nbehövs en något grundligare översyn än vad som\r\nkan ske genom att man lägger uppdraget som ett\r\nbihang till hyreslagskommittén. Vi i centern anser\r\nalltså att det behövs en särskild utredning som ser\r\növer dessa frågor.</pre><pre>Överläggningen var härmed avslutad.</pre><pre>(Beslut skulle fattas den 28 mars.)</pre><pre>19 § Bordläggning</pre><pre>Anmäldes och bordlades</pre><pre>Propositionerna</pre><pre>1990/91:121 Försöksverksamhet med kommunalt\r\nhuvudmannaansvar för primärvård m.m.</pre><pre>1990/91:138 Vissa tandvårdsfrågor</pre><pre>1990/91:144 Vissa följdfrågor om ny\r\nbostadsfinansiering, m.m.</pre><pre>1990/91:147 Förstärkt konkurrens på\r\nlivsmedelsområdet</pre><pre>1990/91:152 Överföring av vissa uppgifter enligt\r\nsmittskyddslagen m.m.</pre><pre>1990/91:156 Miljöklasser för nya fordon, m.m.</pre><pre>1990/91:157 Kommunala dispensavgifter i\r\ntrafikärenden</pre><pre>1990/91:161 Sotning</pre><pre>Skrivelse</pre><pre>1990/91:137 Redovisning för fördelningen av medel\r\nfrån allmänna arvsfonden under budgetåret 1989/90</pre><pre>20 § Kammaren åtskildes kl. 22.49.</pre><pre>Förhandlingarna leddes</pre><pre>av  talmannen från sammanträdets början t.o.m.\r\n7 § anf. 25 (delvis),</pre><pre>av  förste vice talmannen därefter t.o.m. 7 § anf. 40\r\n(delvis),</pre><pre>av  andre vice talmannen därefter t.o.m. 7 § anf. 57\r\n(delvis),</pre><pre>av  tredje vice talmannen därefter t.o.m. 8 § anf. 83\r\n(delvis),</pre><pre>av  talmannen därefter t.o.m. ajourneringen kl.\r\n17.57,</pre><pre>av  förste vice talmannen därefter t.o.m. 17 § anf.\r\n136 (delvis) och</pre><pre>av  andre vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}