{"dokumentstatus":{"dokument":{"hangar_id":"2387610","dok_id":"GG098","rm":"1992/93","beteckning":"8","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"8","slutnummer":"0","datum":"1992-10-16 00:00:00","systemdatum":"2005-10-27 13:51:18","publicerad":"1992-10-16 00:00:00","titel":"Riksdagens snabbprotokoll 1992/93:8 Fredagen den 16 oktober","subtitel":null,"status":null,"htmlformat":null,"relaterat_id":null,"source":"webbnav","sourceid":"{E5674DB8-C7C6-4B6F-B88A-F5A88369836D}","dokument_url_text":"http://data.riksdagen.se/dokument/GG098/text","dokument_url_html":"http://data.riksdagen.se/dokument/GG098","dokumentstatus_url_xml":"http://data.riksdagen.se/dokumentstatus/GG098","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:8</div>\r\n<div class=\"sidhuvud_datum\">Fredagen den 16 oktober</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Kompletteringsval till justitieutskottet och\r\nutrikesutskottet</pre><pre>Förste vice talmannen meddelade att Folkpartiet\r\nliberalernas riksdagsgrupp som suppleant i\r\njustitieutskottet och utriksutskottet under Karl-\r\nGöran Biörsmarks ledighet anmält hans ersättare\r\nLola Björkquist.</pre><pre>Förste vice talmannen förklarade vald till</pre><pre>suppleant i justitieutskottet</pre><pre>Lola Björkquist (fp)</pre><pre>suppleant i utrikesutskottet</pre><pre>Lola Björkquist (fp)</pre><pre>2 §  Ledigheter</pre><pre>Förste vice talmannen meddelade att Maj Britt\r\nTheorin (s) ansökt om ledighet för FN-uppdrag\r\nunder tiden den 19 oktober --den 27 november.</pre><pre>Kammaren biföll denna ansökan.</pre><pre>Förste vice talmannen anmälde att Sylvia Lindgren\r\n(s) skulle tjänstgöra som ersättare för Maj Britt\r\nTheorin.</pre><pre>Förste vice talmannen meddelade att Anne\r\nRhenman (nyd) ansökt om föräldraledighet under\r\ntiden den 7 december 1992--den 3 maj 1993.</pre><pre>Kammaren biföll denna ansökan.</pre><pre>Förste vice talmannen anmälde att Simon Liliedahl\r\n(nyd) skulle tjänstgöra som ersättare för Anne\r\nRhenman.</pre><pre>3 §  Hänvisning av ärenden till utskott</pre><pre>Föredrogs och hänvisades</pre><pre>Propositionerna</pre><pre>1992/93:3 till skatteutskottet</pre><pre>1992/93:32 bil. 1 till konstitutionsutskottet</pre><pre>propositionen i övrigt till bostadsutskottet</pre><pre>Skrivelse</pre><pre>1992/93:18 till näringsutskottet</pre><pre>4 §  Allmänpolitisk debatt</pre><pre>(forts. från prot. 7)</pre><pre>Arbetsmarknads- och regionalpolitik</pre><pre>Anf. 1  IRÉNE VESTLUND (s):</pre><pre>Herr talman! Att i dag vara en medelålders kvinna\r\nmed 30 års arbetslivserfarenhet, att vara en kvinna\r\nsom har känt sig behövd på arbetet och som har haft\r\nnödvändiga arbetsuppgifter, men som nu är varslad\r\neller uppsagd, är en alltmer vanlig situation på\r\narbetsmarknaden. Att vara varslad eller uppsagd,\r\natt ens arbetsuppgifter helt plötsligt inte är värda\r\nnågonting är en djupt kränkande situation för\r\nväldigt många kvinnor. Kvinnorna går också ofta ut\r\ni en arbetslöshet som blir mer långvarig än\r\nmännens.</pre><pre>I mitt län -- jag bor i Dalarna -- där man ganska\r\nlänge stod emot den nuvarande lågkonjunkturen,\r\nhar arbetslösheten naturligtvis också ökat väldigt\r\nstarkt för männen. I dag är ungefär 15 % av de\r\nyrkesverksamma inom stålindustrin arbetslösa, och\r\nmånga fler är varslade.</pre><pre>De arbetslösa kvinnorna talas det emellertid\r\nmycket litet om. Det blir inte stora rubriker när det\r\nsägs att något skall läggas ned, när det exempelvis\r\nrationaliseras inom kommun och landsting. Det blir\r\ninte heller stora rubriker när banker och\r\nförsäkringsbolag börjar att rationalisera -- det\r\nkanske bara är ett par kvinnor åt gången som måste\r\ngå. Just de här kvinnorna har emellertid en lång\r\narbetslivserfarenhet, och de har också en mycket\r\nbegränsad arbetsmarknad att gå ut på.</pre><pre>Antalet arbetslösa ökar väldigt starkt, inte minst\r\nnär det gäller kvinnorna i vårt län. Antalet\r\narbetslösa kommer också att stiga markant i\r\nsamband med de inskränkningar som inte bara har\r\ngjorts utan som också planeras inom andra delar av\r\nden offentliga sektorn. Ett område som vi inte så\r\nofta talar om är post-  och teleområdet.</pre><pre>Naturligtvis kommer man också på den privata\r\nsidan, med fortsatt datorisering och förändrat\r\nkontorsnät, att minska den traditionella\r\narbetsmarknaden för kvinnor. Jag talade tidigare\r\nom försäkringsbolagen, men bankerna är ju den\r\nstora krisbranschen.</pre><pre>Vad har då de arbetslösa kvinnorna att förvänta sig\r\nav en förändring som utlovas genom sänkning av\r\nskatter och satsning på företag? Inte vet jag! Jag vet\r\nbara att mer än var sjätte av de arbetslösa är\r\nungdomar, med övervägande antal unga kvinnor i\r\nåldrarna 16 till 24 år. När jag ser på Dalarnas\r\narbetsmarknadskarta undrar jag hur man kan\r\nstimulera dessa unga kvinnor till en nödvändig\r\nutbildning. Hur skall man, i ett område där det inte\r\nfinns någon tradition att satsa på högre utbildning,\r\ni den här situationen kunna säga till den unga\r\nkvinnan, att ''om du satsar på en ökad infrastruktur,\r\ndvs. utbildning, kommer du att klara dig bra i\r\nframtiden''?</pre><pre>Den låga konjunkturen drabbar även andra\r\nområden, som detaljhandeln. Inom dessa områden\r\nfinns dess värre också väldigt många\r\ndeltidsarbetande kvinnor som nu är arbetslösa. Jag\r\nhar talat med Handels representanter om detta,\r\nsom säger att det här är ett stort bekymmer. De\r\narbetslösa kvinnorna är dessutom starkt knutna till\r\ndet lokala området och har svårt att tänka sig att\r\npendla.</pre><pre>I våra områden med tung verkstadsindustri, t.ex.\r\nLudvika, Smedjebacken, Avesta och Borlänge --\r\nkanske har Borlänge en vidare arbetsmarknad,\r\nmen de tre tidigare nämnda kommunerna har det\r\nsannerligen inte -- visar det sig i denna\r\nlågkonjunktur, att när antalet arbetstillfällen\r\nminskar för männen så får också kvinnorna ta del\r\nav detta förhållande på ett negativt sätt.</pre><pre>Varslen ökar och antalet arbetslösa kvinnor ökar.\r\nVad säger man då till dem? I morse hörde jag\r\nnågonting ganska skrämmande när det gäller\r\nberedskapsarbeten, nämligen att man i dag\r\nanvänder denna typ av arbeten som ett instrument\r\nför att dölja behovet av fasta arbeten. Jag har inte\r\nhunnit undersöka saken närmare, men jag skall\r\ngöra det.</pre><pre>I diskussioner med borgerliga företrädare, på\r\nJungfrumässan i Falun senast, om kvinnors\r\narbetsvillkor har jag fått höra att vårdnadsbidrag\r\neller möjligheten att öppna eget företag skall lösa\r\nde flesta problem. För vem, undrar jag då. Gäller\r\ndetta för kvinnor med 30 års yrkeserfarenhet, men i\r\nfel bransch, eller gäller detta för unga kvinnor utan\r\nutbildning och utan god ekonomisk bakgrund?</pre><pre>Anf. 2  CHARLOTTE CEDERSCHIÖLD\r\n(m):</pre><pre>Herr talman! I den ekonomiska situation som vi\r\nbefinner oss i gäller det att finna lösningar som ökar\r\nsvensk produktivitet, lösningar som ger mer\r\nproduktion med mindre resurser insatta.</pre><pre>Nobelpristagaren i ekonomi, Gary S Becker,\r\nhävdar att ekonomiska incitament är det som driver\r\nmänniskor till ytterligare insatser. Med en\r\nförbättrad jämställdhet finns det i så fall\r\nekonomiska vinster att göra i samhället. Även om\r\nden generella standard- och löneutjämningen\r\ndrivits långt här i landet jämfört med i många andra\r\nländer -- så långt att Sverige enligt nobelpristagaren\r\nhar förstört tillväxtincitamenten -- har kvinnor\r\nfortfarande lägre lön än män.</pre><pre>Detta förhållande kan knappast beläggas med att\r\nkvinnor har sämre kunskaper -- tvärtom har\r\nsvenska flickor högre betyg i alla ämnen utom i\r\nfysik och i idrott. De har högre\r\ngenomströmningstakt och högre examensfrekvens\r\nvid universiteten, men de innehar endast 6 % av\r\nprofessorstjänsterna. Relativt sett är kvinnor ofta\r\nbillig arbetskraft. Hur absurt det än kan låta kan\r\ndetta bli en tillgång i den nya\r\narbetsmarknadssituation som vi nu går in i.</pre><pre>Om vi i stället utgår från det som de flesta av oss\r\nbetraktar som en normal arbetsmarknadssituation,\r\när det från min utgångspunkt tre saker som utgör\r\nförutsättningen för jämställdhet på\r\narbetsmarknaden:</pre><pre>1.Samma utbildningsmöjligheter för män och\r\nkvinnor.</pre><pre>2.Könsneutral arbetsvärdering -- som vi har fått in i\r\nvår lag via EG.</pre><pre>3.Jämnare arbetsfördelning i hemmen. Utan det får\r\nkvinnor i gemen aldrig den tid arbetsmarknaden\r\nkräver när det gäller högkvalificerade jobb. Även\r\nhär har Sverige följt EG och tillsatt en grupp som\r\nskall studera hur man får män att göra mer i\r\nhemmet och i sin familj, bl.a. genom att i större\r\nutsträckning sköta sina små barn.</pre><pre>Man skall också komma ihåg att familjeansvaret\r\ninte bara handlar om de första småbarnsåren. I\r\nSverige har familjediskussionen nästan bara\r\nhandlat om vården av små barn, men även äldre\r\nbarn behöver omsorg, fast av annat slag, för att\r\nkunna utvecklas till trygga, kapabla vuxna, i en\r\nvärld som sannolikt blir mycket hårdare än den som\r\nhär närvarande generationer har mött.</pre><pre>Det är bra att vi har en jämställdhetsminister som\r\ntar frågorna på allvar och som inser vårt offensiva\r\nläge på detta område, i synnerhet i förhållande till\r\nEG.</pre><pre>Samtidigt skall man inte tro att jämställdhet är så\r\nenkelt som samma jobb, samma inkomst, samma\r\nliv. Jämställdhet är mer av lika möjligheter, samma\r\nchanser att välja samma jobb och samma liv, men\r\ndet handlar också om att vara respekterad av sin\r\nfamilj och som människa i samhället som helhet --\r\nhelt oavsett vilket kön man har råkat födas till eller\r\nvilket liv man har valt. Det går att vara jämställd\r\nutan att ha exakt samma förvärvsinkomst som sin\r\npartner.</pre><pre>Civilrätten är också en viktig del av\r\njämställdhetslagstiftningen. Det inser många\r\nkvinnor som förlorade pensionsrättigheter när\r\nriksdagen för cirka tio år sedan fråntog kvinnan\r\ngiftorätten i familjens pensionsförsäkring.</pre><pre>Det ligger nära till hands att tro att alla partier i vår\r\nriksdag har samma genuina intresse av att driva på\r\nutvecklingen mot ett samhälle där män och kvinnor\r\nhar samma möjligheter. Det tror jag också att\r\ndebattörerna i denna debatt har. Jag ifrågasätter\r\ninte den politiska viljan, men jag beklagar det\r\nstarka fackliga inflytandet över den\r\nsocialdemokratiska politiken.</pre><pre>Det var sorgligt, om än inte förvånande, att i tisdags\r\nkonstatera att socialdemokraterna i\r\narbetsmarknadsutskottet satte fackets intressen\r\nframför kvinnornas. Ställningstagandet gällde\r\nhuruvida man skulle överväga ytterligare formella\r\nåtgärder mot arbetsmarknadsparter som inte lever\r\nupp till lagens minimikrav. De borgerliga partierna\r\när här beredda att driva på parterna och använda\r\nskärpta lagliga medel om parterna inte lever upp till\r\nkraven, medan socialdemokraterna helt hänvisade\r\ntill parterna. I valet mellan kvinnornas intressen\r\noch parternas valde man fackets -- ett upplysande\r\nbeslut för de kvinnor som vill skynda på\r\nutvecklingen mot ett mer jämställt samhälle.</pre><pre>När den nya jämställdhetslagen antogs våren 1991\r\ntog vi från moderathåll upp den fråga som nu på\r\nsistone fått förnyad aktualitet, nämligen hur man\r\nkommer åt sexuella trakasserier inom\r\nutbildningsväsendet. Jämställdhetslagen berör\r\nendast förhållandet mellan arbetstagare och\r\narbetsgivare, medan sexuella trakasserier på\r\nuniversiteten inte sorterar under detta. Enligt de\r\nundersökningar som gjorts är sådana trakasserier\r\nett påtagligt problem.</pre><pre>Om något är en jämställdhetsfråga så är det rätten\r\natt få sina kunskaper prövade på lika villkor, dvs.\r\natt ha samma möjligheter och samma rätt till\r\nutbildning. När vi moderater tog upp detta i\r\narbetsmarknadsutskottet våren 1991 hänvisade\r\nman till brottsbalken och sade att det inte går att\r\nkomma till rätta med problemen inom\r\njämställdhetslagen. Att brottsbalken inte riktigt\r\ntycks räcka för att i praktiken förhindra dessa\r\nmissförhållanden är tydligt. Att lagstiftningsvägen\r\nkomma åt problemen tycks besvärligt; mycket\r\nhandlar om attitydförändringar, som inom så\r\nmånga andra delar av jämställdhetsområdet. Nu\r\nhar man åtminstone på Stockholms universitet\r\nbörjat ta itu med problemen.</pre><pre>Så är det inom många delar av\r\njämställdhetspolitiken: även om lagen är en hjälp,\r\noch skall vara en hjälp, handlar det ytterst för\r\nkvinnor om att själva tillägna sig inflytande och\r\nmakt. Historien är inte precis späckad med grupper\r\nsom tilldelats sina rättigheter eller framgångar, utan\r\nsnarare finner man i historien otaliga exempel på\r\ngrupper som tröttnat på sin situation och som\r\ndärför kämpat sig till rättigheter, makt och\r\ninflytande. Det är det svenska kvinnor nu är i färd\r\nmed att göra. Det är vår uppgift att genom\r\nkönsneutrala regelverk i möjligaste mån stödja\r\ndenna process.</pre><pre>I detta anförande instämde Gullan Lindblad (m)\r\noch Johan Brohult (nyd).</pre><pre>Anf. 3  BARBRO WESTERHOLM (fp):</pre><pre>Herr talman! Som vanligt drunknar\r\njämställdhetsfrågorna i andra frågor. I dag döljs\r\njämställdhetsdebatten under rubriken\r\narbetsmarknadspolitik. Men jämställdhetsfrågorna\r\när mycket vidare än så. De rör hela livet, från\r\nvaggan till graven, vare sig vi finns ute på\r\narbetsmarknaden, i utbildning eller i den privata\r\nsfären.</pre><pre>Sätten att marginalisera kvinno- och\r\njämställdhetsfrågorna är många. Inom\r\nuniversitetsvärlden används begreppet\r\njämställdhetspoliser om dem som arbetar för\r\njämställdhet mellan män och kvinnor.\r\nSydsvenskans sportchef skriver att svenska\r\nidrottstjejer springer och ler och är för tunga i\r\nbaken. Det finns kvinnliga präster vars möjligheter\r\natt predika i kyrkan är starkt begränsade, och de är\r\nhänvisade till kontorsarbete etc. Min egen\r\ndotterson på fem år har på dagis lärt sig ramsan\r\n''Pojkar är bäst, flickor luktar ruttet fläsk'' -- fast\r\nhans systrar är ju undantagna.</pre><pre>Det här är saker som är svåra att komma åt. Det\r\nhandlar om attityder som grundläggs tidigt och som\r\ntar sig uttryck i användningen av såväl talspråk som\r\nkroppsspråk och handling.</pre><pre>Folkpartiets kvinnoförbund antog i våras ett\r\nkvinnopolitiskt program -- ett jämställdhetens\r\nABC -- där vi bl.a. tar upp att förskolepersonalen\r\noch lärarna har ett ansvar för att skapa attityder för\r\nett mer jämställt samhälle och ömsesidig respekt\r\nmellan pojkar och flickor, män och kvinnor. Vi\r\nanser att skolorna måste aktiveras att bedriva\r\njämställdhetsprojekt med eleverna och att det\r\navsätts särskilda projektpengar för detta.</pre><pre>Det handlar också om att uppmärksamma\r\nföräldrarna på att pojkar och flickor behandlas\r\nolika. Dessa frågor behöver tas upp i\r\nföräldrautbildningen i ökad utsträckning.</pre><pre>En annan fråga som jag vill ta upp i det här\r\nsammanhanget är den ekonomiska krisen och hur\r\nkrispaketen slår i olika grupper i samhället. Både\r\nkvinnor och män måste naturligtvis ta sin andel av\r\nansvaret för att lösa krisen, men bördorna måste\r\nfördelas rättvist. När nu krispaketens propositioner\r\nkommer anser vi att de måste innehålla\r\nkonsekvensanalyser för olika grupper i samhället,\r\ninkl. kvinnorna, så att var och en ser hur åtgärderna\r\nslår i olika grupper.</pre><pre>I vårt kvinnopolitiska program skriver vi: ''FPK\r\nanser att politiska beslut, som har ekonomisk\r\ninnebörd, bör innehålla en särskild\r\nkonsekvensanalys avseende effekterna för kvinnor.\r\nAnalysen skall redovisas offentligt.''</pre><pre>Den tredje frågan jag vill beröra är den\r\njämställdhetsrörelse som är på gång på grund av\r\nvalresultatet förra hösten, då andelen kvinnor i\r\nriksdagen minskade, men också i en del andra\r\npolitiska församlingar. Detta ledde till en vrede,\r\nsom sedan har utmynnat i skapande av nätverk,\r\naktivering av det kvinnoparti som redan fanns och\r\ntankar på ett nytt kvinnoparti. Det är en hälsosam\r\nreaktion, som inrymmer krav på ökat samarbete\r\nmellan kvinnor över partigränserna.</pre><pre>Låt mig säga att jag inte tror att skapande av ett\r\nkvinnoparti är den bästa modellen. Jag tror att det\r\när mycket bättre att jämställdhetsarbetet får en mer\r\nframskjuten plats i de partier vi har. Det finns ju\r\nförenande och åtskiljande frågor i kvinno- och\r\njämställdhetspolitiken. Forskningspolitiken, frågor\r\nom kvinnors hälsa, kvinnovåld är exempel på\r\nområden där vi har i stort sett gemensam syn, men\r\ndet finns andra områden där vi skiljer oss åt. Jag\r\ntänker på familjepolitiken, som är en fråga där vi\r\nhar olika åsikter i den borgerliga gruppen. Jag\r\ntänker på lagstiftning om rätten till barnomsorg,\r\nsom mitt parti företräder, och om vårdnadsbidrag\r\nkontra barnkonto. Det har på sistone varit väldigt\r\ntyst från oppositionen. Vad Ny demokrati tycker i\r\nfamiljepolitiken över huvud taget är jag inte heller\r\nklar över, men kanske Johan Brohult har något att\r\nsäga på den punkten.</pre><pre>EG och jämställdheten har diskuterats tidigare\r\nunder den allmänpolitiska debatten, men jag vill\r\naktualisera frågan igen. Hotbilder har målats upp\r\nom att kvinnorna skulle trängas tillbaka till\r\nhemmen igen. Men hur förklarar avsändarna av\r\nhotbilderna då det faktum att danska kvinnor under\r\nden tid Danmark har varit med i EG har fått en\r\nmycket framskjuten plats på arbetsmarknaden? De\r\nligger i dag nästan på Sveriges nivå. Danmark har\r\n78 % och vi har 81 % av kvinnorna ute i\r\nförvärvsarbete.</pre><pre>När man väger för- och nackdelar med ett inträde\r\nmot varandra och ser det ur ett kvinnoperspektiv\r\növerväger fördelarna -- det är min övertygelse.\r\nKvinnors valfrihet när det gäller hemarbete och\r\nyrkesliv främjas av att ett land har en god ekonomi,\r\noch för att vi skall få en positiv utveckling i Sverige\r\nfordras det att vi finns med i den gemensamma\r\nmarknaden, inte står utanför den.</pre><pre>Anf. 4  KARIN STARRIN (c):</pre><pre>Herr talman! Varför har kvinnor inget eller mycket\r\nlitet förtroende för politiker? När Aftonbladet\r\nunder sparpaketsuppgörelsen gjorde en\r\nenkätundersökning om det fick alla våra\r\npartiledare låga siffror. Nästan hälften av\r\nkvinnorna vill inte ha någon uppfattning alls om\r\npolitikerna.</pre><pre>I dagens ekonomiska diskussion förs\r\nförhandlingarna på en sådan nivå att kvinnor inte\r\nkänner igen sig. Det är mycket olyckligt eftersom\r\nförslagen i allra högsta grad berör kvinnor.\r\nSparpaketen diskuteras i termer av\r\nvalutaspekulationer, marginalräntor,\r\ntransfereringar och skatteväxlingar. Men vad blir\r\ndet för effekter av allt det här i det praktiska livet?\r\nDet har gjorts beräkningar som visar hur\r\nbesparingarna drabbar kvinnor respektive män. Vi\r\nmåste få veta hur de har utfallit. Jag har just i dag\r\nställt en fråga om det till jämställdhetsministern.\r\nJag tycker att det är viktigt att få klara siffror om\r\ndetta.</pre><pre>Den fördelningsgrupp som finns på\r\nfinansdepartementet har nu en mycket viktigt\r\nuppgift när det gäller att förklara hur nödvändiga\r\nkrisåtgärderna är och att belysa att alla måste vara\r\nmed och betala. Ännu har jag inte sett något av dess\r\narbete.</pre><pre>Vi kan nu i stället läsa olika rapporter från\r\nframstående ekonomer som drar olika slutsatser,\r\noch det är mycket förvirrande. LO:s rapport visar\r\natt eftersom man nu minskar den inhemska\r\nköpkraften genom att göra det dyrare för alla att\r\näta, bo och leva så tar man bort en stor del av\r\nföretagens möjligheter att sälja. Och depressionen\r\nblir ännu värre.</pre><pre>Andra rapporter säger att kostnadsnivåerna till\r\nvarje pris måste sänkas, och en del förordar\r\ndevalvering. Ingvar Carlsson tror att man kan\r\nbeställa ett ekonomiskt geni som kommer med nya\r\nteorier och därmed klarar Sverige ur den kris som\r\nden under 80-talet förda socialdemokratiska\r\npolitiken har försatt oss i. Den enda hållfasta\r\nekonomiska politiken är en praktisk, sund ekonomi\r\nmed vinstresultat som mål och utan spekulationer\r\nmed vare sig pengar eller fastigheter. Här behövs\r\ndet fler kvinnliga ekonomer -- det är jag helt\r\növertygad om -- så att vi får de kvinnliga\r\nvärderingarna med i beräkningarna från början.</pre><pre>För att vi skall kunna ha en bra välfärd med god\r\nbarnomsorg, bra utbildning, säker sjukvård och en\r\ntrygg äldreomsorg måste räntorna enligt min\r\nuppfattning ned. Detta hör ihop. Därför måste vi\r\ntillsammans bidra med ökade skatter och minskade\r\nförmåner. Men det får inte ensidigt vara kvinnans\r\ntrygghet och rättigheter som offras.</pre><pre>Herr talman! Lönediskussionerna är i full gång.\r\nMarknadens avtalsparter måste ta sitt ansvar och\r\nsnabbt träffa avtal. Det har stor betydelse för\r\nsvensk trovärdighet.</pre><pre>Under senare delen av 80-talet har\r\nlöneskillnaderna mellan män och kvinnor ökat. I\r\ngår kunde vi på Ekot höra vilka enorma\r\nlöneskillnader som finns, inte minst inom\r\nsjukvården. Läkare har fem till sju gånger mer\r\nbetalt än övrig sjukvårdspersonal. Och naturligtvis\r\nskall de ha mer betalt eftersom de har större ansvar,\r\nstudieskulder etc., men det kan inte vara rimligt\r\nmed sådana enorma skillnader. Och det är bara ett\r\nexempel.</pre><pre>Under den intensivaste delen av högkonjunkturen\r\nvar det inte låginkomsttagarna som fick de största\r\nlönepåslagen, utan de som redan hade höga löner\r\nfick ännu högre löner. Det är häpnadsväckande.\r\nMen slutsatsen av den utvecklingen måste bli att nu\r\nnär vi har lågkonjunktur så måste de med låga\r\ninkomster få påslagen, om det nu över huvud taget\r\nfinns några utrymmen för lönepåslag. Det krav vi\r\nnu måste ställa på arbetsmarknadens parter är att\r\ndet är låginkomsttagarna som skall ha de ev.\r\nlöneökningar som det finns utrymme för.</pre><pre>Herr talman! Vi läser dagligen om överfall,\r\nvåldtäkter, rån och slagsmål. Respekten för\r\nmänniskors liv och människors egendom minskar.\r\nDet behövs på flera områden skärpningar i svensk\r\nlagstiftning för att återvinna repekten. När\r\nlösningen ligger i att kvinnor skall få livvakt för att\r\nkänna sig säkra har det gått för långt, tycker jag. Vi\r\ncenterkvinnor anser att det måste vara en absolut\r\nsista utväg. Naturligtvis är det gärningsmännen som\r\nmåste få sin integritet minskad -- det är i huvudsak\r\nde som måste bevakas.</pre><pre>Arbetssituationen i vårt land är mycket tuff. Det är\r\nnu viktigt att vi åstadkommer fler arbetsplatser,\r\ninte minst för kvinnor. Regering och riksdag måste\r\nfortsätta att vidta kraftfulla åtgärder mot\r\narbetslösheten. Arbetslinjen måste gälla. Det är\r\nviktigt, inte minst för kvinnorna.</pre><pre>Anf. 5  FÖRSTE VICE TALMANNEN:</pre><pre>Jag ger nu Johan Brohult replik på Barbro\r\nWesterholms anförande, eftersom Johan Brohult\r\nvar apostroferad i det anförandet.</pre><pre>Anf. 6  JOHAN BROHULT (nyd) replik:</pre><pre>Herr talman! Jag tackar talmannen för detta. Det\r\nkonstaterades att jag var ett borderlinefall -- det var\r\ntveksamt om jag skulle kunna få en replik. Det\r\nkanske är det faktum att det är så många kvinnor\r\noch så få män här som gör mig till detta\r\nborderlinefall.</pre><pre>Barbro Westerholm frågade mig var Ny demokrati\r\nstår då det gäller de här viktiga kvinnofrågorna. En\r\ndel av svaret gav jag då jag instämde i Charlotte\r\nCederschiölds anförande.</pre><pre>Vi har i vårt parti tyvärr försummat\r\nkvinnofrågorna, vilket bl.a. har fått till resultat att\r\nvi befinner oss på jumboplats när det gäller antalet\r\nkvinnor i förhållande till antalet män. Detta är\r\nnågonting som vi får ta tag i.</pre><pre>Det är då viktigt att framhålla att vi verkligen\r\nstöder allt som kan bidra till kvinnofrid. Vi har\r\nabsolut ingen annan uppfattning än den som här har\r\nkommit till uttryck om det.</pre><pre>I detta sammanhang kanske jag får framhålla att\r\ndet från en del partikamrater har kommit en del\r\nosolidariska förslag om bordellhus och liknande.\r\nJag har i alla fall som partiets representant i\r\nsocialutskottet starkt tagit avstånd från sådana\r\ntankar.</pre><pre>Anf. 7  MARGARETA WINBERG (s):</pre><pre>Herr talman! Det finns en växande kvinnovrede i\r\nvårt land, och det är egentligen inte så märkligt.\r\nDen politik som nu präglar samhällsutvecklingen\r\nhar haft och har sin udd riktad mot just kvinnor.\r\nPrecis som Charlotte Cederschiöld sade tar nu\r\nmånga kvinnor saken i egna händer; de förstår vad\r\nkvinnoförbunden länge har förstått, nämligen att\r\ningen frivilligt lämnar ifrån sig makten -- den måste\r\nman ta.</pre><pre>Nu höjs allt fler röster från kvinnor utanför\r\nriksdagen och utanför de etablerade partierna för\r\natt vi kvinnor i riksdagen skall gå samman och\r\nförsvara de positioner som kvinnorna i Sverige har\r\nuppnått. I förra veckan ställde Maria-Pia Boethius\r\nen berättigad fråga om det i en artikel i Dagens\r\nNyheter. Därför vill jag ägna de minuter som jag\r\nhar till mitt förfogande åt att fråga er andra som är\r\nmed i den här omgången av debatten om ni är\r\nintresserade av ett samarbete över partigränserna.\r\nNär våra manliga partiledare nu har lyckats med\r\nuppgörelser vore det väl konstigt om inte vi på\r\nsamma sätt skulle kunna värna kvinnorna. Eller?</pre><pre>Då tänker jag främst på de grundläggande, viktiga\r\nkvinnofrågorna. För oss s-kvinnor är det\r\nkvinnornas egna arbete som är grunden för\r\njämställdhet. Med det egna arbetet följer den egna\r\ninkomsten, oberoendet och friheten. Och visst har\r\nvi lyckats i Sverige. 84 % av kvinnorna mellan 16\r\noch 64 år har ett eget arbete. Ett av problemen är\r\nden låga lönen. Var tredje kvinna tjänar mindre än\r\n10 000 kr i månaden; det gör bara var tionde man.\r\nInom alla yrkesgrupper och i samtliga tre stora\r\nfackliga organisationer ligger kvinnor betydligt\r\nlägre i lön än sina manliga kolleger.</pre><pre>Karin Starrin framhöll vikten av att satsa på de\r\nlågavlönade. Jag vet att man i\r\narbetsmarknadsutskottet nu har enats om en\r\nskrivning som innebär att satsningen på att minska\r\nlöneklyftorna är den stora jämställdhetsfrågan\r\nunder 90-talet. Så långt var man enig. Men när det\r\ngällde frågan hur man skall gå vidare skilde man sig\r\nåt.</pre><pre>Jag vill gärna fråga varför de borgerliga partierna\r\ninte fullföljer den här linjen och ställer upp på\r\ntanken att återinföra den solidariska lönepolitiken.\r\nDet var ju under tider med solidarisk lönepolitik,\r\nungefär fram till 1985, som klyftan mellan låg- och\r\nhögavlönade minskade och därmed också mellan\r\nkvinnors och mäns löner. Från 1985, när principen\r\nom den solidariska lönepolitiken mer eller mindre\r\nslogs sönder till förmån för individuella lokala\r\nförhandlingar förbundsvis, började löneklyftorna\r\nöka igen.</pre><pre>Visst borde vi kvinnor här i riksdagen kunna ena\r\noss om att löneskillnaderna är en stor fråga och att\r\nvi måste satsa på de lågavlönade och därmed stötta\r\nupp fackföreningsrörelsen, som nu kämpar för just\r\ndet. Då får vi också sätta den solidariska\r\nlönepolitiken i centrum.</pre><pre>57,4 % av kvinnorna arbetar inom offentlig sektor.\r\nDe behövs där därför att vård och omsorg av barn\r\noch gamla alltid måste utföras. Organiserar vi det\r\ninte tillsammans görs det på ett annat vis, och det\r\nbetyder att vi kvinnor gör det privat. Vi lämnar inte\r\nbarnen och de gamla på gatan.</pre><pre>Genom statens indragningar av statsbidrag till\r\nkommunerna hotas nu vården och omsorgen. Det\r\nkan vi höra på radio och läsa om i tidningarna.\r\nDärmed hotas kvinnornas trygghet när de jobbar\r\noch många kvinnojobb -- lärare, vårdpersonal,\r\nlokalvårdare, undersköterskor, osv. Nog borde väl\r\nvi kvinnor här i riksdagen kunna gå samman om\r\nkravet att kommunerna måste få sina statsbidrag så\r\natt våra barn och gamla får sin vård och så att\r\nkvinnorna kan känna trygghet i sina jobb?</pre><pre>Det har bildats ännu ett nätverk för kvinnor. Det\r\nbestår av ensamstående kvinnor som inte får vanligt\r\nunderhåll från papporna till sina barn. De har\r\nhittills fått ett generellt bidragsförskott. Nu har det\r\ni en departementspromemoria föreslagits att detta\r\nskall göras om och att bidragsförskotten skall\r\ninkomstprövas. Det är inte bra, tycker vi s-kvinnor.\r\nDet medför att man frångår den generella\r\nvälfärdens princip, och det gör att många kvinnor\r\nfastnar i fattigdomsfällan, dvs. att det inte lönar sig\r\natt höja sin lön.</pre><pre>Det nya nätverket väntar sig också att vi kvinnor i\r\nriksdagen stöder dem i deras kamp mot en\r\nförsämring. Kan vi här gå samman och hjälpa dem?</pre><pre>Ytterligare en stor fråga för många kvinnor är\r\npensionerna. Bara 20  av de nyblivna\r\npensionärerna har 30 arbetsår. Medelpoängen för\r\nkvinnor är 2,84 och för män 4,13. En\r\npensionsberedning arbetar med dessa frågor, och vi\r\nvet ännu inte vilket resultat den kommer till.</pre><pre>Är vi beredda att samarbeta i den frågan för att\r\nskapa ett rättvisare system som gynnar just\r\nkvinnor?</pre><pre>Precis som Karin Starrin sade är det viktigt att få\r\nveta hur krisuppgörelsen slår för olika personer.\r\nDet är klart att de fattiga kvinnorna drabbas av den\r\nuppgörelse som våra partier har gått samman om.\r\nHur mycket de drabbas råder det delade meningar\r\nom. LO hävdar exempelvis att en ensamstående\r\nkvinna med ett barn och en inkomst på 133 000 kr\r\nkommer att förlora drygt 6 000 kr nästa år. Det är\r\noerhört viktigt för oss att få det här klarlagt. Jag\r\nhåller med Karin Starrin om att det bara är\r\nregeringen som kan ge oss ett officiellt besked på\r\nden punkten. Vi kan inte acceptera förslaget från\r\ninvandrarministern -- som också har hand om\r\njämställdhetsfrågorna --, nämligen en uträkning på\r\nhushållsbasis. Om man anser att kvinnor och män\r\när självständiga individer, skall det även gälla här.\r\nJag tycker att vi skall gå samman.</pre><pre>Anf. 8  CHARLOTTE CEDERSCHIÖLD (m)\r\nreplik:</pre><pre>Herr talman! Mot bakgrund av det som Margareta\r\nWinberg framförde är det förvånande att\r\nSocialdemokraterna inte ställde några särskilda\r\nkrav på kommunbidrag i krisuppgörelsen.</pre><pre>Jag har emellertid begärt ordet framför allt för att\r\nsvara på Margareta Winbergs fråga om huruvida de\r\nandra kvinnoförbunden vill samarbeta. Det har vi\r\nvisat att vi vill. Men det gäller vissa frågor. Ett bra\r\nexempel är det ämne som Johan Brohult tog upp.\r\nHorribla förslag om bordeller skall man från\r\nkvinnohåll motarbeta så mycket det går. Vi får\r\ntydligen också hjälp inifrån Ny demokrati.\r\nVåldsfrågor är det också bra att samarbeta om.</pre><pre>Det finns dock ideologiska skillnader mellan\r\nModerata samlingspartiet och\r\nSocialdemokraterna, oavsett om det är kvinnor\r\neller män som debatterar. Över de ideologiska\r\nskiljelinjerna kommer vi inte att samarbeta.</pre><pre>Vi Moderater tycker att utbildningsinvestering\r\nskall löna sig för både män och kvinnor. Det skall\r\nlöna sig att vara duktig i jobbet och sträva framåt.\r\nOm samhället inte utformas på det sättet kommer\r\nden ekonomiska utvecklingen inte att bli gynnsam.\r\nDet kommer att drabba de svagaste grupperna,\r\nsom tyvärr för närvarande utgörs av kvinnor.</pre><pre>Vi kommer således inte att arbeta över de\r\nideologiska skiljelinjerna. Vi stöder inte heller den\r\nståndpunkt som Socialdemokraterna har intagit när\r\ndet gäller att sätta fackens intresse framför\r\nkvinnornas. I det valet håller vi på kvinnornas\r\nintressen.</pre><pre>Anf. 9  MARGARETA WINBERG (s)\r\nreplik:</pre><pre>Herr talman! Jag måste rätta Charlotte\r\nCederschiöld på en punkt. Hon sade att vi inte har\r\nställt några krav på kommunbidraget. Charlotte\r\nCederschiöld vet nog, likaväl som jag, att dessa 7,5\r\nmiljarder i statsbidrag till kommunerna var under\r\ndiskussion. Man diskuterade också den ytterligare\r\nindragning på 10 miljarder som den borgerliga\r\nregeringen har aviserat. Eftersom de borgerliga\r\npartierna i regeringen inte ville göra något åt detta,\r\nsläppte man det. Därför ställde jag min fråga. Det\r\när av ett vitalt kvinnointresse att kommunerna får\r\ndessa pengar.</pre><pre>Behovet i den kommunala sektorn kommer att öka\r\nmed 2 % fr.o.m. nästa år. Volymen minskar med\r\n2  nästa år. Det är första gången på decennier\r\nsom volymen minskar. Det betyder att service, vård\r\noch omsorg kommer att reduceras. Det betyder\r\nockså att många kvinnor mister sina jobb.\r\nKommunerna behöver dessa pengar. Det ville vi\r\nåstadkomma i förhandlingarna, men det gick inte\r\nde borgerliga partierna med på.</pre><pre>Charlotte Cederschiöld säger också att det skall\r\nlöna sig att vara duktig på jobbet. Visst skall det\r\ngöra det. Jag vet att många sjukvårdsbiträden,\r\nlokalvårdare m.fl. gör sitt yttersta och är mycket\r\nduktiga. Som tack får de nu se att löneklyftorna\r\nmellan de låg- och högavlönade ökar ytterligare.\r\nJag frågar därför om Charlotte Cederschiöld är\r\nberedd att gå samman med oss andra och satsa på\r\nde lågavlönade, som i det här fallet är kvinnorna.</pre><pre>Anf. 10  CHARLOTTE CEDERSCHIÖLD\r\n(m) replik:</pre><pre>Herr talman! Vi känner igen bidragslinjen och talet\r\nom att behoven ökar. Visst är det så att behoven\r\nökar. I dessa frågor, liksom i alla andra frågor, är\r\nman dock tvungen att koppla möjligheterna till\r\nresurserna. Mot behoven måste vi ställa de\r\nfinansieringsmöjligheter vi har. Det går inte att\r\nbara tala om behoven. Finansieringen är en viktig\r\ndel.</pre><pre>Jag tror att det är ganska svårt för oss att nu här i\r\nkammaren föra en debatt om krisuppgörelsen. Vi\r\nskulle säkert kunna sätta oss ner och göra\r\nändringar, men det skulle inte hjälpa så mycket. Vi\r\nfår nog lämna den debatten.</pre><pre>Jag tror att vi har mycket likartade uppfattningar\r\nnär det gäller sjukvårdsbiträdenas möjligheter till\r\nlöneutveckling. Det duktiga sjukvårdsbiträdet\r\nborde få högre lön. Vi vill ha mer av individuell\r\nlönesättning och mindre av kollektiv lönesättning.\r\nJag tycker att det mycket duktiga sjukvårdsbiträdet\r\nskall ha bättre betalt än en kollega som kanske är\r\nmindre duktig.</pre><pre>Anf. 11  MARGARETA WINBERG (s)\r\nreplik:</pre><pre>Herr talman! Nu säger Charlotte Cederschiöld att\r\nhon vill lämna debatten om krisuppgörelsen, men\r\ndet var hon själv som tog upp den. Det var därför\r\njag påpekade att hon hade fel.</pre><pre>Jag konsterar att hon inte är intresserad av någon\r\ndebatt om de lågavlönade, utan här gäller det\r\nindividuella lönesättningar. Vi har erfarenheter\r\nfrån år 1985 och framåt som säger att individuell\r\nlönesättning inte gynnar kvinnor och de\r\nlågavlönade.</pre><pre>Förste vice talmannen anmälde att Charlotte\r\nCederschiöld anhållit att till protokollet få\r\nantecknat att hon inte ägde rätt till yttterligare\r\nreplik.</pre><pre>Anf. 12  BARBRO WESTERHOLM (fp)\r\nreplik:</pre><pre>Herr talman! Jag tycker också att yrken inom vård\r\noch omsorg och socialtjänst är gravt\r\nundervärderade i lönekuvertet. Det har varit så\r\nalltsedan 1800-talet, då Florence Nightingale bröt\r\nväg. Man behöver göra något åt denna orättvisa.\r\nPolitiker skall inte lägga sig i avtalsförhandlingar.\r\nDetta får därför stå som en meningsyttring.</pre><pre>Likalönsprincipen måste gälla. Det finns stora\r\norättvisor i olika yrken mellan män och kvinnor.</pre><pre>Om man skall gå ifrån krispaketets besparingskrav\r\ntycker jag att man har en skyldighet att komma med\r\nalternativa förslag. Vi har en regering som har\r\nkommit överens om ett krispaket. Jag har efterlyst\r\nkonsekvensbeskrivningar så att vi i den framtida\r\npolitiska verksamheten kan mildra åtgärderna\r\nnågot. Man måste då veta varifrån man skall ta\r\npengarna. Just nu är det ganska tomt i kassan.</pre><pre>Jag sitter med i arbetsgruppen som arbetar med\r\npensionerna. Utredningen syftar till att utjämna de\r\norättvisor som finns i dagens system och att skapa\r\nett system som bygger på livsinkomst där obetalt\r\narbete kan inräknas. Delning av pensionspoäng\r\nskall vara en frivillig möjlighet. Det motsätter sig\r\ndock Margreta Winbergs parti. Jag undrar vad ni\r\nhar för skäl. Om man i ett parförhållande vill räkna\r\npensionspoängen som en gemensam tillgång och\r\ndela på den, tycker vi att det skall vara möjligt. Det\r\nbidrar till jämställdheten.</pre><pre>Anf. 13  MARGARETA WINBERG (s)\r\nreplik:</pre><pre>Herr talman! Det är bra att Barbro Westerholm\r\nhävdar vårdpersonalens intressen. Den är lågt\r\nbetald och undervärderad. Barbro Westerholm\r\nsäger också att vi inte skall lägga oss i\r\navtalsförhandlingarna. Jag vet det. Vad som behövs\r\när emellertid en stark opinion, som kan bidra till att\r\nde fackliga organisationerna får igenom sina krav\r\npå satsningar på de lågavlönade. Det är därför\r\nviktigt att vi här i riksdagen kommer med\r\nmeningsyttringar. Jag förstår att vi har stöd av\r\nFolkpartiet och Centern.</pre><pre>Hur är det egentligen med den solidariska\r\nlönepolitikens princip? Det är en sak att säga att\r\nman stöttar de lågavlönade, men sedan måste man\r\nta konsekvenserna av det. Hur ser Barbro\r\nWesterholm och Folkpatiets kvinnoförbund på den\r\nsolidariska lönepolitiken?</pre><pre>Jag kan konstatera att Centern, Folkpartiet och vi\r\nSocialdemokrater är överens om att det behövs\r\nkonsekvensbeskrivningar av krispaketet. Jag\r\nmenar inte att det skall leda till att uppgörelsen görs\r\nom eller bryts upp. Det är dock viktigt att inför\r\nframtiden veta hur sådana här uppgörelser slår för\r\nolika individer i en familj.</pre><pre>Anf. 14  BARBRO WESTERHOLM (fp)\r\nreplik:</pre><pre>Herr talman! För att återknyta till frågan om\r\nsamarbete över partigränserna kanske det vore\r\nklokt av oss att fundera över var framtida\r\nbesparingar bör göras för att mildra\r\nkonsekvenserna för kvinnorna.</pre><pre>Jag tycker att man skall värderas efter insats i\r\nlönepolitiken. Jag kan inte se att det finns några\r\nuppgifter som är viktigare än att vårda och ta ansvar\r\nför andra människors liv och hälsa. Därför tycker\r\njag att vårdpersonalens arbete är undervärderat.\r\nDet ligger vid sidan av frågan om den solidariska\r\nlönepolitiken.</pre><pre>Vi arbetar nu med morgondagens pensionssystem.\r\nVi ser att systemet slår orättvist för dem som\r\npensioneras enligt dagens system. Lågavlönade\r\nkvinnor som har arbetat sedan tonåren kan t.ex. ha\r\nbetalat in betydligt mera i pension än vad de får ut,\r\njämfört med de högavlönade som har varit ute på\r\narbetsmarkanden under kortare tid. Jag tycker att\r\nvi kvinnor över partigränserna bör återkomma till\r\ndenna fråga för att se vad vi kan göra för den\r\nberörda kvinnogruppen.</pre><pre>Anf. 15  MARGARETA WINBERG (s)\r\nreplik:</pre><pre>Herr talman! Det sista Barbro Westerholm sade i\r\nsin replik tycker jag är bra. Jag håller med om att vi\r\nbehöver gå samman och diskutera det problemet.</pre><pre>Däremot delar jag inte uppfattningen om delning\r\nav pensionspoäng. Jag har litet svårt att se vad det\r\nhar med jämställdheten att göra. Vi får ändå\r\nhoppas att vi i framtiden skall kunna räkna varje\r\nindivid i en familj som en person, och att varje\r\nindivid har sin lön och så småningom sin pension.</pre><pre>Barbro Westerholm säger att vi skall värdera\r\narbetet inom vård och omsorg. Men det är ju inte\r\nvi som förhandlar, och vi vet vilka värderingar de\r\nsom förhandlar har. Nu har vi lyckligtvis kunnat se\r\natt de fackliga organisationerna vill satsa på de\r\nlågavlönade. De börjar nu kanske inse att arbete\r\nmed människor har stor betydelse och är värt\r\nmycket mera än vad man har tyckt tidigare. Det är\r\ndär den solidariska lönepolitiken kommer in.\r\nDärför har jag mycket svårt att förstå motståndet\r\nmot att acceptera den.</pre><pre>Förste vice talmannen anmälde att Barbro\r\nWesterholm anhållit att till protokollet få antecknat\r\natt hon inte ägde rätt till ytterligare replik.</pre><pre>Anf. 16  KARIN STARRIN (c) replik:</pre><pre>Herr talman! Jag välkomnar verkligen Margareta\r\nWinbergs vilja att samarbeta mer över\r\npartigränserna. Jag tycker att det är värt att notera\r\natt denna vilja är mycket större nu när\r\nSocialdemokraterna sitter i opposition än den var\r\ntidigare. Vi har tidigare gjort några sporadiska\r\nförsök att samarbeta i vissa gemensamma\r\nfrågeställningar. Vi lyckades i de fåtal frågor där vi\r\nvar överens över partigränserna. Nu kanske vi\r\nkommer att få se flera resultat, eftersom\r\nSocialdemokraterna har en helt annan vilja till\r\nsamarbete.</pre><pre>Jag håller med om att vi måste sträva efter att det\r\negna arbetet skall vara en självklarhet för kvinnor.\r\nDen egna inkomsten måste gälla, så att man kan\r\nförsörja sig själv.</pre><pre>Vi måste få en mer rättvis lönesättning. Vi kan inte\r\nacceptera de löneskillnader som finns i dag. Hur\r\nskall vi gå till väga med det arbetet? Jo, det gäller\r\nnaturligtvis att driva den opinionen och påverka de\r\navtalsparter som skall förhandla.</pre><pre>Varför är det så självklart att säga att kvinnorna inte\r\nskall vara med och förhandla? Vi måste naturligtvis\r\nockså våga ta upp den kampen och se till att kvinnor\r\nsitter med i de beslutande instanserna i\r\nfackförbunden. Det måste också vara en gemensam\r\nmålsättning för oss.</pre><pre>Det skall vara individuell lönesättning efter\r\nprestation. Ett rättvist lönetänkande måste\r\nnaturligtvis ligga i botten även i ett sådant system.</pre><pre>I våras förde vi en dikussion om kommunernas\r\nstatsbidrag. Vi måste tolerera och acceptera en\r\nindragning för att klara den svenska ekonomin.\r\nDessa pengar finns egentligen inte. Kommunerna\r\nfår stora delar av statsbidraget efter gjorda insatser.</pre><pre>Margareta Winberg talade om rättvisa pensioner.\r\nVi centerkvinnor säger att vi skall ha rättvisa\r\npensioner. Nu utreder man ett nytt pensionssystem.\r\nDet är viktigt att det kommer att finnas en rejäl\r\ngrundpension i botten. I annat fall kommer\r\nkvinnorna att få låga pensioner även i\r\nfortsättningen.</pre><pre>Anf. 17  MARGARETA WINBERG (s)\r\nreplik:</pre><pre>Herr talman! Först till detta med\r\nkommunbidraget -- det statliga bidraget till\r\nkommunerna. Det är konstigt att det inte finns\r\nandra sektorer som man kan spara på, och det är\r\nkonstigt att det alltid är för de områden där kvinnor\r\narbetar som man hävdar att vi skall dra in. Det\r\nbetyder ytterligare frivilligarbete.</pre><pre>Man skulle kunna roa sig med att tänka hur det\r\nskulle se ut om männen arbetade lika mycket\r\nfrivilligt som kvinnorna gör -- släckte bränder om\r\nde hade lust, lagade vägar, byggde dagis osv. Men\r\ndet är det aldrig fråga om, utan det är alltid på de\r\nområden där kvinnor arbetar som vi skall ha\r\nytterligare frivilligt arbete. Det är en mycket\r\nkonstig logik, tycker jag.</pre><pre>Ingen av de andra partiernas representanter har\r\nsvarat på frågan om bidragsförskottet, Karin\r\nStarrin. Då vill jag fråga: Hur ställer sig Karin\r\nStarrin till det förslag som nu cirkulerar, att man\r\nskall inkomstpröva bidragsförskottet? Kan Karin\r\nStarrin tänka sig att kämpa emot det förslaget, för\r\natt på det här området behålla den generella\r\nvälfärdspolitiken?</pre><pre>Sedan säger Karin Starrin att vi måste vara med och\r\nförhandla. Det bestämmer ju inte vi här i\r\nriksdagen. Vi arbetar mycket ihop med de fackligt\r\nverksamma kvinnorna för att stötta och uppmuntra\r\ndem, så att de skall våga ta steget upp och bli\r\nförhandlare. Men vad de behöver är ju\r\nopinionsstöd för att de skall våga satsa på de\r\nlågavlönade.</pre><pre>Under den tid då vi hade solidarisk lönepolitik\r\nvisade det sig att klyftan mellan hög- och\r\nlågavlönade minskade. När man övergav den\r\nprincipen, ökade återigen klyftorna. Vill man\r\nminska löneklyftorna, så finns det alltså ett\r\ninstrument. Jag begriper inte varför inte ni i de\r\nborgerliga kvinnoförbunden vill använda det\r\ninstrumentet -- om ni nu värnar om de lågavlönade\r\nkvinnorna.</pre><pre>Anf. 18  KARIN STARRIN (c) replik:</pre><pre>Herr talman! Som svar till till Margareta Winberg\r\nvill jag betona att vi tror på kvinnorna. Vi tror på\r\nderas egna möjligheter och egna sätt att visa att\r\nman är duktig i sitt arbete, så att man är berättigad\r\ntill en riktig, skälig lönenivå.</pre><pre>Det är också viktigt att man håller ihop med ett\r\nökat engagemang i de här frågorna. Jag anser att\r\ndet är passiviserande att tycka att en rättvis\r\nlönepolitik bara skall gå ut på att man tittar i en\r\nlönetabell och läser av att det och det arbetet skall\r\nge den och den inkomsten. Jag tror på kvinnorna,\r\nmen jag tycker att vi nu kan göra viktiga insatser\r\ngenom att trycka på inför avtalsmarknadens parter\r\noch verkligen få ökad förståelse för våra krav. Och\r\njag tycker att vi är på god väg därvidlag.</pre><pre>Margareta Winberg kom in på en ny fråga -- hur vi\r\nställer oss till bidragsförskotten. Från\r\ncenterkvinnorna har vi i remissomgången svarat att\r\ndet är oerhört viktigt att vi hittar ett system som ger\r\nmer tid för barnen och föräldrarna -- i det här fallet\r\nså att barnen skall få mer tid med både pappan och\r\nmamman. Vi tycker inte att man hittar det systemet\r\ngenom att enbart inkomstpröva bidragsförskotten,\r\noch sedan kanske låta detta gå ut över\r\nbostadsbidragen. Jag tror att Margareta Winberg\r\noch jag hyser samma stora skepsis inför det här\r\nförslaget som vi har sett i dagsläget. Vi önskar ett\r\nmer utvecklat förslag i den frågan.</pre><pre>När det gäller statsbidragsstödet tycker jag att det\r\när mycket viktigt att alla parter känner ansvar. Det\r\ngår inte bara, för att vi är kvinnor och för att den\r\nstörsta kvinnliga arbetsmarknaden har varit inom\r\noffentlig sektor -- och inom kommunsektorn -- att\r\ntro att det går att hitta finansieringar genom\r\nstatsbidraget. Vi måste se på alternativa vägar. Och\r\ndet som är viktigt när det gäller kommunernas\r\nuppgifter är ju de servicetjänster som hela tiden\r\nmåste utföras åt kommuninvånarna. Man kan hitta\r\nolika vägar att få dessa servicetjänster utförda. Det\r\nbehöver inte bara ske i kommunal regi.</pre><pre>Anf. 19  MARGARETA WINBERG (s)\r\nreplik:</pre><pre>Herr talman! Till det senast anförda vill jag säga att\r\njag vet att det kan ske i annan regi. Men pengarna\r\nvill ju ändå de ha som utför tjänsterna. Det handlar\r\negentligen inte om en privatisering av\r\nverksamheter, utan det handlar om en privatisering\r\nav våra skattepengar. Vi lämnar ifrån oss bidraget\r\ntill aktiebolag, handelsbolag och allt vad det är,\r\nmen vi tappar insynen och inflytandet.</pre><pre>Det är ju också så, att det inte blir någon besparing\r\npå 7,5 miljarder. De ca 35 000 kvinnor som 1993\r\ndrabbas av den här åtgärden och blir arbetslösa --\r\nde ställs naturligtvis inte på gatan, utan de måste ha\r\nsin försörjning. Och den försörjningen får de ur\r\narbetsmarknadsfonden. Där finns det inte heller\r\npengar, utan vi måste låna till den utgiften. Då är\r\nman inne i en rundgång som kanske inte är så bra.</pre><pre>Karin Starrin säger att vi tror på kvinnorna -- och\r\nutifrån det skall kvinnorna själva kämpa sig fram till\r\nhögre löner. Men vi måste ändå komma ihåg vems\r\nvärderingar det är som styr och i vilken\r\nmaktstruktur de här kvinnorna, som vi alla tror på,\r\nskall kämpa för en högre lön. Det är ju värderingar\r\nsom under århundraden har präglats av männen,\r\noch det är uppbyggda strukturer som inte alls\r\ngagnar kvinnor och kvinnors arbete. Det är därför\r\nsom jag tycker att det är så väsentligt att man\r\ngenom påtryckningar och genom att dra\r\nkonsekvenser av viljan att satsa på de lågavlönade,\r\ndvs. kvinnorna, också bejakar en princip -- den\r\nsolidariska lönepolitiken, som har varit verksam\r\ntidigare men som nu inte finns längre.</pre><pre>Förste vice talmannen anmälde att Karin Starrin\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 20  INES UUSMANN (s):</pre><pre>Herr talman! Jag vill tala om arbetsmarknaden i\r\nStorstockholm. Inte är det lättare att bära\r\narbetslöshet om man bor i ett storstadsområde än\r\nom man bor i glesbygd eller på en liten ort.</pre><pre>Ibland tror jag att det finns de som tror det. Varför\r\nskulle annars de arbetspolitiska medlen fördelas så\r\nsom skedde t.ex. i våras när regeringen ansåg att de\r\ntre storstadsområdena tillsammans kunde klara sig\r\nmed 26 miljoner kronor i stöd, medan Norrland\r\nkunde kvittera ut 600 miljoner?</pre><pre>Och då skall vi komma ihåg att vi bara i Stockholms\r\nlän har lika många arbetslösa som finns från Gävle\r\noch uppåt. Jag missunnar inte norrlänningarna\r\narbetsmarknadspolitiskt stöd, men den här\r\nperioden med arbetslöshet ser helt annorlunda ut\r\nän vad tidigare konjunkturnedgångar gjort. Då har\r\ndet trots allt funnits vissa möjligheter att få jobb i\r\nstorstadsområdena -- och många flyttade ju faktiskt\r\nhit av den anledningen -- men nu är det slut med\r\ndet.</pre><pre>Jag skall nämna några exempel på vad jag menar:</pre><pre>Det gäller den totala avindustrialiseringen i\r\nStockholms län -- vi har i stort sett inga\r\nindustriarbetsplatser kvar i vår region.\r\nMargarinbolaget, Finnboda varv, Vin  &amp;  Sprit, för\r\natt inte tala om de stora företagen som Atlas\r\nCopco -- allt är borta eller på väg att flytta.</pre><pre>Det gäller också den mycket stora\r\nkontorsarbetsmarknaden i vår region. Varje\r\nkontor, från det lilla bokföringsföretaget till de\r\nstora försäkringsbolagen och bankerna,\r\nrationaliserar och datoriserar. Det är nödvändigt --\r\nproduktivitetsutvecklingen i den privata\r\ntjänstesektorn har varit urdålig -- men i samband\r\nmed att det sker i den här svåra lågkonjunkturen\r\nblir effekterna för tusentals kontorister, särskilt i\r\nfyrtioårsåldern och däröver, alldeles fasansfulla.</pre><pre></pre><pre>Vidare gäller det den i de flesta fall ideologiskt\r\nbottnade slakten av kommunerna. Ett exempel är\r\nHuddinge, en av länets 24 kommuner -- jag bortser\r\nfrån Stockholms kommun, som ju är den 25:e. I\r\nHuddinge har man dragit in 643 tjänster -- nästan\r\nalla i kommundelsnämnderna. Det är alltså\r\nomsorgspersonal och i viss mån lärarpersonal som\r\nfår gå. Jag behöver inte nämna vilket kön det oftast\r\när fråga om.</pre><pre>Till detta kommer byggarbetslösheten. Den är\r\nallmänt omvittnad och mycket omtalad också här i\r\nkammaren. Vi räknar med man här i Stockholms\r\nlän exporterar 2 000--4 000 arbetslösa byggjobbare\r\ntill andra län. Dessa har jobbat i Stockholms län,\r\nmen nu går de arbetslösa i sina hemlän.</pre><pre>Herr talman! Med förlov sagt: Det som har hänt\r\nmed det kanske största byggprojekt på decennier\r\nsom vi har planerat i vår region är inte något annat\r\nän en skandal. Det är en skandal när det gäller de\r\nansvariga politikerna.</pre><pre>Arlandabanan var i princip igångsättningsfärdig när\r\nden nya regeringen tog över. Då satte man i gång\r\nmed dogmatiska -- jag kan inte använda något\r\nannat ord -- privatiseringsutredningar. Dessa\r\nresulterade inte i något annat än en katastrofal\r\nfördröjning av det här projektet. Nu antyder vissa\r\nregeringspartier att det kanske inte skall vara någon\r\nbana alls. Detta är mycket mycket oroande.</pre><pre>Det budskap jag skulle vilja skicka vidare till\r\nregeringen är att arbetsmarknadsministern och\r\nkommunikationsministern nu måste lära sig att dra\r\nåt samma håll och få i gång det här bygget, som\r\nborde ha varit i gång för ett halvår sedan. Allt annat\r\när nämligen oacceptabelt och får katastrofala\r\nkonsekvenser.</pre><pre>Sammantaget var 62 700 personer arbetslösa i\r\nStockholms län förra veckan. Till detta kommer\r\nvarsel som gör att prognosen för eftervintern visar\r\natt närmare 100 000 kvinnor och män i Stockholms\r\nlän kommer att beröras.</pre><pre>Vad skall man göra åt det här eländet -- för det är\r\nett elände?</pre><pre>Jag tänker t.ex. på Marianne, som jag känner väl.\r\nHon är 52 år och kontorist sedan 15 år tillbaka.\r\nDessförinnan var hon kassörska i Konsum. Hon\r\nflyttade till Stockholm på 70-talet och kom hit från\r\nÖstergötland tillsammans med sin man, som fick\r\njobb i Stockholm. Så småningom skilde de sig. Men\r\nMarianne kunde behålla radhuset, för hon hade ett\r\njobb som kontorist. Jobbet var visserligen\r\nlågavlönat, men hon räknade med att det skulle\r\nvara tryggt fram till pensionen. Barnen håller på att\r\nflytta hemifrån. Det är nu som Marianne drabbas\r\nav det hemska. På hennes jobb skall man nämligen\r\nhalvera personalen. Trots allt kände sig Marianne\r\nrätt så optimistisk i somras, när hon skulle börja på\r\nen AMU-utbildning. Äntligen, sade hon, skall jag\r\nlära mig modern datahantering och\r\nkontorsadministration. Jag skall komma igen med\r\nny kraft och nya kunskaper, sade Marianne.</pre><pre>Nu är läget det att Länsarbetsnämnden i\r\nStockholms län minskar antalet beställda\r\nutbildningsplatser från 6 000 till 2 000 på ett bräde.\r\nMarianne och tusentals andra kvinnor och män\r\nkommer inte att få sin utbildning. De kan inte\r\nkomma igen när konjunkturen vänder. Detta är\r\ngrymt och cyniskt. Dessutom är det\r\nsamhällsekonomiskt vansinnigt att slösa bort så\r\nmycket av lärarkompetens och bra utbildning.</pre><pre>Herr talman! Taletiden är snart slut. Men jag skulle\r\nvilja säga att jag, om arbetsmarknadsministern var\r\nhär, hade velat avkräva ett löfte av honom. Han\r\nmåste komma ihåg att det, för att hela Sverige skall\r\nleva, krävs att också Marianne och andra som\r\nflyttat hit till Stockholm får en chans till utbildning\r\noch jobb också i framtiden. Det tycker jag att man\r\nskall komma ihåg i samband med den nya\r\npropositionen. Det gäller att fördela\r\narbetsmarknadsmedel och investeringsmedel så,\r\natt de också kan komma den här regionen till godo.</pre><pre>Anf. 21  CHRISTINA LINDERHOLM (c):</pre><pre>Herr talman! En avgörande regionalpolitisk fråga\r\nför stockholmarna och stockholmarnas framtid är\r\nden uppgörelse som har träffats mellan moderater,\r\nsocialdemokrater och folkpartister om det s.k.\r\nDennispaketet. Jag tvekar inte att använda ordet\r\nkatastrof när det gäller effekterna av uppgörelsen.\r\nDen är en katastrof för både miljö och\r\nskattebetalare. Såväl miljöxperter som ekonomer\r\nhar helt underkänt den analys som\r\nStockholmsleder AB presenterat och som beslutet\r\ngrundar sig på.</pre><pre>Kommunikationsminister Mats Odell jublade när\r\navtalet var klart. Nu skulle bilismen minska med\r\n35 % i Stockholms innerstad, och därmed var saken\r\nklar. Blir det så? Det har vi ju ingen aning om.\r\nBilismens utveckling är lika okänd som allt annat\r\nsom berör framtiden. Men en sak vet vi, och det är\r\natt trafiken ökar när fler vägar byggs.</pre><pre>Några ungdomar -- bl.a. min son Hasse -- satt\r\nhäromkvällen och diskuterade hur det skulle bli i\r\nframtiden. Stockholm, deras stad, skulle förstöras\r\nav politiska 40-talister med storhetsvansinne och\r\nbehov av att bygga monument över sig själva.\r\nUngdomarna undrade om det inte fanns något\r\nnytänkande hos politiker. Är bilismen och bilarnas\r\nframkomlighet viktigare än luft, vatten och\r\nkänsliga grönområden? Vad har de för rätt att\r\nförstöra vår stad? undrade ungdomarna. De kände\r\ninte alls någon tilltro till de subjektiva värderingar\r\nsom Dennispolitikerna står för.</pre><pre>De här ungdomarna -- de flesta av dem är\r\nstuderande vid universitet och högskolor i\r\nStockholm och alla är uppväxta i Stockholm -- var\r\nmycket undrande över att politiker inte har en\r\naning om teknikens utveckling och om att det finns\r\nandra trafiklösningar som är bättre i stora städer.\r\nTänk om vi kunde ligga först med att utveckla och\r\nanvända modern teknik i stället för att använda\r\ngammaldags lösningar som inte fungerar och som\r\nförkastas av mera framsynta politiker i andra\r\nländer! Det var ungdomarnas slutsats.</pre><pre>Centern förstår de här ungdomarnas vrede och\r\nställer upp på deras önskemål. Gör ni andra\r\npolitiker det?</pre><pre>''Hotet mot Stockholm'' heter en skrift som\r\nSocialdemokraterna givit ut. Jag tog för givet att\r\ndet handlade om trafiklederna. Men det handlade\r\nom oron för nedskärningar inom barn- och\r\näldreomsorg, om höjningen av avgifter och taxor\r\nsom drabbar de som har låga inkomster. Inte ett ord\r\nsades om att de miljarder som tas från just de här\r\npengarna läggs på en utbyggnad av Öster- och\r\nVästerlederna. Det är väl ingen som tror att det i\r\nslutänden inte blir skattbetalarna som får stå för\r\nkalaset. Så har det ju blivit när det gäller alla andra\r\nmachoprojekt som genomförts. Globen är bara ett\r\nexempel.</pre><pre>Det verkar som om manliga politikers främsta\r\nintresse är att skapa potenta symboler över sig\r\nsjälva -- vi kan bara fantisera om varför: en\r\nHaglundspinne på Södermalm, en Cederschiöldsk\r\nJapanskrapa i ett ömtåligt strandområde vid\r\nBrunnsviken. Om Österleden, eller\r\nDjurgårdsleden, blir verklighet kan många\r\npolitiker få sin egen fallossymbol i form av en\r\navgasskorsten på Djurgården. Den arktitektoniska\r\nutformningen kan göras så, att den speglar vars och\r\nens karaktär. Symbolerna kan tillägnas Mats Odell,\r\nMats Hulth, Carl Cederschiöld och Ralph Lédel.\r\nT.o.m. Lennart Rydberg kan nog få en skorsten,\r\ntrots att folkpartisterna inte riktigt vågar stå för sin\r\nåsikt. De vill säga ja och nej lika kraftfullt.</pre><pre>Framtidens dom över de här kortsiktiga\r\ngammelmanslösningarna beträffande framtidens\r\nkommunikationer kommer att bli förödande -- och\r\ndet med rätta. Ingen annanstans har det visat sig att\r\nbiltrafiken minskar när nya vägar byggs. Dessutom\r\nkräver finansieringen att bilismen skall öka, för\r\nannars räcker inte intäkterna. Kostnaderna stiger\r\nju dag för dag för de här projekten. Vem skall\r\nbetala? Är det exploateringen av grönområden som\r\nskall stå för fiolerna? Handlar det om nya\r\nstormarknader på norra Djurgården, i\r\nNackareservatet och på Mälaröarna? Är det så det\r\när tänkt? Är det för det här som vi skall ge statliga\r\ngarantier?</pre><pre>Det blir ju så många arbetstillfällen, säger man. Ja,\r\nmen fruktansvärt dyra. Undrar just, Ines\r\nUusmann, hur många arbetstillfällen för kvinnor\r\nsom skulle få kosta uppemot 1 miljon per styck.</pre><pre>Lennart Daléus, Pär Granstedt och jag motionerade\r\ni januari om att man skulle dela upp Dennispaketet\r\nför att snabbt skapa arbetstillfällen och förbättra\r\nmöjligheterna att ställa bilen hemma i stället för att\r\nanvända den till och från arbetet.</pre><pre>Nu kanske inte ens kollektivtrafiksatsningarna\r\nkommer till stånd. Vägutbyggnaderna blir så dyra\r\natt man kanske blir tvingad att ta bort en del av det\r\nandra. Det är ju inte klokt! Mats Odell har gång på\r\ngång, bl.a. här i kammaren, betonat att paketet är\r\nen odelbar helhet. Nu plötsligt är helheten inte\r\nviktig. Tala om att skapa politikerförakt!</pre><pre>Nej, nu är dags för sans och eftertanke. Följ\r\nnaturresurslagen och gör en\r\nmiljökonsekvensanalys. Gör en oberoende,\r\nlångsiktig ekonomisk bedömning innan statliga\r\ngarantier ges. Rädda Djurgården och Mälaren från\r\nförödelse och ge Stockholm en miljöchans med\r\nvärldens bästa kollektivtrafik.</pre><pre>Anf. 22  LARS BIÖRCK (m):</pre><pre>Herr talman! De senaste veckorna har det blivit\r\nalltmer uppenbart för de flesta av oss att festen är\r\növer. Kvar på borden finns bara rester och obetalda\r\nräkningar från festarrangörerna.</pre><pre>Därför ser vi en tendens i svensk politik till att\r\nregering och opposition samarbetar på bred front\r\nför att städa rent och dela på notan.</pre><pre>Mot bakgrund av denna eftertankens kranka\r\nblekhet är det kanske i viss mån befogat att\r\nnärmare titta på olika heliga kor. Skall vi skicka\r\ndem till slakt eller göda dem tjocka och feta?</pre><pre>Några minuter vill jag tala om en av dessa\r\npolitikens symbolfrågor -- Inlandsbanan. Kring\r\ndenna har diskussionen alltid varit känslomässigt\r\ninfekterad, och man hittar förkämpar och\r\nmotståndare tvärs över partilinjerna.</pre><pre>Inlandsbanan byggdes på 30-talet. Det är en bana\r\nsom byggdes sent. Ganska snart fann man att den\r\nvar en felsatsning, att de teorier som investeringen\r\nvilade på inte fungerade i praktiken. Det fanns helt\r\nenkelt inget behov av en längsgående järnväg från\r\nGällivare till Kristinehamn. Den i och för sig goda\r\ntanken, att det norrländska inlandet härigenom\r\nskulle få ett rejält uppsving, visade sig bara vara en\r\ndröm. Både person-  och godstrafiken gick, som\r\nden alltid dessförinnan gjort -- nämligen i väst-\r\nöstlig riktning utmed älvdalarna, där människorna\r\nhar bott i tusentals år.</pre><pre>Därför lades stora delar av trafiken ned redan efter\r\nca 30 år, på 60-talet, och alltsedan dess har banans\r\nframtid -- eller kanske man skall säga brist på\r\nframtid -- stått i rampljuset. Så sent som 1991\r\nfattades i den här riksdagen ett beslut som skulle\r\nförbereda en total nedläggning. Det beslutet\r\ninnebar att vi satsade 36 miljoner per år på att\r\nupprusta och nyinvestera i den busstrafik som går\r\nparallellt med banan. Parallellt och parallellt,\r\nbusstrafiken går på vägarna, som har den fördelen\r\natt de passerar byar och samhällen där människor\r\nbor, så att hållplatserna kan ligga mer praktiskt till.\r\nJärnvägsspåret stryker fram mitt i storskogen.</pre><pre>Beslutet att investera i busstrafik kan tyckas\r\nmotiverat, då alla räknade med att Inlandsbanan\r\nskulle läggas ned. Härigenom skulle en fortsatt\r\npersontrafik garanteras. Men så kom den stora\r\nskälvans dag, och för att kunna skjuta ifrån sig det\r\nformella nedläggningsbeslutet, lade vår riksdag\r\nhundra miljoner på rådrumsårets altare. Det är\r\nhundra miljoner som inte direkt togs ur kassan, för\r\nkassan var tom. Men det går ju alltid att låna.</pre><pre>Jag tror att en dylik generositet var en av dessa\r\nsignaler som ledde till att den sedermera så\r\nberömda marknaden började tvivla på vår solvens.</pre><pre>Släng inte goda pengar efter dåliga, brukar det\r\nheta. Det är ett ordspråk som vi kan ta fasta på när\r\nvi snart igen skall diskutera Inlandsbanans framtid.\r\nMen i år får diskussionen en betydligt krassare\r\nekonomisk bakgrund än någonsin förut.</pre><pre>Förslagen kring Inlandsbanans framtid kommer,\r\nom de förverkligas, att kosta oss åtskilliga hundra\r\nmiljoner de närmaste fem åren.</pre><pre>Tänkt är, att det bolag som skall ta hand om driften\r\nskall få ett årligt bidrag om 27 miljoner. Därtill får\r\nman ta över de normala underhållspengarna, som\r\nuppgår till 45 miljoner per år. Det finns också ett\r\neftersatt upprustningsbehov på de sträckor där\r\ngodstågen går fram. Det är en begränsad del av\r\nbanan. Här räknar man med 250 miljoner i\r\ninvesteringspengar, men de pengarna vill man\r\nockså ge till det nya bolaget. Meningen är att de\r\nskall räcka till investeringar över hela bannätet.\r\nEftersom det sägs att det är ungefär 400 miljoner\r\nsom behövs för att upprusta persontrafiksdelarna,\r\nförstår alla att detta bara inte kommer att gå. Det\r\nkommer att bli en urvattning av de anslag som är\r\nlivsviktiga för skogsindustrins systemtåg.</pre><pre>Men det är inte nog med det. Bolaget skall även\r\nvederlagsfritt få överta SJ:s rullande materiel och\r\näven SJ:s fastigheter utmed spåren. Vederlagsfritt\r\noch vederlagsfritt. Det är staten, skattebetalarna,\r\nsom får ersätta SJ med si eller så många hundra\r\nmiljoner. Man förhandlar just nu om summans\r\nstorlek och om hur den skall utbetalas.</pre><pre>Det är stora pengar i en fattig ekonomi. Får vi\r\nnågonting för detta då? Jag tror för min del att det\r\nfinns många skäl för oss alla att inte rida på gamla\r\ntankegångar, utan vi får tänka igenom den här\r\nsaken en gång till. Politisk vilja handlar om att\r\nprioritera och att satsa varje skattekrona där den\r\ngör bästa nyttan. Redan rådrumsårets kostnader\r\ninnebär att vi har subventionerat varje resande på\r\nden här banan med 4 000--8 0000 kr.</pre><pre>Herr talman! De här turisterna och de berörda\r\nNorrlandskommunerna förlorar ingenting på en\r\nnedläggning. Bussarna går där de går, och de kan\r\nsvälja en högre beläggning. Det bli bättre\r\nlönsamhet där. En intressant reflektion är för övrigt\r\natt det inte är naturen kring banan som är turistens\r\nupplevelse. Där finns det mest snårskog. Höga berg\r\noch milsvid utsikt finns i den närliggande\r\nfjällvärlden, och dit kommer man på vägarna. Det\r\när väl också därför som de 25 000 turisterna\r\negentligen bara är en marginell siffra i den totala\r\nturistvolymen där uppe.</pre><pre>Anf. 23  GUNNAR THOLLANDER (s):</pre><pre>Herr talman! Jag vill säga några ord om Uppsala län\r\ni den här regionalpolitiska debatten. Vi lever i\r\nkrispaketens skugga i dag. Då tyckte jag att det var\r\ni högsta grad angeläget att belysa de problem, men\r\nockså de möjligheter, som finns i just Uppsala län.</pre><pre>Under många år har jag varit med i den här\r\ndebatten och tagit upp frågan om vårt län. Nästan\r\nalltid har det varit den norra länsdelen som haft de\r\nstora bekymren. Det finns fortfarande stora\r\nbekymmer i den norra länsdelen, t.ex. i Skutskär.\r\nMassafabriken som Stora Kopparberg äger\r\nrationaliserar väldigt hårt. Där finns det, som sagt\r\nvar, bekymmer.</pre><pre>Så sent som i går kväll var jag där på ett möte. Jag\r\nåkte tåg till Gävle och möttes där av en person från\r\nSkutskär. Jag skjutsades av honom, och under tiden\r\nhann han berätta för mig att han var 60 år och att\r\nhan i år gått hem med förtidspension från fabriken.\r\nHans son, som är 34 år, har tyvärr blivit arbetslös.\r\nPå så sätt fick jag under några minuter situationen\r\nmycket effektfullt belyst.</pre><pre>Vi har en ort som heter Karlholmsbruk. Där finns\r\nKarlitfabriken. Den riskerar just nu att helt gå\r\nunder. Jag vet inte om löntagarna möjligen kan ta\r\növer fabriken. Men där finns stora risker för att\r\nhela den grund som Karlitfabriken i Karlholmsbruk\r\nutgör för de här människorna rycks undan.</pre><pre>För några veckor sedan var jag nere i Enköping. Nu\r\ntalar jag om den södra delen av länet, för att få en\r\nspridning av informationen. Jag besökte ett antal\r\nsmåföretag. Det var intressant att komma till de här\r\nsmåföretagen. Men det var också jobbigt att märka\r\nhur svårt de just nu har att klara sin verksamhet och\r\nvilka bekymmer det finns när det gäller att klara\r\nvidare drift av de olika företagen.</pre><pre>Trots att Älvkarleby fortfarande har den största\r\narbetslösheten, är det Uppsala som nu ligger näst\r\nintill när det gäller arbetslöshetssiffror. Det är inte\r\nen situation som vi är vana vid. Uppsala är navet i\r\nvårt län. Men där har man också stora bekymmer.</pre><pre>Jag tänkte referera ett brev som nyligen har lämnats\r\ntill arbetsmarknadsdepartementet från\r\nlänsstyrelsen, där Jan-Erik Wikström, som satt som\r\nledamot här för bara några månader sedan, nu är\r\nlandshövding. Han har undertecknat detta brev\r\ntillsammans med sina medarbetare på\r\nlänssstyrelsen.</pre><pre>Man talar i brevet om, att räknar man samman de\r\narbetslösa och de personer som är föremål för\r\narbetsmarknadspolitiska åtgärder har\r\narbetslöshetstalet tredubblats på ett år. Man säger\r\nockså i en prognos att man sommaren 1993 riskerar\r\natt vara uppe i 9 % arbetslöshet. Jag ser naturligtvis\r\ninte detta som en förväntan, utan det måste vara en\r\ntrend som bör brytas. Det är inte en prognos som\r\nskall infrias. Man skriver att det som har anslagits i\r\nkrispaketet inte räcker till. Det behövs ytterligare\r\ninsatser.</pre><pre>Länsarbetsnämnden har precis i de här dagarna\r\ngivit ut en rapport, som jag har tagit del av. Där\r\nsäger man att totalt 22 124 arbetssökande är i\r\nkontakt med länets arbetsförmedlingar. Det är,\r\nsom jag har sagt förut, en siffra som stiger oerhört\r\nsnabbt.</pre><pre>Länsstyrelsen trycker vidare på vikten av att satsa\r\npå beredskapsarbeten. Vi behöver, skriver man,\r\nytterligare 700 platser inom tjänstesektorn. Man\r\ntrycker också på vikten av att vara flexiblare i\r\ntillämpningen av regelsystemet, så att man inte\r\nlåser fast sig i regler. Finns det riktiga projekt bör\r\npengarna få användas, så att folk kommer i arbete\r\nsnabbt. Det får inte haka upp sig.</pre><pre>Jag har ett bra exempel från den ort jag kommer\r\nifrån. En ideell förening skulle startas, och vi höll\r\npå att fastna i regelsystemet. Men vi lyckades på\r\nnågot sätt lösa det problemet. Det projektet är nu\r\nutfört. Många människor har fått jobba med det,\r\noch det var en fin sak som gjordes i ordning under\r\nvåren och sommaren. Så det går om man är litet\r\nmer flexibel.</pre><pre>Vi pratar också om, och det är viktigt att stryka\r\nunder det, att samhällets insatser inte bara görs\r\nkortsiktigt för att minska arbetslösheten, utan de\r\nskall givetvis vara långsiktiga och främja den\r\nframtida tillväxten.</pre><pre>Satsningar på infrastruktur och näringsliv i Uppsala\r\nlän har goda förutsättningar att bli framgångsrika.\r\nDe kan medverka till en utveckling av och ge\r\nproblemlösningar för andra delar av landet. Hur\r\nkan det vara så? Jo, jag menar att Uppsala län, på\r\ngrund av sitt läge, genomkorsas av många stora\r\nkommunikationsleder av mycket stort nationellt\r\nintresse. Om man tidigarelägger dessa utbyggnader\r\nkommer det att förbättra sysselsättningsläget, dels\r\nför oss, givetvis, dels för andra delar av landet.</pre><pre>Jag tänker t.ex. på utbyggnaden av Ostkustbanan\r\noch byggandet av Mälarbanan. Det är mycket\r\nviktiga saker. Arlandabanan måste också anslutas\r\ntill Ostkustbanan. Vi har tagit fram en lång rad\r\nprojekt. Jag vill betona -- tyvärr tar talartiden slut\r\nmycket fort -- att vi har hört\r\narbetsmarknadsminister Hörnlund tala om väldigt\r\nhöga tal av industrijobb som har försvunnit och som\r\nkommer att försvinna inom några år. Men vi har,\r\nsom vi säger, behov av krafttag för vårt län. Och vi\r\nhar nödvändiga och viktiga projekteringar. Vi står\r\nväl förberedda att ta emot de resurser vi kan få för\r\natt starta dessa jobb.</pre><pre>Anf. 24  MAJ-INGER KLINGVALL (s):</pre><pre>Herr talman! I dag känner vi inte igen oss i\r\nÖstergötland. Vi har varit bortskämda med att ha\r\nen hög sysselsättning och låg arbetslöshet, även om\r\nvissa orter har varit drabbade av problem.</pre><pre>Nu står vi en helt ny situation, där vårt län har\r\ndrabbats mycket hårt av den djupa och långdragna\r\nlågkonjunkturen. Varslen har varit mer omfattande\r\noch arbetslösheten har ökat kraftigare i\r\nÖstergötland än i något annat län.</pre><pre>I slutet av augusti fanns över 16 000 öppet\r\narbetslösa -- i länet en ökning med över 9 000\r\npersoner eller 128 % på ett år. I hela landet var\r\nökningen 89 %. Tyvärr ser framtiden ännu mörkare\r\nut. Om ett år kommer 25 000 östgötar att sakna fast\r\njobb. Tillbakagången är störst inom industri och\r\noffentlig sektor.</pre><pre>Sämst till i Östergötland ligger Norrköping, med\r\növer 5 000 öppet arbetslösa. Det betyder att den\r\nöppna arbetslösheten nu är uppe i 7 % i\r\nNorrköping, att jämföra med t.ex. Västerås 5,2 %,\r\nSkellefteå 5,8 % och Gävle 6,4 %. Om ett år\r\nkommer 10 000 av Norrköpings 75 000 människor i\r\narbetsför ålder att stå utanför den ordinarie\r\narbetsmarknaden. Det motsvarar 13 %.</pre><pre>Förhoppningen är att satsningarna i krispaketet på\r\nungdomspraktikplatser kommer att minska den\r\nöppna arbetslösheten. ''Men det innebär inte att\r\ndet egentligen sker något trendbrott när det gäller\r\nsysselsättningen. Tvärtom ökar den verkliga\r\narbetslösheten.'' Det sade arbetsförmedlingens\r\nchef i Norrköping i en tidningsintervju\r\nhäromdagen.</pre><pre>Den absolut sista textilfabriken i textilstaden\r\nNorrköping, Strömma, läggs ner om några\r\nmånader, och ytterligare 200 personer kommer att\r\nmista jobbet. Till detta kommer riksdagens beslut\r\natt lägga ner F 13 nästa år. Det betyder ett bortfall\r\nav 500 jobb på flottiljen och ytterligare 200 jobb\r\nsom följdeffekt. Norrköpings kommun kommer\r\nockså att skära ner verksamheten. 2 000 anställda\r\nkommer att mista sina jobb 1992-1993. Det är\r\nungefär en femtedel av de anställda.</pre><pre>Bakom varje siffra döljer sig en människa, som\r\nkänner oro inför sin framtid och som vill ha besked\r\nom sin framtid.</pre><pre>Herr talman! Länsstyrelsen i Östergötland med\r\nledning av landshövdingen håller nu på att dra upp\r\nriktlinjerna för en länskommission med uppgift att\r\nsamla alla krafter i kampen om jobben i länet. Vi\r\nhar goda tillgångar i form av universitet, bra\r\nkommunikationer, ett varierat näringsliv och\r\njordbruk. Det finns mycket att ta tillvara och\r\nutveckla, men då behöver vi också få draghjälp i\r\nform av statliga pengar till\r\ninfrastrukturinvesteringar och riskkapital för att\r\nutveckla näringslivet.</pre><pre>I Norrköping, som är speciellt utsatt, har\r\nkommunledningen uppvaktat ett antal statsråd\r\nunder hösten och beskrivit läget för kommunen,\r\ninte minst mot bakgrund av beslutet att lägga ner\r\nF 13. Flera intressanta projekt har presenterats,\r\nt.ex. lokalisering av kollektivforskning med uppgift\r\natt främja svensk industris konkurrenskraft,\r\nkriminalvårdshögskola, transportcentrum,\r\nförstärkning och förnyelse av industristrukturen i\r\nsamarbete med Tekniska högskolan i Linköping,\r\nlänsstyrelsen, Nutek m.fl. och naturligtvis\r\ninfrastruktursatsningar. Det handlar i samtliga fall\r\nom att hitta flera olika finansieringskällor, men\r\nsjälvklart behövs det statlig starthjälp och pengar\r\nfrån staten till infrastrukturinvesteringarna.</pre><pre>Vi tycker också att staten har ett ansvar för att väga\r\nupp åtminstone effekterna av F 13:s nedläggning.\r\nHittills har vi bara hört vänliga tillrop från\r\nregeringen, men vi behöver faktiskt mer. Det finns\r\nmycket av kraft och kreativitet i en stad som\r\nNorrköping, som genomgått en enorm\r\nstrukturomvandlig alltsedan textilkrisen på 60-\r\ntalet. Men det som saknas är i många fall riskvilligt\r\nkapital. Ibland handlar det faktiskt inte om så\r\nmycket pengar för att få fart och förverkliga en\r\naffärsidé.</pre><pre>Den socialdemokratiska oppositionen i kommunen\r\nhar valt att inte vänta på reaktionerna från\r\nregeringen och den borgerliga kommunledningen,\r\nutan har själv satt igång ett arbete med att söka nya\r\nvägar i kampen för jobben. Nu letar vi nya idéer i\r\nsamverkan med fack och näringsliv. För att på kort\r\nsikt hjälpa upp situationen för de värst drabbade\r\nkommer vi socialdemokrater att föreslå en\r\nsysselsättnings- och utbildningsgaranti i vårt\r\nbudgetalternativ för nästa år, på 20 veckor per\r\narbetslös, genom att försöka hitta flexibla lösningar\r\nmed socialbidrag och andra ersättningsformer som\r\nfinansiering. Även här behövs uppställning från\r\nstaten genom förenklade regler för samordning av\r\nolika bidragsformer. Det är livsnödvändigt för att\r\nman skall kunna omvandla det passiva till aktiva\r\nåtgärder.</pre><pre>Ett stort orosmoln är bristen på medel till AMU-\r\nutbildningen, som nu riskerar att tvingas varsla\r\npersonal på grund av att platserna inte utnyttjas till\r\nfullo -- och detta i ett läge då bl.a. hundratals\r\nmedelålders kontorister med bristfällig utbildning\r\nsparkas ut från arbetsplatser.</pre><pre>Jag hade hoppats att i dag få något svar från\r\nansvariga ministrar när det gäller kommande\r\ninsatser. I Norrköping och Östergötland vet vi hur\r\nvi vill vända på utvecklingen. Vi har en rad\r\nkonkreta idéer. Allt som behövs är besked från\r\nregeringen, så att vi kan sätta i gång med\r\nframtidssatsningarna.</pre><pre>Herr talman! Jag tvingas tyvärr konstatera att vi i\r\nÖstergötland inte får några besked i dag. Därför\r\nkommer vi naturligtvis att upprepa frågorna vid\r\nsenare tillfällen.</pre><pre>Anf. 25  AGNE HANSSON (c):</pre><pre>Herr talman! Flera talare här har anfört att de har\r\nprojekt att erbjuda som mycket snabbt kan ge jobb.\r\nDet har jag också, exempelvis en upprustning av\r\nStångådalsbanan och en utbyggnad av Dackeleden.</pre><pre>Herr talman! Satsningen på att hålla\r\nsysselsättningen uppe i en svår lågkonjunktur\r\nmåste gälla hela landet. Den nedgång i ekonomin\r\nsom vi nu upplever drabbar alla. Men speciellt\r\njobbigt är det för utsatta regioner. Kalmar län\r\nbefinner sig i en mycket svår situation, som kräver\r\nsärskild uppmärksamhet från statsmakternas sida.</pre><pre>I Kalmar län går nu 4 500 öppet arbetslösa. Nära\r\n13 000 människor står utanför den ordinarie\r\narbetsmarknaden på totalt 120 000 arbetstillfällen.\r\nDet är drygt 10 %. Det finns samhällen som\r\nStorebro utanför Vimmerby, som ju herr\r\ntalmannen känner mycket väl, där två tredjedelar\r\nav industrisysselsättningen nu är borta. I Kalmar\r\nkommun, residenskommunen, går i dag nästan 6 %\r\nav arbetskraften, eller ca 2 000 personer, utan jobb.\r\nYtterligare 1 100 finns i olika former av\r\narbetsmarknadspolitiska åtgärder.</pre><pre>Under den här veckan har offentliggjorts att Volvo\r\nskall ureda en stängning av fabriken i Kalmar.\r\nDärmed riskerar ca 800 ytterligare att förlora sina\r\njobb. Därtill hotas en rad arbetstillfällen i\r\nunderleverantörsföretag i länet. En nedläggning av\r\nVolvo Kalmarverken skulle vara förödande, inte\r\nenbart för Kalmar utan för hela sydöstra Sverige.\r\nKalmar har blivit mer och mer beroende av Volvo\r\ngenom att en rad andra viktiga enheter har\r\nförsvunnit.</pre><pre>Kalmar har mist offentliga jobb inom Vägverket.\r\nPosten har flyttat verksamhet till Växjö, Televerket\r\nhar flyttat arbetstillfällen till Jönköping, Scans\r\nslakteri har lagts ner, ABB Train, som bygger\r\ntågvagnar till X 2000, har varslat om uppsägning\r\noch kooperativa Nordchoklad är till salu. Mycket\r\nav detta är direkt statliga jobb. Därmed faller också\r\nansvaret tungt på statsmakterna. Det gäller både\r\natt hjälpa till med att bevara Volvoverken i Kalmar\r\noch att ersätta redan förlorade statliga jobb.</pre><pre>Kalmar behöver Volvo lika väl som länet behöver\r\nen upprustad Stångådalsbana och en utbyggd\r\nDackeled. Om strukturproblemen är stora i\r\nresidenskommunen, är de verkligen inte mindre i\r\növriga delar av länet. Norra länsdelens kommuner\r\när värst utsatta. Där är också arbetslösheten högst i\r\nlänet.</pre><pre>Samtidigt som det gäller att härda ut i en\r\nkrissituation gäller det att rusta för att möta bättre\r\ntider, att hålla humöret uppe och att visa optimism\r\noch framtidstro. För att klara det är det viktigt att\r\nlänet ser att det får del av de satsningar som görs\r\nfrån statsmakternas sida.</pre><pre>Viktiga och avgörande åtgärder i det\r\nsammanhanget nu för länet är att med\r\narbetsmarknadsmedel upprusta länsjärnvägarna,\r\nframför allt med sikte på en framtida\r\nStångådalsbana genom hela Kalmar län. I första\r\nhand gäller det sträckorna Oskarshamn--Linköping\r\noch Hultsfred--Nässjö, som i dag hotas av direkt\r\nnedläggning om inte staten går in och svarar för\r\nupprustningen.</pre><pre>Dessa insatser, tillsammans med en förbättring av\r\nvägen Storebro--Vimmerby med hjälp av extra\r\nvägpengar, är sådana utvecklingsinsatser där\r\nstatens hjälp är klart avgörande för framtiden. Det\r\nskulle vara en verkningsfull regionalpolitisk insats.\r\nDet skulle öppna möjligheten att förverkliga\r\nDackeleden som genomfartsled med en avlänkning\r\nav Europaväg 4 genom norra Kalmar län. Det\r\nskulle förbättra länets infrastruktur radikalt och\r\ndärmed förbättra länets möjligheter att möta nästa\r\nkonjunkturuppgång. Det skulle vara en\r\ntrafikpolitiskt och miljöpolitiskt viktig förbättring.\r\nDet skulle ge värdefull sysselsättning i det\r\nsysselsättningssvagaste området i länet.</pre><pre>En upprustning av Stångådalsbanan och ett\r\nförverkligande av Dackeleden är ett samfällt och\r\nstarkt önskemål från de berörda kommunernas\r\nsida. En utebliven satsning i dessa avseenden kan\r\ninnebära att strukturoch sysselsättningsproblemen\r\nytterligare förvärras, särskilt om hot om\r\nomlokalisering till annan region från betydande\r\nföretag i området sätts i verket.</pre><pre>Ett annat samfällt krav från regionen är att de norra\r\nkommunerna Västervik, Vimmerby, Hultsfred och\r\nHögsby tillfälligt inlemmas i stödområdet. Det är\r\nklart motiverat, då de regionalpolitiska problemen\r\ni de fyra berörda kommunerna är mer svårartade än\r\ni vissa andra kommuner, som redan har getts\r\ntillfällig placering i stödområdet. Det finns inte\r\nnågra skäl till att förhindra ett beslut om tillfällig\r\nstödområdestillhörighet för de fyra norra\r\nkommunerna i Kalmar län.</pre><pre>Herr talman! De sysselsättningspolitiska åtgärder\r\nsom nu genom krisuppgörelsen visat sig ha så bred\r\nuppslutning i riksdagen bör naturligtvis också\r\nomfatta Kalmar län.</pre><pre>Anf. 26  JAN BJÖRKMAN (s):</pre><pre>Herr talman! Blekinge är ett bra län att leva och bo\r\ni. I länet finns en omfattande industriell\r\nverksamhet, en stor del av landets pälsdjursnäring,\r\nett välorganiserat fiske, en stor trädgårdsnäring,\r\nviktiga militära anläggningar och underbara\r\nnaturliga förutsättningar för turism. Blekinge är ett\r\nav landets mest tättbefolkade områden med korta\r\navstånd och goda kommunikationsmöjligheter. Till\r\ndetta kommer den relativt nybildade högskolan i\r\nKarlskrona/Ronneby som befinner sig i ett\r\nexpansionsskede. Högskolan utgör ett viktigt inslag\r\ni ett framgångsrikt, strategiskt arbete för att stärka\r\nregionen.</pre><pre>Blekinge har långsiktigt goda\r\nutvecklingsmöjligheter. Läget kring Östersjön med\r\nnärhet till såväl de baltiska staterna som Polen och\r\növriga Central- och Östeuropa ger goda\r\nförutsättningar för utbyte när det gäller t.ex.\r\nhandel, turism, utbildning och kultur. Från att\r\nunder decennier ha varit en barriär har Östersjön\r\nåter blivit en förbindelseled med regioner som\r\nligger nära Blekinge.</pre><pre>Tyvärr förmörkas utvecklingsmöjligheterna i\r\nnuläget av det mycket svåra sysselsättningsläget.\r\nFör närvarande är 6,5 % av blekingarna öppet\r\narbetslösa. Till detta kommer 4,5 % som är föremål\r\nför olika typer av åtgärder. Bara sedan september\r\n1991 har 3 600 personer varslats om uppsägning,\r\nvarav 1 900 personer inom tillverkningsindustrin.\r\nSatt i relation till folkmängden är Blekinge, enligt\r\nLänsarbetsnämnden i Blekinge, det län som\r\ndrabbats hårdast av varsel under det senaste året.</pre><pre>I dag står mer än 10 000 blekingar utanför den\r\nordinarie arbetsmarknaden. Värst drabbade är\r\nungdomarna. 4 000 ungdomar under 25 år, eller\r\nnästan 30 %, står utanför den ordinarie\r\narbetsmarknaden. Den öppna arbetslösheten i\r\ndenna grupp är för närvarande 13 %.</pre><pre>Blekinge som typiskt industrilän drabbas extra hårt\r\ni nedgångstider. Med några få undantag kommer\r\nlänets större företag att fortsätta att minska antalet\r\nanställda. Minst 1 500 industrijobb väntas försvinna\r\nmed nu kända varselåtgärder.</pre><pre>På det offentliga området riskerar bortåt 2 000\r\npersoner att få lämna sina jobb. En starkt\r\nbidragande orsak till detta är den dramatiska\r\nindragning av statsbidrag från kommuner och\r\nlandsting som den borgerliga riksdagsmajoriteten\r\nhar beslutat om. Den offentliga sektorn är ju i långa\r\nstycken en kvinnoarbetsmarknad, och när det sker\r\nså stora indragningar som nu drabbas kvinnorna i\r\nsärskilt hög grad. Detta är speciellt allvarligt i ett\r\nlän som Blekinge, där arbetsmarknaden för\r\nkvinnorna redan tidigare varit svag.</pre><pre>Många har svårt att förstå den rundgång av pengar\r\nsom statsbidragsindragningen orsakar genom att\r\nman först sparar in anställda i kommuner och\r\nlandsting och sedan satsar resurser på\r\narbetsmarknadsåtgärder för samma grupper.</pre><pre>Från socialdemokratisk sida har vi tagit mycket\r\nallvarligt på sysselsättningsläget. Under vintern och\r\nvåren genomfördes inventering av\r\nsysselsättningsobjekt i länets alla kommuner för att\r\nman snabbt skulle kunna erbjuda arbeten i stället\r\nför kontantstöd åt arbetslösa. Förslagen innehöll\r\nbl.a. satsningar på skolor, VA-anläggningar, vägar,\r\nBlekinge kustbana m.m., och de fanns med i\r\nsocialdemokraternas sysselsättningsmotion i våras.\r\nDessa förslag föll inte riksdagsmajoriteten på\r\nläppen, utan de avvisades. Det var beklagligt att så\r\nskedde, eftersom en satsning på byggande och\r\nkommunikationer är att satsa på framtiden, och det\r\när självklart att kraven kvarstår.\r\nArbetsmarknadsläget är ju ännu allvarligare i dag\r\nän vad det var i våras.</pre><pre>På utbildningssidan har den borgerliga regeringen\r\nslagits för neddragning av framför allt kommunal\r\nvuxenutbildning och studiestöd. Detta har\r\nnaturligtvis gått ut över den kommunala\r\nvuxenutbildningens möjligheter att erbjuda\r\nutbildningsplatser. Fler utbildningsplatser till\r\nkomvux i länet är ett måste!</pre><pre>På högskolans område har regeringen efter mycken\r\nsommarvånda lagt ut 4 000 nya studieplatser. Det\r\nmoderatstyrda utbildningsdepartementet gav inte\r\nhögskolan i Karlskrona/Ronneby de platser man\r\nkunde ta emot. Av ett erbjudande om att ta emot\r\n195 nya elever fick man bara resurser till 30.</pre><pre>I krispaket nummer ett finns nu ytterligare platser\r\natt fördela. Enligt min mening är det självklart att\r\ndessa platser läggs på de mindre högskolorna, och\r\njag förutsätter att högskolan i Karlskrona/Ronneby\r\nerhåller en betydligt rejälare tilldelning än vad den\r\nfick i regeringens augustisatsning.</pre><pre>Herr talman! Att mer än 10 000 är utan arbete i\r\nlänet är orimligt. Åtgärder måste sättas in för att\r\nkraftigt minska den öppna arbetslösheten.\r\nKrispaketen innehåller resurser till\r\narbetsmarknadsinsatser av olika slag. Det är viktigt\r\natt särskilt beakta Blekinges speciella situation, när\r\ndessa arbetsmarknadsmedel nu skall fördelas. De\r\ninsatser av regionalpolitisk karaktär som har gjorts\r\nunder 80-talet måste också få sin fortsättning.\r\nStaten måste ta sitt ansvar för att ta till vara de goda\r\nutvecklingsmöjligheter som länet har.</pre><pre>Anf. 27  KENNETH LANTZ (kds):</pre><pre>Herr talman! I förrgår kom Aftonbladet till vad\r\nsom kanske är finalen i en artikelserie om den\r\nekonomiska krisen. Tidningens framsida fylldes av\r\nen bild på ett ''förbrytargalleri'' bestående av tre\r\npersoner: Thorbjörn Fälldin, Olof Palme och\r\nIngvar Carlsson. Ingressen löd:</pre><pre>''Hög inflation, ett skattesystem som gjorde lån\r\noerhört billiga, för många devalveringar, för slappa\r\nbudgetar och fel tidtabell för de avskaffade\r\nvalutaregleringarna och skattereformen''.</pre><pre>För några dagar sedan beskrev Odd Engström\r\nSveriges kris som ett resultat av 20 års felgrepp. En\r\nsmula skuldmedvetenhet från Socialdemokraternas\r\nsida hade inte skadat.</pre><pre>Dagens extrema sysselsättningskris är inget\r\nproblem som löses av kortsiktig politisk\r\nfingerfärdighet eller av några socialdemokratiska\r\nrosprydda paket med sidenband. Nej, herr talman,\r\nhär krävs det insikter av långsiktig karaktär med\r\nfasthet och klara mål som är realistiska. Krisen är\r\nett resultat av en ekonomi och näringspolitik som\r\nhar vanskötts under lång tid och främst då\r\nnaturligtvis under den socialdemokratiska\r\nregeringsperioden.</pre><pre>Den förra borgerliga regeringen hetsades av en\r\nmakthungrig fackföreningsrörelse och en hatisk\r\nsocialdemokratisk opposition, när den försökte att\r\ngenomföra blygsamma besparingar eller att\r\nåstadkomma en mer tillväxtinriktad ekonomisk\r\npolitik. Detta lider vi av ännu i dag, och vi kommer\r\natt få betala igen varje förlorad krona i rena pengar\r\noch i tid.</pre><pre>Man kan tänka sig tillbaka till tiden när många\r\nsmåföretagare lade ner sin verksamhet under hotet\r\nav löntagarfonderna. Hur många arbetsplatser gick\r\ndå inte förlorade?</pre><pre>Hur många hade i dag varit anställda i dessa\r\nföretag, om ägarna hade känt sig motiverade att\r\nfortsätta med sin producerande verksamhet?\r\nSäkert hade vår arbetsmarknad sett helt\r\nannorlunda ut i ett sådant läge. Jag återkommer till\r\ndetta litet senare.</pre><pre>Hur många arbetstillfällen gick förlorade på grund\r\nav de höga arvs- och förmögenhetsskatterna?</pre><pre>Hur många hade kunnat vara anställda i\r\nindustriföretag om arbetsmarknadslagarna hade\r\nvarit anpassade till små företag i stället för till stora\r\nfackliga organisationer?</pre><pre>Socialdemokraterna har ett tungt ansvar för dagens\r\nsituation på arbetsmarknaden. En dålig grund är\r\nlagd där ''huset'' faller samman som ett korthus.</pre><pre>Men gjort är gjort. Nu gäller det om inte att förlåta\r\nså åtminstone att försöka göra det bästa möjliga för\r\nSverige. Att höra vad som orsakade krisen är ingen\r\ntröst för dagens arbetslösa. Den enda långsiktiga\r\ntrösten är ett riktigt arbete, inte någon terapeutisk\r\nsysselsättning i ett lönsamt företag.</pre><pre>Herr talman! Vi kristdemokrater är glada över att\r\nvara med i ett spännande regeringssamarbete, där\r\nvi konkret kan visa på gamla kds-krav, såsom\r\nsatsningar på infrastrukturen och på ungdomar som\r\nbehöver möta en arbetsmarknad som har en öppen\r\nfamn.</pre><pre>Genom regeringspartiernas insatser finns det flera\r\nviktiga ingredienser för att långsiktigt förbättra\r\narbetsmarknaden och därmed skapa en trygghet för\r\nsvensk arbetskraft. Som exempel kan nämnas att\r\narbetsgivaravgifterna sänks vid årsskiftet och att\r\nförmögenhetsskatten på arbetande kapital redan är\r\navskaffad.</pre><pre>Jag tänker också på förslaget om ett\r\nriskkapitalbolag, vilket har hälsats med\r\ntillfredsställelse av alla näringslivets organisationer.\r\nFörslaget presenterades förra veckan. Bolagen\r\nkommer att tjäna som partner till svenska företag\r\nmed tillväxtpotential. Det är nämligen i de små\r\nföretagen som lösningen på de stora problemen\r\nligger.</pre><pre>Herr talman! Tillåt mig att avsluta med att\r\nexemplifiera med följande tankar: Vi har i Sverige\r\nca 385 000 småföretag, vilket i stora delar\r\nmotsvarar dagens arbetslöshet. Vi klarar inte att\r\nkomma till rätta med arbetslösheten genom stora\r\ninsatser i stora företag. Nej, vi skall klara detta\r\ngenom små insatser för de små företagen. Tänk, om\r\nvarje småföretagare får möjlighet att anställa en\r\nperson! Då skulle vi klara en stor del av den\r\nnuvarande arbetslösheten. Genom att ge\r\nsmåföretagarna ekonomisk stimulans och\r\nuppmuntran kommer de att ge liv i den svenska\r\nsysselsättningen igen.</pre><pre>I dag har vi genom gemensamma åtgärder hjälpt\r\nmånga ungdomar tillbaka till förtroende för svensk\r\nföretagsamhet. Detta är bra, men det vore önskvärt\r\nmed en förlängning av de sex månader som\r\npraktikplatsen i dag sträcker sig över. Sjukdom och\r\nandra avbrott skall inrymmas i denna period, men\r\njag anser att de i stället borde exkluderas.</pre><pre>Låt oss göra stora insatser genom småföretagen och\r\nvuxenhjälp till ungdomarna. Lågkonjunkturen kan\r\ndå skapa en mycket bra grund för kommande tider\r\nmed hopp om bättre konjunkturer framöver för oss\r\nalla.</pre><pre>Ett annat sätt, herr talman, vore att införa\r\nmöjlighet till arbetsdelning. Detta kräver kanske\r\nsin förklaring. Ett exempel talar tydligt nog.</pre><pre>Ett företag tvingas krympa antalet anställda med\r\n50 %, från 20 personer till 10. På detta sätt blir 10\r\npersoner helt utan social arbetsgemenskap. Men\r\ngenom att man delar på jobben, så att t.ex. 20\r\npersoner arbetar 50 % och får ersättning från\r\narbetslöshetskassan för resterande 50 %, skulle en\r\nviktig del av den sociala arbetsgemenskapen\r\nbehållas.</pre><pre>Varje människa, oavsett utbildning och kompetens,\r\nskall känna sig värdefull. Genom arbetsdelning är\r\ndetta möjligt.</pre><pre>Anf. 28  RUNE THORÉN (c):</pre><pre>Herr talman! Vikten av en god infrastruktur har i\r\nden allmänpolitiska debatten under dessa tre dagar\r\nbetonats av flera talare. En viktig del i en bra\r\ninfrastruktur är att ha goda kommunikationer. Det\r\när viktigt för näringslivet, och det är viktigt för de\r\nenskilda människorna. Det är avgörande om vi\r\nmenar allvar med orden: Hela Sverige skall leva.\r\nTill kommunikationer hör vägar, järnvägar, flyg,\r\nsjöfart och telekommunikationer.</pre><pre>Under den korta taletid som jag har till mitt\r\nförfogande här i debatten skall jag hvudsakligen\r\nberöra vikten av goda järnvägskommunikationer.\r\nDetta betyder inte att övriga kommunikationer är\r\noviktiga.</pre><pre>Såväl Banverket som SJ har tillställt oss i\r\ntrafikutskottet ett bra underlagsmaterial om\r\nbehovet av en stark utbyggnad för den närmaste\r\ntiden. SJ har presenterat ett framtida\r\njärnvägssystem fram till år 2010 och uppskattar\r\ninvesteringsbehovet för de närmaste 18 åren när det\r\ngäller de s.k. huvudstråken till ca 100 miljarder\r\nkronor. Det är naturligstvis en fantastiskt stor\r\nsumma. Men jag vill erinra kammarens ledamöter\r\nom att det är exakt samma summa som\r\narbetsmarknadsministern i debatten nämnde som\r\nkostnad för arbetslösheten under innevarande\r\nbudgetår. Arbetsmarknadsministern\r\nåskådliggjorde också på ett bra sätt hur mycket 100\r\nmiljarder kronor egentligen är. Det kan översättas\r\nmed att varje arbetande i vårt land får lägga ut 2 000\r\nkr i månaden under ett år.</pre><pre>Tänk om varannan arbetande i vårt land sparade\r\n25 000 kr i svenska järnvägsobligationer med en\r\nlöptid på 10 år. Det skulle ge 50 miljarder kronor i\r\nmöjliga investeringar, dvs. 100 miljarder kronor\r\nunder 20 år. Jag framställer inte detta som ett\r\nförslag i dag, men jag vill visa att det inte borde vara\r\nomöjligt att finna bra sätt att få fram\r\ninvesteringskapital. Jag tror att många medborgare\r\ni dag gärna skulle sätta in sitt kapital i\r\nsamhällsnyttiga investeringar, inte minst med\r\nerfarenhet av hur sparkapital under den senaste\r\ntiden hanterats av många som haft spararnas\r\nförtroende att göra det.</pre><pre>Vårt land är mycket avlångt. Vi har all anledning att\r\nmed snabba järnvägstransporter minska\r\ntidsavståndet till övriga Europa. Det är därför\r\nviktigt att vi snabbt tar till oss vad Banverket och\r\nSJ anför när det gäller utbyggnadsbehovet. Det tar\r\nnämligen lång tid från det att vi kommit överens om\r\nvad som behöver byggas tills objektet i fråga kan\r\nbörja användas.</pre><pre>Det är också av andra skäl viktigt att komma till\r\nbeslut i dessa frågor så fort som möjligt, dels därför\r\natt de ger oss värdefull sysselsättning, dels därför\r\natt de företag som i dag tillverkar tåg behöver ha\r\nlångsiktiga beslut för att kunna hålla sin produktion\r\ni gång. Kommuner, markförhandlare, m.fl. måste\r\nockså ha signaler i god tid för att påbörja sitt arbete.</pre><pre>I sin skrift Ett marknadsanpassat framtida\r\njärnvägssystem redovisar SJ vilka restider man kan\r\nkomma ned till om man bygger ut järnvägen i vårt\r\nland. Det gäller då i vissa fall helt nya banor med\r\ns.k. höghastighetståg och i andra fall tåg som vi har\r\ni dag, X 2000, samt på andra håll banförbättringar\r\nsom medför betydligt högre hastigheter än vi har i\r\ndag.</pre><pre>Herr talman! Som exempel kan jag redovisa vad det\r\nbetyder för Västsverige. Vi skulle på så sätt med tåg\r\nkunna ta oss från Göteborg till Malmö på två\r\ntimmar, likaså från Göteborg till Oslo. Till\r\nStockholm skulle också restiden klaras på två\r\ntimmar med höghastighetståg på den nya\r\nGötalandsbanan.</pre><pre>Vad detta skulle få för betydelse för näringslivet i\r\nVästsverige kan var och en räkna ut. Det skulle\r\ninnebära ett minskat behov av inrikes flyg i\r\nVästsverige, vilket skulle ge oss möjligheter till\r\nflera utrikesförbindelser. Landvetter kan därmed\r\nockså avlasta Arlanda. Med snabba tågförbindelser\r\ntill Landvetter blir Landvetter därmed en lätt\r\ntillgänglig flygplats för en stor del av vårt land.</pre><pre>En bra pendeltågstrafik i Västsverige är också av\r\nstor betydelse. Västtåg, som ingick som en del i det\r\ns.k. Adelsohnspaketet, måste genomföras. En\r\njärnvägstunnel i centrala Göteborg skulle göra\r\npendeltågen ännu mera attraktiva, och därmed\r\nminska biltrafiken i Göteborg, vilket även skulle\r\nförbättra miljön.</pre><pre>Det är viktigt vi får en ökad konkurrens inom\r\ntågtrafiken. På länsjärnvägsnätet liksom vissa\r\nandra banor är det viktigt att flera aktörer får vara\r\nmed och ge anbud på trafiken. Just nu pågår\r\nupphandlingen av den s.k. olönsamma tågtrafiken.\r\nDet är viktigt att tågtrafik, som i dag kanske inte\r\nhar så många resenärer men som genom en\r\nutbyggnad av det övriga nätet kan förväntas\r\nmedverka till ett ökat resande, inte nu läggs ned.</pre><pre>Herr talman! Jag beklagar att Lars Biörk har\r\nlämnat kammaren, eftersom jag slutligen vill\r\nframhålla vikten av att vi här i riksdagen tar vårt\r\nsamhällsansvar för att Inlandsbanan får en sådan\r\nstandard att såväl godstrafik som persontrafik får\r\nbra framtida transportbetingelser.</pre><pre>Herr talman! Jag vill avsluta mitt anförande med att\r\nsäga att vi inom Centern anser att:</pre><pre>Det är nu när vi har arbetslöshet som vi bör utnyttja\r\nmöjligheterna till en kraftig utbyggnad av\r\njärnvägstrafiken.</pre><pre>Det är nu inför ett ökat samarbete med övriga\r\nEuropa som vi skall bygga ut vår järnväg så att vårt\r\navståndshandikapp därmed tidsmässigt minskas.</pre><pre>Det är nu när miljöföroreningarna hotar oss alltmer\r\nsom vi skall satsa på det miljövänliga alternativ som\r\njärnvägen utgör.</pre><pre>Det är nu, på tröskeln till 2 000-talet, som vi skall\r\nvisa våra efterkommande att vi var kloka politiker\r\nsom satsade på en utbyggnad av vårt järnvägsnät.</pre><pre>Anf. 29  STEN ÖSTLUND (s):</pre><pre>Herr talman!När jag anmälde mig till debatten\r\nförra fredagen var avsikten att ägna mitt anförande\r\nåt hemmasituationen. Men efter den gångna\r\nveckan har jag ändrat min disposition.</pre><pre>Jag tycker att det har varit en svart vecka när det\r\ngäller arbete och sysselsättning. Redan när veckan\r\ninleddes hade vi fått buden om att Volvo utreder\r\nKalmar-  och Uddevallafabrikernas framtid.\r\nBilindustrin befinner sig milt sagt i kris. För Volvo\r\nsom för första gången redovisar förlust samtidigt\r\nför både person- och lastvagnar är situationen svår.\r\nHemmamarknaden har halverats, och det är kärvt\r\npå de viktigaste exportmarknaderna. Vi har fått\r\nveta att Saab har något år på sig att komma igen.</pre><pre>När några av oss gamla metallare här i riksdagen\r\nunder vecka träffade förbundsledningen, kunde vi\r\nbara konstatera att det inte föreligger några större\r\nskillnader i bedömningarna av framtidsutsikterna\r\nför bilindustrin mellan företag och fack. Vi fick\r\nockså veta att var femte metallarbetare befaras gå\r\narbetslös vid årets slut -- 20 %.</pre><pre>Under den förra lågkonjunkturen försvann 160 000\r\nindustrijobb, 60 000 tillkom under 80-talet. Hur\r\nmånga av de över 200 000 industrijobb som nu har\r\nförsvunnit kommer att kunna återskapas? Det var\r\nfrågeställningen som satte sin prägel på träffen med\r\nvår förbundsledning.</pre><pre>På arbetsmarknadsutskottets sammanträde i\r\ntisdags fick vi en förhandsinformation om den\r\nkommande prognosen av AMS-chefen Göte\r\nBernardsson. Den publicerades i går, och det är nu\r\nallmänt känt att vi under nästa år går mot en öppen\r\narbetslöshet på 10 %, om vi som AMS förutsatt\r\nställer medel till förfogande att hålla 5 % i\r\narbetsmarknadspolitiska åtgärder.</pre><pre>Onsdagens debatt i ämnet präglades till viss del av\r\ndebattörernas förhandsinformation. Men jag är\r\ninte säker på att arbetsmarknadsministern i sin\r\nredovisning av kostnaderna för arbetslösheten, som\r\nhan angav till 100 miljarder kronor, hade tagit med\r\ni beräkningen de tal som man nu räknar med\r\nbeträffande arbetslöshet och\r\narbetsmarknadspolitiska åtgärder. Pengarna är i\r\nvarje fall slut i Göteborgs och Bohus län, och det\r\nskapas inte några fler beredskapsjobb, utan man\r\ngår där och väntar på pengar efter krisuppgörelsen.</pre><pre>Av de arbetsmarknadspolitiska åtgärderna är det\r\nden s.k. ungdomspraktiken som nu växer\r\nlavinartat. Visst är det bra att de unga får komma\r\nut i arbetslivet. Till den ställer de borgerliga stor\r\ntillit. Vi hade en annan lösning som dock röstades\r\nned. Men det som nu händer inom ramen för\r\nungdomspraktiken är att den hotar att försätta alla\r\nnormala funktioner för ungdomars arbetsmarknad\r\nur spel.</pre><pre>I morgonens Ekosändningar redovisades oroande\r\nexempel på hur den används för att ersätta vanliga\r\narbeten med gratis arbetskraft. Det är självfallet\r\nlockande för många arbetsgivare att få arbetskraft\r\nutan att behöva vare sig betala lön eller ta något\r\negentligt arbetgivaransvar. Föreställningen om att\r\narbetsförmedlarna skall kunna hålla kontroll så att\r\nungdomarna inte utnyttjas felaktigt är inget annat\r\nän illusioner. Hur skall arbetsförmedlarna kunna\r\nhålla kontakt med 50 000--60 000 ungdomar ute på\r\notaliga arbetsplatser utöver sina övriga uppgifter?</pre><pre>I samma Ekosändningar lämnades nya uppgifter\r\nom vad förlusterna i bank- och finansystemen kan\r\nkomma att bli efter spelet i kasinoekonomin med\r\nfastigheter under 80-talet. De 100 miljarder kronor\r\nsom hitintills antagits kan komma att dubbleras.</pre><pre>Samtidigt har SAF under veckan redovisat att man\r\nbedömer att 3 500 långsiktigt lönsamma företag\r\ndrivits i konkurs. Orsaken är bankkrisen. Det\r\nhandlar om att 10 % av de företag som slagits ut har\r\ngjort det, inte därför att de är dåliga, utan därför att\r\nde inte har kunnat få normala krediter.</pre><pre>Herr talman!Man frågar sig nu: Hur många\r\nlångsiktigt lönsamma företag hotas i spåren av\r\nbankkrisen?</pre><pre>Inom den offentliga sektorn kräver regeringens och\r\nriksdagens indragning av 7,5 miljarder kronor från\r\nkommunerna sin tribut i ökad arbetslöshet.</pre><pre>I Göteborg -- som har nära 7 % arbetslöshet, den\r\nhögsta i länet, och som konsekvent har missgynnats\r\ni de senaste årens skatteomläggningar -- har 3 500\r\njobb försvunnit under året, och lika många\r\nberäknas försvinna under nästa år. Ändå har\r\nkommunen en övertalighet på 1 500 personer, inte\r\ndärför att dessa inte behövs utan därför att\r\nkommunen inte har råd.</pre><pre></pre><pre>Den borgerliga majoriteten har lagt fram ett\r\nsparprogram på 15 % under mandatperioden.\r\nUnder veckan kom stadskontorets bedömning att\r\ndet ändå kommer att fattas 1 miljard för 1993,\r\nnågot som naturligtvis kommer att slå mycket hårt\r\näven på sysselsättningen. Så är det i de flesta\r\nkommuner.</pre><pre>Herr talman! Jag får nu signal om att min taletid\r\nbörjar ta slut. Jag får stryka en del i mitt manus.</pre><pre>Inför utsikterna att få uppleva en öppen\r\narbetslöshet på 10 % nästa sommar måste nu alla\r\nåtgärder som kan tillgripas sättas in, byråkratiska\r\nhinder undanröjas och alla uppslag tillvaratas. Det\r\när att hoppas att det kan bli ett gemensamt intresse\r\növer partigränserna i det allvarliga läge\r\narbetsmarknaden befinner sig i, inte minst, herr\r\ntalman, med tanke på vad vi nu kan se framför oss\r\nefter denna svarta vecka för arbete och\r\nsysselsättning i vårt land.</pre><pre>Anf. 30  INGVAR JOHNSSON (s):</pre><pre>Herr talman! Norra Älvsborg är en fin del av vårt\r\nland, med mycket starka industritraditioner och\r\ngoda utvecklingsmöjligheter. Men krisen har gjort\r\natt över 9 000 personer nu är arbetslösa, och det\r\nmesta tyder på att det blir värre.</pre><pre>De förslag som vi socialdemokrater redovisade\r\nunder vårriksdagen och i augusti skulle ha dämpat\r\ndenna negativa utveckling, men regeringen var\r\nalltför passiv.</pre><pre>Västsverige är också, som Sten Östlund var inne på,\r\nstarkt beroende av bilindustrin. Det finns en\r\nmycket stark oro för framtiden både bland de\r\nanställda i bilindustrin och bland dess\r\nunderleverantörer.</pre><pre>Jag tror att det allra viktigaste för bilindustrin är att\r\ndet blir ordning på landets ekonomi. För\r\nunderleverantörerna är det dessutom viktigt med\r\nen ökad kompetensutveckling. Därför har vi krävt\r\natt det skall satsas på kompetensutveckling för\r\nbilindustrins underleverantörer. Det är viktigt för\r\nutvecklingen i Norra Älvsborg.</pre><pre>Teli tänker sparka 150 anställda i Vänersborg. Jag\r\nmenar att staten inte kan smita undan från sitt\r\nansvar för detta. Staten har ett ansvar för att Teli i\r\nVänersborg kan utvecklas.</pre><pre>Jag skulle också vilja peka på några ytterligare\r\nfrågor som är viktiga just för oss i Norra Älvsborg.\r\nVi har redovisat förslag till omfattande\r\ninvesteringar i kommunikationer, i byggande och i\r\nutbildning.</pre><pre>Det första är att järnvägstrafiken skall utvecklas.\r\nUtbyggnaden av Norge--Väner-länken med\r\nsträckorna Erisstadssvängen i Dalsland och\r\nTrollhättan--Vänersborg skulle ge många jobb och\r\nstimulera utvecklingen.</pre><pre>Vi socialdemokrater kräver därför: Börja\r\nbyggandet av Norge--Väner-länken nu!</pre><pre>SJ planerar också att lägga ner eller försämra\r\nservicen vid järnvägsstationerna i Åmål,\r\nVänersborg och Trollhättan. Dessutom diskuteras\r\nfaktiskt att lägga ner persontrafiken från Karlstad\r\ngenom Dalsland.</pre><pre>Jag skulle både till regeringen och till SJ vilja säga:\r\nStoppa de planerade försämringarna av\r\njärnvägstrafiken i Norra Älvsborg!</pre><pre>En ökad satsning på järnvägen skulle också\r\nförbättra möjligheten för TGOJ i Åmål. Även\r\nHerrljungabanan måste utvecklas. Jag tycker att\r\nman skall satsa på Herrljunga som ett resecentrum.</pre><pre>De väginvesteringar som skall ske i skogslänen som\r\nett resultat av krispaketet måste komma också\r\nnorra Dalsland till del. Jag föreslår att Centralbron\r\ni Bengtsfors skall byggas omgående.</pre><pre>Vi socialdemokrater från Norra Älvsborg vill ha\r\nfler platser till vår högskola och har stöd för detta i\r\nvår riksdagsgrupp. Men Marianne Andersson och\r\nandra röstade fyra gånger förra året emot\r\nsatsningar på de små högskolorna.</pre><pre>Regeringens förslag i augusti om fler\r\nhögskoleplatser gav mest till de stora högskolorna.\r\nNu gäller det att satsa på utbildning. Ge fler i Norra\r\nÄlvsborg utbildning i gymnasieskolan, i\r\nvuxenutbildningen, i arbetsmarknadsutbildningen\r\noch i högskolan!</pre><pre>För oss i Norra Älvsborg är byggandet av särskild\r\nvikt. Vår omfattande byggmaterialindustri i\r\nAlingsåsomådet men också i Dalsland och\r\nGötaälvdalen gör att vi drabbas hårt av nedgången\r\ni byggandet.</pre><pre>Vi har redovisat en lång rad byggprojekt som skulle\r\nha kunnat vara i gång om regeringen hade haft den\r\nrätta viljan. Men inte ens Marianne Andersson,\r\nsom bor i Vårgårda, eller Elver Jonsson, som bor i\r\nAlingsås, där arbetslösheten nu är högst i länet,\r\ntycks vara särskilt oroliga för det minskade\r\nbyggandet.</pre><pre>Vi socialdemokrater i valkretsen kräver därför att\r\nbyggande, reparationer och ombyggnader av\r\nlokaler i Norra Älvsborg skall tidigareläggas.</pre><pre>Fru talman! Sammanfattningsvis: För att dämpa\r\narbetslösheten i Norra Älvsborg är det nödvändigt\r\natt satsa på byggande, kommunikationer och\r\nutbildning.</pre><pre>Anf. 31  MARIANNE ANDERSSON (c):</pre><pre>Fru talman! Arbetslösheten är rekordstor. AMS\r\nprognos som nådde oss i går var dystrare än\r\nnågonsin förr. Siffrorna är ofattbara med svenska\r\nmått mätt. Men siffrorna får aldrig reduceras till\r\nuppgifter i någon tabell. Bakom varje siffra döljer\r\nsig en människa och hans eller hennes ekonomiska\r\nbekymmer och oro för framtiden.</pre><pre>Många har under dessa tre dagar talat om\r\norsakerna till vårt svåra läge -- devalverings- och\r\nkoncentrationspolitiken, spekulationsekonomin på\r\n80-talet, oförmågan att under högkonjunktur ta itu\r\nmed Sveriges grundläggande ekonomiska problem\r\noch bygga för framtiden samt en djup internationell\r\nlågkonjunktur.</pre><pre>När krisen ställdes på sin spets var det ändå en stor\r\nstyrka för Sverige att opposition och regering\r\nlyckades göra upp. Nu måste alla vara med och\r\nbetala för tidigare politiskt och ekonomiskt\r\nlättsinne. De som drabbas av arbetslöshet får betala\r\ndet högsta priset. Det är lätt att förstå ilskan över\r\natt många av dem som orsakat krisen går skadeslösa\r\noch i stället får skyhöga avgångsvederlag, medan de\r\nsom inte haft någon del i detta står skyddslösa.</pre><pre>Det är också lätt att sympatisera med alla de röster\r\nsom nu höjs för att vi skall investera oss ur krisen,\r\nsatsa ännu mer på vägar och järnvägar och\r\ntidigareläggning av byggen. Ingvar Johnsson sade\r\nt.ex. det för en stund sedan. Vår åsikt är och har\r\nalltid varit att det bästa är att satsa på att bygga för\r\nframtiden, så att man står beredd när konjunkturen\r\nvänder.</pre><pre>Problemet är att i det här läget finna metoder för\r\nfinansiering, så att vi inte hamnar i ett nytt\r\nvalutautflöde och räntekris. Det vore det värsta\r\nsom kunde hända. Hög ränta är en effektiv broms\r\nför investeringar. Låga löneavtal är nu nödvändiga,\r\ninte för att få ner konsumtionen eller hindra rättvisa\r\nlöner utan för att öppna för investeringar.</pre><pre>Nog känner vi allihopa en stor maktlöshet när vi\r\nhör beskeden om varsel, indragningar och\r\nnedläggningar ute i våra län och orter. Jag skall inte\r\nupprepa Ingvar Johnssons beskrivning av\r\nÄlvsborgs län. Den stämmer med verkligheten, och\r\nvi delar hans uppfattning, t.ex. när det gäller\r\nbilindustrin och dess underleverantörer samt\r\nneddragningen av kommunikationer.</pre><pre>Låt mig i detta sammanhang säga att det blir en\r\nsatsning på länsvägar i Norra Älvsborg. Vi delar\r\nnaturligtvis också uppfattningen om Norge--Väner-\r\nlänken och kräver att utbyggnaden av denna skall\r\nkomma i gång så fort som möjligt.</pre><pre>Aldrig tidigare har så många människor som nu\r\nomfattats av arbetsmarknadsåtgärder,\r\nungdomspraktik, utbildning m.m., och i och med\r\ndet första krispaketet satsas nu ytterligare resurser\r\npå olika arbetsmarknadspolitiska medel, bl.a.\r\notraditionella insatser och lokal\r\nutvecklingsverksamhet. Flexibilitet och enskilda\r\nmänniskors idéer för att göra något i sin bygd och i\r\nsin ort uppmuntras.</pre><pre>Det är centerns bestämda uppfattning att\r\narbetslinjen skall gälla så långt det står i vår makt.\r\nAMS har sagt att 3 % av arbetskraften är vad man\r\nmaximalt klarar att hantera. Nu närmar man sig\r\n5 %. Självklart leder detta till\r\ngränsdragningsproblem och störningar på\r\narbetsmarknaden, vilket vi fick rapporter om i\r\nnyheterna i morse när det gällde\r\nungdomspraktiken. Den referensgrupp som\r\ntillsatts för att följa ungdomspraktiken har en\r\nmycket viktig och grannlaga uppgift.</pre><pre>Jag vill säga till Sten Östlund, som tog upp\r\narbetslösheten, att också varje annat system av\r\ndenna omfattning hade fått motsvarande problem.</pre><pre>Hittills har männen drabbats hårdare av\r\narbetslösheten än kvinnorna. Men när nu också den\r\noffentliga sektorn gör stora neddragningar drabbas\r\nkvinnorna mer än tidigare. 80 % av de arbetslösa\r\noffentliganställda är kvinnor. Som alltid blir det\r\nfrämst de som är i frontlinjen, de som gör jobben,\r\nsom får gå först. Det är lätt att sympatisera med\r\ndem som ser bristerna t.ex. i vården och som tycker\r\natt det är konstigt att folk inte får vara kvar när så\r\nmycket pengar nu går till arbetsmarknadsåtgärder.</pre><pre>Kvinnornas stora intåg på arbetsmarknaden skedde\r\nsamtidigt med den offentliga sektorns stora tillväxt,\r\noch de gick i stor utsträckning dit. Därför sitter de\r\nnu i en rävsax när vi tvingas till neddragningar och\r\nomprövningar. Läget hade med säkerhet varit\r\nannorlunda om vi hade haft en lugnare utveckling\r\ninom denna sektor -- det kan vi nu verkligen säga,\r\nnär vi har facit i handen. Då hade kvinnorna också\r\nhaft ett betydligt bättre utgångsläge än i dag.</pre><pre>Fru talman! Hela Sverige skall leva. Det sades\r\ntydligt i regeringsförklaringen, och vi i centern har\r\nalltid insett att en fungerande och stabil ekonomi\r\noch ett bra arbetsliv aldrig kan uppnås utan regional\r\nbalans. Därför kämpar vi oförtrutet för att män och\r\nkvinnor skall kunna leva, arbeta, bo och få\r\nutbildning i hela landet, för att satsningar på\r\nutbildning och infrastruktur, alltså vägar och\r\njärnvägar, service och telekommunikation, skall\r\nske i hela landet och för att det skall föras en\r\noffensiv regionalpolitik.</pre><pre>Fru talman! Kris har en tendens att föda kris. Jag\r\ngillar egentligen uttrycket ''kris och möjligheter''\r\nbättre. Det gäller nu ändå att inte förfalla till\r\nhopplöshet, utan att med krispaketen och med de\r\nbeslut som regeringen tidigare har fattat för att\r\nfrämja företagsamheten som grund skapa\r\nförutsättningar för att människor och företag ute i\r\nregionerna och i landet som helhet skall kunna\r\nvända utvecklingen, så att vi får varaktiga jobb i\r\nSverige. Jag tror att det är möjligt.</pre><pre>Anf. 32  JARL LANDER (s):</pre><pre>Fru talman! I oktober månad förra året lämnade\r\nlänsstyrelsen i Värmland in en hemställan till\r\nregeringen om åtgärder för att, som det heter,\r\nfrämja sysselsättning och tillväxt, för att länets\r\nbehov av insatser skulle beaktas i de åtgärdspaket\r\nsom förutsågs komma på olika områden. När\r\nåtgärdspaketen presenterades i våras var ca 6 000\r\npersoner öppet arbetslösa i länet.</pre><pre>Nu kan man konstatera att de behov av insatser\r\nsom länsstyrelsen anmälde förra hösten inte i någon\r\nnämnvärd grad beaktades av regeringen. Det visar\r\nnuvarande siffror på antalet öppet arbetslösa, som\r\nvid den senaste redovisningen var nästan 10 000,\r\ntrots 600 nytillkomna ungdomspraktikplatser och\r\n1 200 nya platser inom\r\narbetsmarknadsutbildningen.</pre><pre>Därför, fru talman, känner också jag ett behov av\r\natt gå upp i denna långdragna debatt om\r\narbetsmarknadspolitik och att snabbt till\r\nprotokollet läsa in några synpunkter från\r\nvärmländsk horisont. Låt mig göra det genom att\r\nnämna något från en del tidningsurklipp från\r\nlänspressen de senaste dagarna.</pre><pre>''Ännu ovisst om valsverk'' lyder rubriken på det\r\nförsta av de urklipp som jag gjort. Det är den\r\nsegdragna frågan om att rädda så många\r\narbetstillfällen som möjligt vid järnverket i\r\nHagfors. Kontakterna med österrikiska Böhler-\r\nUddeholm måste nu troligen föras på regeringsnivå\r\nför att man skall kunna komma fram till en slutlig\r\nlösning av frågan om att klara 350 arbetstillfällen\r\nvid valsverket i Hagfors. På annat sätt kan man inte\r\ntolka oviljan från företagsledningen att förhandla\r\nfram en lösning.</pre><pre>Jag förutsätter att näringsministern nu fullföljer det\r\nåtagande som staten tidigare gjort att stödja de\r\nanställda vid valsverket i Hagfors i kampen för att\r\nbevara delar av lönsam svensk exportindustri kvar\r\ni Sverige.</pre><pre>Nästa urklipp handlar om att den militära\r\navspänningen i världen ger utrymme för att kraftigt\r\nbeskära försvarsindustrin. Mer än 1 000 personer\r\nhar tidigare sysselsatts vid Zakrisdalsverken i\r\nKarlstad, men sedan kulor och krut försvunnit är\r\narbetsstyrkan numera i stort sett halverad. Nu\r\ndyker frågan upp om att flytta över hela den\r\nmekaniska tillverkningen från Zakrisdalsverken till\r\nKarlskoga, att flytta bort 580 arbetstillfällen.</pre><pre>Vi socialdemokrater inser att försvarsindustrin kan\r\nrationaliseras, och Karlskogaområdet är i stort\r\nbehov av sysselsättningstillfällen. Men vi kan inte\r\nställa upp på att arbetstillfällen bara försvinner från\r\nlänet, som det nu kan komma att ske från\r\nZakrisdalsverken, utan att extra insatser görs från\r\nsamhället och regeringens sida.</pre><pre>Det jag nu nämnt är bara ett par urklipp om det\r\nbesvärliga sysselsättningsläget i länet. Till detta\r\nkommer oron för jobben i de sysselsättningssvaga\r\norterna runt om i länet och i synnerhet hos dem som\r\när underleverantörer till bilindustrin, som t.ex.\r\nTVAB i Töcksfors. Häromdagen kunde man läsa i\r\ntidningen att företaget hade sålts utan personalens\r\nkännedom. I dag är rubrikerna: ''Nya ägaren\r\nvarslar 235 personer om uppsägning.'' Här måste\r\nden tidigare ägaren, Forsheda, ta sitt ansvar för den\r\nnu varslade personalen.</pre><pre>Värmland, liksom hela Sverige, behöver nu\r\npositiva signaler från regeringen om att\r\nsysselsättningen skall klaras och att förutsättningar\r\nför industriell produktion skall komma hela landet\r\ntill del.</pre><pre>Därav följer att nu måste de projekt som vi\r\nsocialdemokrater vaskade fram i landets alla\r\nkommuner förverkligas. Det är projekt som den\r\nborgerliga majoriteten här i riksdagen tidigare sagt\r\nnej till. Vi kan inte längre förlita oss på att den s.k.\r\nmarknaden skall klara sysselsättningen i landet.\r\nVad marknaden förmår är vi alla väl bekanta med\r\nnu. Det ger inte fler jobb, bara högre arbetslöshet.</pre><pre>I Värmland behöver vi få infrastrukturen utbyggd\r\nså att vår geografiska närhet till\r\nutvecklingsområdena kan stärkas. Sedan det\r\nnorska stortinget nu fattat beslut om att bygga ut\r\nflygplatsen i Gardemoen, är det än viktigare för\r\nlänets och västra Sveriges utveckling att järnvägen\r\nväster om Karlstad mot Kongsvinger--Oslo-\r\nområdet snarast förbättras.</pre><pre>Men det viktigaste är ju att tågen går genom länet\r\ndär spåren finns. Varken gods eller persontrafiken\r\nutvecklas med hjälp av indragningar, utan de\r\nutvecklas genom att kunderna, dvs. resenärerna,\r\nerbjuds verkliga alternativ. Där inga järnvägsspår\r\nfinns, där måste vägarna bli av sådan kvalitet att\r\nindustrins behov av transporter garanteras. Därför\r\nbehövs de förbättringar i infrastruktursatsningar\r\nför vägar och järnvägar som vi socialdemokrater\r\nfrån Värmland tidigare presenterat i motioner till\r\nriksdagen.</pre><pre>Avslutningsvis, fru talman, en sista rubrik från\r\nlänspressen denna vecka: ''100-tals miljoner\r\nfattas -- utbildningsplatser bort'' och ''2 000 kastas\r\nut i arbetslöshet''.</pre><pre>Detta kommer sig av att länsarbetsnämnden i\r\nVärmland redovisar att hälften av de 4 000\r\nutbildningsplatserna i länet skall slopas på grund av\r\natt pengarna saknas. Arbetsmarknadsministern har\r\ntidigare sagt att arbetsförmedlingarna skall få\r\npengar för att bekosta ungdomspraktikplatserna.\r\nStår detta löfte kvar?</pre><pre>Anf. 33   INGER LUNDBERG (s):</pre><pre>Fru talman! I en departementspromemoria föreslås\r\natt tingsrätterna i Lindesberg, Karlskoga och\r\nHallsberg skall läggas ner. Verksamheten skall\r\nflyttas till Örebro och Kristinehamn.</pre><pre>Skälen är inte ekonomi och rationalitet.\r\nStatskontoret har visat att de små tingsrätterna är\r\neffektiva. Men departementet menar att det behövs\r\nstora enheter för att möta de krav EG-rätten kan\r\nställa. Ingen analys görs av de faktiska\r\nförutsättningarna för de små tingsrätterna att nu\r\nsom tidigare anpassa sig till nya krav. Promemorian\r\nsöker inte heller stöd i den dramatiska förbättring\r\nav erfarenhetsutbyte, som den nya tekniken ger.</pre><pre>På kort sikt kan kanske staten värja sig för\r\neffekterna. Ett femtiotal personer kan säkert bo\r\nkvar på orter som Karlskoga, Lindesberg och\r\nHallsberg och pendla. På lång sikt blir effekterna\r\nstora. Nyanställda jurister bosätter sig inte i\r\nLindesberg. Advokatkontoren anser att det finns få\r\nskäl att vara kvar. Åklagarorganisationen ses över.\r\nSå utarmas samhällsservicen, den intellektuella\r\ndebatten och det sociala livet runt om i landet.</pre><pre>Staten har strategiska instrument, som skulle\r\nkunna bidra till att hela landet skall leva. De\r\nanvänds inte. Inom de statliga verken pågår i dag\r\nregionalisering utan varje form av samordning.\r\nPostverket bygger upp sin regionala indelning,\r\nTeleverket en annan, Vägverket en tredje. På\r\nområde efter område är tendensen centralistisk. En\r\noengagerad utbildningsminster använder inte\r\nhögskolan som ett regionalt instrument. Ingen ser\r\nett gemensamt mönster, som skall leda till att hela\r\nlandet stärks.</pre><pre>Från mindre orter i Örebro län förs verksamhet till\r\ncentralorten Örebro. Från residensstaden Örebro\r\ncentraliseras verksamhet till storstadsområdena.\r\nDetta trots att ny teknik skapar unika\r\nförutsättningar för decentralisering och regional\r\nutveckling.</pre><pre>Arbetsmarknadsutsikterna i Örebro län är mörka.\r\nI Bergslagsområdet, Karlskoga, Degerfors, Laxå\r\noch Askersund sker stora strukturomvandlingar\r\ninom industrin. Flera kommuner är beroende av\r\nenstaka stora industrier. När avspänningen minskar\r\ntrycket på försvaret står en ort som Karlskoga inför\r\nsvåra omställningsproblem. Länet visar från tid till\r\nannan upp den högsta arbetslösheten i landet. I\r\nLjusnarsberg står 36 % av de unga utanför den\r\nordinarie arbetsmarknaden.</pre><pre>Dråpslagen mot kommunerna gör att den offentliga\r\nsektorn, trots stora behov, inte kan erbjuda nya\r\njobb. Länsarbetsnämndens analys visar i stället att\r\n5 000 jobb inom den offentliga sektorn i länet\r\nförsvinner de närmaste åren. Till det bidrar ett\r\ndjupt orättfärdigt bidragssystem till kommunerna.\r\nHastigt och utan att någon kunde förstå hur det\r\negentligen hade byggts upp och skulle förstås,\r\nklubbades det nya statsbidragssystemet i riksdagen\r\ni våras.</pre><pre>I Örebro län är alla kommuner förlorare.\r\nÄldreomsorgen spelar en liten roll i det nya\r\nsystemet. Arbetslösheten vägdes inte alls in i\r\nbeslutet.</pre><pre>Medborgarna i Degerfors, som förlorar statsbidrag\r\nmotsvarande 3 kr på kommunalskatten, tvingas se\r\natt rika kommuner som Danderyd och Lidingö inte\r\nalls behöver bidra till statliga besparingar.</pre><pre>Banker, försäkringsbolag och handel\r\nomstrukturerar sin verksamhet och otaliga jobb\r\nförsvinner. Det behövs en strategi för att de\r\nmänskliga resurser som rationaliseringar och ny\r\nteknik frigör tas till vara i nya jobb för att utveckla\r\noch stärka välfärden.</pre><pre>För att Örebro län skall utvecklas krävs en strategi\r\nför utveckling där staten tar sin del av ansvaret.</pre><pre>En utbyggd Bergslagsdiagonal via Lindesberg kan\r\ntillsammans med en utbyggd Askersundsled\r\nutveckla länet som knutpunkt i landets mitt.\r\nTillsammans med Svea- och Mälardalsbanornas\r\nutbyggnad skulle det stärka länets strategiska läge\r\ntill gagn för hela landet.</pre><pre>Högskolan i Örebro har nått en mognad, som\r\nskapar goda förutsättningar för en fast\r\nforskningsorganisation. Regeringen måste se\r\nvärdet av det arbete som utförs vid de små och\r\nmedelstora högskolorna.</pre><pre>Länets goda läge när det gäller\r\ntelekommunikationer kan och bör utnyttjas. SCB i\r\nÖrebro har nu kanske Europas mest\r\nändamålsenliga lokaler. Här finns kompetens på\r\ndet regeringen brukar kalla högsta europeiska nivå.\r\nUtnyttja den och stärk den, i stället för att utarma\r\nen enhet, som kommer att vara strategisk för landet\r\ni ett Europaperspektiv.</pre><pre>Fru talman! En politik för välfärd, och ett helt land\r\noch folk i arbete, kan inte nöja sig med att passivt\r\nåse marknadskrafternas spel. Utifrån en god svensk\r\ntradition, där samhälle och näringsliv samverkar\r\nför utveckling och välfärd, krävs en aktiv politisk\r\nstrategi för att hela landet skall leva och rätten till\r\narbete åt alla skall säkras på lång sikt.</pre><pre>Anf. 34  BERIT OSCARSSON (s):</pre><pre>Fru talman! Västmanland är det län som har den\r\nhögsta andelen industrisysselsatta. Det är ett\r\nutpräglat exportlän och är därför hårt drabbat av\r\nlågkonjunkturen. Strukturförändringar drabbade\r\nförst Bergslagen och slår nu mot\r\ntillverkningsindustrin i södra delarna av länet.\r\nKursförändringar på valutor och ett högt ränteläge\r\npressar hårt, och orderingången är därför låg.\r\nMånga, speciellt små och medelstora företag, har\r\nsvårt att överleva.</pre><pre>Som en konsekvens av detta ligger antalet varsel på\r\nen mycket hög nivå. I tisdags kom det senaste\r\nvarslet. Volvo i Köping varslar 195 anställda. Under\r\nen period av tre år har antalet anställda vid Volvo i\r\nKöping minskat med drygt 1 000 personer. Det är\r\nförödande för regionen och en tragedi för alla\r\nmänniskor som drabbas.</pre><pre>Inom den offentliga sektorn finns också problem,\r\nbl.a. med att finansiera den nödvändiga\r\nverksamheten. Den borgerliga majoritetens beslut\r\nom ett nytt statsbidragssystem, med indragningar\r\npå olika sätt från kommunerna, bidrar kraftigt till\r\ndetta. Kommunerna har satts i en ekonomisk\r\nknipa.</pre><pre>Nu varslas många offentligt anställda om\r\nuppsägning. Många är lågutbildade kvinnor som\r\nhar mycket svårt att få nytt arbete i vårt\r\nindustridominerade län. I länsarbetsnämndens\r\nprognos över arbetssituationen finns det heller\r\ningen ljusning i sikte för 1993. Arbetslösheten\r\nfortsätter att öka. Den kommer förmodligen att\r\nligga på 7--10 % vid årsskiftet 1992-1993.</pre><pre>Men det finns ändå en väg som leder fram till ökad\r\nsysselsättning, nämligen att vi nu investerar. Det är\r\ndessutom billigare att investera nu än under en\r\nhögkonjunktur. Det handlar om att sätta fart på\r\nhjulen. Att nu inte våga investera eller att inte dra\r\nigång underhållsåtgärder är att döma till\r\narbetslöshet och utslagning.</pre><pre>Vi socialdemokrater har via motioner lämnat flera\r\nförslag till riksdagen på vad som kan göras. Vi\r\nfrågar oss vad det är som gör att projekten inte\r\nkommer igång, och varför kommer inte regeringen\r\nigång?</pre><pre>I Västmanland glädjer vi oss mycket åt att\r\nbyggandet av Mälarbanan nu är igång. Mälarbanan\r\när helt nödvändig för regionens fortsatta\r\nutveckling. Men varför inte i dagens\r\nkonjunkturläge tidigarelägga återstående delar av\r\nutbyggnaden?</pre><pre>Dessutom krävs tågset för att snabbtågen skall\r\nkunna fungera. 1986 skrev ABB och SJ kontrakt\r\nom tillverkningen av 20 tågset av X 2000 samt\r\noption på ytterligare 20 tågset. Den sista september\r\ngick tiden ut för optionen. SJ har problem att lösa\r\nin optionen på grund av lönsamhetskrav samt det\r\nfaktum att Banverkets upprustning av\r\nsnabbtågslinjerna går alltför långsamt.</pre><pre>Om inga nya order tecknas inom en snar framtid\r\nkommer därför produktionen i Kalmar successivt\r\natt skäras ned för att helt upphöra under januari,\r\nfebruari 1994. Detta medför i sin tur att\r\nproduktionen i Helsingborg och Västerås påverkas\r\noch att även dessa verkstäder hotas av nedläggning.\r\nDå skulle ca 1 500 arbetstillfällen inom ABB\r\nTraction försvinna och minst lika många hos\r\nunderleverantörerna.</pre><pre>Här behövs snara åtgärder. Vi skapade inte\r\nBanverket för att försena upprustningen av\r\nbannätet. Mats Odells löften och uttalanden måste\r\nnu omsättas i konkret handling.</pre><pre>Vi har stort behov av investeringar i våra vägar.\r\nDagens sträckning av E 18 mellan Köping och\r\nArboga utgör en flaskhals. Regeringen bör snabbt\r\nfastställa den plan som arbetats fram. En ny\r\nsträckning av vägavsnitten skulle inte bara innebära\r\nen kraftig förbättring av trafiksäkerheten utan\r\nockså innebära 80 000 nya dagsverken.</pre><pre>Många av länets vägar är i stort behov av\r\nupprustning och ombyggnad, bl.a. i Bergslagen.\r\nVid tidigare fördelning av arbetsmarknadsanslag\r\nhar länet fått jämförelsevis litet pengar trots hög\r\narbetslöshet. Detta måste nu ändras.</pre><pre>Västmanland är också ett sjöfartslän. En\r\nfördjupning av Mälarleden är nödvändig för en\r\nbättre sjöfart. Årligen fraktas ca 3 miljoner ton till\r\noch från hamnarna i Västerås och Köping genom\r\nkanalen. Bättre framkomlighet har stor betydelse\r\nför Västmanlands och Bergslagens näringsliv.</pre><pre>Genom en investering på 20 miljoner kronor i\r\nförbättring av Södertäljebron kan Mälartonnaget\r\nöka från 7 000 ton till 10 000 ton. Regeringen har\r\näven här chansen till en framsynt\r\ninfrastrukturinvestering.</pre><pre>När konjunkturen vänder kommer efterfrågan på\r\ntekniker och annan yrkesutbildad personal att öka.\r\nDet är då viktigt att högskolan i Västerås--\r\nEskilstuna tilldelas en stor andel av de 5 000 nya\r\nhögskoleplatserna för att täcka de\r\nutbildningsbehov som finns.</pre><pre>Men det finns också ett annat utbildningsbehov.\r\nAntalet lågutbildade i länet är högre än\r\ngenomsnittet i landet. En satsning på baskunskaper\r\när nödvändig. Vi måste därför satsa på\r\nfolkbildning.</pre><pre>Trots de problemen som jag här redogjort för finns\r\nändå en optimism. Men det viktigaste är att se till\r\natt människor kommer i arbete.</pre><pre>Anf. 35  BIRGER ANDERSSON (c):</pre><pre>Fru talman! Västmanlands län är ännu så länge ett\r\nav Sveriges mest industrialiserade län. Men\r\nutvecklingen har för många västmanländska orter\r\nvarit dyster under 1970- och 1980-talet. Många\r\norter har helt dominerats av en eller ett fåtal stora\r\nindustrier. När dessa industrier har gjort kraftiga\r\nneddragningar eller helt lagts ned har orten och\r\nhela kommunen drabbats hårt. Ett exempel är\r\nHallstahammars kommun, som under hela 1980-\r\ntalet har drabbats mycket hårt av\r\nindustrinedläggningar och kraftiga\r\npersonalnedskärningar i kvarvarande industrier.</pre><pre>Den rådande långvariga lågkonjunkturen slår hårt\r\nmot industrisysselsättningen i länet. Varslen har\r\nvarit många och omfattande. Ytterligare varsel och\r\nuppsägningar väntar. Arbetslösheten är hög i länet.\r\nSärskilt ungdomar har drabbats mycket hårt av\r\narbetslösheten. Men genom omfattande insatser\r\nhar den öppna arbetslösheten något gått ner under\r\nsenare tid. Det beror på att länsarbetsnämnden och\r\narbetsförmedlingarna har lyckats mycket väl med\r\natt finna ungdomspraktikplatser. Dessutom ökar\r\nantalet personer i arbetsmarknadsutbildning och\r\nantalet beredskapsarbeten. Regeringen beslöt i\r\njuni 1992 att förlänga inplaceringen av\r\nHallstahammars kommun i stödområde. Det var\r\nsom jag ser det ett nödvändigt och riktigt beslut.</pre><pre>På järnvägsområdet har en hel del hänt under\r\nsenare år. Länstrafiken i Västmanland trafikerar\r\nnumera en hel del järnvägssträckor i länet --\r\nsträckorna Västerås--Eskilstuna, Västerås--Sala,\r\nVästerås--Ludvika och Västerås--Arboga -- med\r\nsnabba X 10 tåg med hög komfort.\r\nBansträckningen Kolbäck--Fagersta har\r\nmoderniserats och byggts om, och byggandet av\r\nMälarbanan har nyligen startat.</pre><pre>Men det är viktigt att nu pågående och planerade\r\njärnvägssatsningar kommer att kunna trafikeras av\r\nnya moderna fordon. Därför behövs snabbt ett nära\r\nsamarbete mellan regering, SJ och ABB för att på\r\nett finansiellt godtagbart sätt klara fortsatt\r\ntillverkning av svensktillverkade spårbundna\r\nfordon. Djupa beställningssvackor måste undvikas,\r\ni synnerhet i nuvarande arbetsmarknadsläge.</pre><pre>Det är också mycket betydelsefullt för en region\r\nmed ett väl fungerande vägnät, med vägar som har\r\nen jämn och för sitt ändamål lämplig standard. Det\r\nbehövs ytterligare medel för ett fullföljande av\r\nupprustningen av ''Räta linjen'', dvs. en\r\nvägsträckning Gävle--Västerås--Norrköping. Vissa\r\nåterstående vägsträckor i Västmanlands län och i\r\nSödermanlands län måste snabbt rustas upp, så att\r\n''Räta linjen'' i hela sin sträckning får en jämn och\r\nhög standard. Då slipper Stockholmsregionen\r\ngenomgående personbils- och lastbilstrafik i nord-\r\nsydlig riktning.</pre><pre>Ett annat aktuellt vägprojekt, som också Berit\r\nOscarsson nämnde, är ombyggnaden av E 18\r\nArboga--Köping. Detta projekt är mycket\r\nangeläget. Riksväg 70 och riksväg 68 genom länet\r\nbehöver också rustas upp eller byggas om på vissa\r\nsträckor för att få en jämn och hög standard.</pre><pre>Anslagen till drift och underhåll för länets mindre\r\nvägar har sedan flera år varit för små, vilket\r\nmedfört eftersläpande underhåll. Den nya\r\nregeringen har insett betydelsen av ett förstärkt\r\nunderhåll av vägväsendet för att kraftigt förslitna\r\ndelar av vägnätet inom rimlig tid skall kunna\r\nåterföras till en lämplig teknisk standard.</pre><pre>När det gäller utbildningen vill jag säga några ord\r\nom högskolan Eskilstuna--Västerås, som är landets\r\nenda tvålänshögskola. Det har aldrig tagits hänsyn\r\ntill detta vid beviljandet av anslag. Förhoppningsvis\r\när en ändring på gång. Det innebär att Centerns\r\nmångåriga krav på kraftiga satsningar på de små\r\noch medelstora högskolorna verkar att ge resultat,\r\ninnebärande fler högskoleplatser och en satsning på\r\nforskning.</pre><pre>I Skinnskattebergs kommun finns en annan\r\nhögskola, Skogsmästarskolan, som sorterar under\r\nSveriges lantbruksuniversitet. Det är mycket\r\nangeläget att Skinnskattebergs kommun, som\r\ndrabbats mycket hårt av sysselsättningskrisen, får\r\nfortsätta sina planer att utveckla ett skogligt\r\ncentrum med skogsmästarutbildningen som bas.</pre><pre>När det gäller byggsysselsättningen är läget mycket\r\nallvarligt i Västmanlands län. Ca 25 % av\r\nbyggnadsarbetarna saknar sysselsättning. Även om\r\nvi är medvetna om att länets byggsektor under\r\nsenare delen av 1980-talet hade en för stor kostym,\r\nkan vi inte på något sätt acceptera den kraftiga\r\nneddragning och utslagning som nu sker i länet. Det\r\ngäller för stat, landsting och kommun att\r\ntidigarelägga olika byggprojekt för att undvika den\r\nkraftiga utslagning av byggkompetens som annars\r\nkommer att ske i länet.</pre><pre>Fru talman! När det gäller länets långsiktiga\r\nutveckling arbetas det intensivt på alla nivåer för en\r\npositiv utveckling av länet. Jag ser goda möjligheter\r\ntill att man skall komma till rätta med länets\r\nproblem. Men det är nödvändigt med insatser från\r\nregering och riksdag. Satsningar på högskolan,\r\nsatsningar på kommunikationer, satsningar på\r\ntjänstesektorn och satsningar på högteknologiska\r\nindustrier kan ge Västmanlands län en långsiktig\r\npositiv utveckling.</pre><pre>Anf. 36  BENGT-OLA RYTTAR (s):</pre><pre>Fru talman! Sverige är inte färdigbyggt! Det finns\r\nnäst intill oändliga byggbehov. Byggnads har\r\ntillsammans med byggmästarföreningarna, LO och\r\ndet socialdemokratiska partiet tagit fram massor\r\nmed förslag som skulle vara bra för Sverige både i\r\ndag och i framtiden. Det är bara för regeringen att\r\nläsa innantill. Jag har en del av de förslagen här.</pre><pre>I valrörelsen och efter regeringstillträdet har\r\nborgerligheten talat mycket om\r\ninfrastruktursatsningar -- men resultatet har, vilket\r\nhar omvittnats här i kammaren, varit mycket\r\nmagert. Förfallna skolor talade man också mycket\r\nom i valrörelsen -- men i regeringsställning tog man\r\nbort de 300 miljoner som fanns för det ändamålet.</pre><pre>Före uppgörelsen med Socialdemokraterna lade\r\nregeringen ner mest energi på att krossa\r\nfackföreningsrörelsen. Nu är det gud ske lov\r\nstoppat för ett tag. Men det är min förhoppning att\r\nman nu i stället tar itu med närings- och\r\narbetsmarknadspolitiken.</pre><pre>Enligt Byggentreprenörena går 25 byggföretag i\r\nkonkurs varje månad. Varje dag går 75 företag i\r\nkonkurs -- och många av dem är naturligtvis\r\nbyggrelaterade. I Dalarna räknar man som värst\r\nmed en byggarbetslöshet på 40 % under 1993. I\r\nGävleborg är det lika illa.</pre><pre>Det framtida bostadsbyggandet är ett stort svart\r\nhål. De tre miljarder i krisuppgörelsen som skall tas\r\nfrån bostadssektorn måste tas ut som en generell\r\nfastighetsskatt -- annars blir konsekvenserna\r\nförödande både bostadssocialt och\r\nsysselsättningsmässigt.</pre><pre>Regeringspolitiken inkl. uppgörelsen innebär att\r\nhundratusentals jobb slås ut. Alltför många av\r\ndessa är jobb i basindustrier i skogslän. Andra är\r\nkvinnojobb i offentliga sektorn. Risken är\r\nuppenbar att de försvinner för gott.</pre><pre>Det behövs alltså akuta och aldrig tidigare skådade\r\ninsatser för att förhindra avindustrialiseringen av\r\nSverige.</pre><pre>Fru talman! Regeringen har självfallet ett\r\nhuvudansvar för det elände vi just nu upplever --\r\nmen det finns också ett politiskt systemfel. Det är\r\nnaturligtvis fel att odemokratiska krafter föser\r\nriksdag och regering framför sig. Ändå finns det\r\nnågon slags logik i att det är så. Jag återkommer till\r\ndetta.</pre><pre>Faktum är att vår konstitution inte ger ett\r\nfungerande politiskt system. Endast i undantagsfall\r\nkan det bli en majoritetsregering i detta land. Det\r\när därför oerhört svårt att få majoritet i riksdagen\r\nför otrevliga men nödvändiga beslut.\r\nSeptemberuppgörelsen är i detta fall ett undantag.</pre><pre>Allan Larsson sade här i debatten att uppgörelsen\r\nvar en seger för politiken. Jag delar inte den\r\nuppfattningen. Det var på sin höjd en delseger -- i\r\nhela matchen står det fortfarande 5--1 till\r\nmarknaden och kapitalet.</pre><pre>Jag vet inte vem som gjort det -- men någonstans\r\nunder vägen har någon insett att politiken klarar\r\ninte det yttersta provet utan behöver den\r\nåterförsäkring som Riksbankens utomordentliga\r\nmakt innebär. Det är det jag menar med logiken i\r\nsystemet. Vet man att man inte klarar uppgiften\r\nskaffar man sig hjälp. Men detta är inte acceptabelt\r\nur demokratisk synpunkt. Den s.k. marknaden och\r\nRiksbanken kan inte få ha den yttersta makten över\r\nlandets väl och ve. Nu måste politikerna ta tillbaka\r\nden makt som de ändå måste ta det fulla ansvaret\r\nför. Om vi inte gör det, förbryter vi oss mot de\r\ndemokratiska idealen.</pre><pre>Fru talman! Låt mig gå tillbaka till\r\narbetsmarknaden. De länge omtalade\r\ninfrastruktursatsningarna måste komma i gång nu.\r\nByggandet måste också generellt sett komma i\r\ngång. Det är den enda åtgärd som snabbt kan öka\r\nefterfrågan på hemmamarknaden utan att fördärva\r\nstatens finanser. Det skulle rädda många företag\r\nsom också har exportpotential.</pre><pre>I ett stort antal tillverkande företag måste det till\r\nåtgärder som lyfter av kostnader under en tid,\r\nannars slås de ut för evigt. Här duger det inte med\r\nytterligare sänkningar av arbetsgivaravgiften. Stora\r\ndelar av de anställda måste kunna sättas i utbildning\r\npå samhällets bekostnad om företagen skall\r\növerleva.</pre><pre>Regeringen måste öppna för fler kommuner att\r\nkomma in i stödområdet. Verkligheten har faktiskt\r\nförändrats, och då måste kartan också förändras.</pre><pre>Svenska arbetsgivareföreningen har gjort en\r\nundersökning som visar att under två år har 3 500\r\nlångsiktigt lönsamma företag drivits i konkurs av\r\nbankerna.</pre><pre>Det finns många bovar i det drama som vi just nu\r\nupplever. Bankväsendet har inte till någon del fyllt\r\nsin funktion. Marknaden och Riksbanken har på\r\nsitt brutala vis ändå fyllt sin funktion på visst sätt.\r\nRiksdagen har inte skapat ett funktionellt politiskt\r\nsystem. En ideologiskt blockerad regeringen har\r\ningenting förstått och ingenting förmått.</pre><pre>Fru talman! Jag kastar den här stenen, trots att jag\r\nsjälv inte är utan skuld.</pre><pre>Anf. 37  SIGRID BOLKÉUS (s):</pre><pre>Fru talman! Arbetslöshetens gissel berör allt fler\r\nmänniskor i Sverige. I Gävleborgs län tvingas vi\r\nnotera arbetslöshetssiffror som ligger bland de\r\nhögsta i landet. Nu drabbas inte bara folk inom\r\nbyggnadsindustrin och inom annan\r\nindustriverksamhet, utan också i minst lika hög\r\ngrad anställda inom den gemensamma sektorn.</pre><pre>Det är märkligt att regeringen står fast vid att 7,5\r\nmiljarder kronor skall dras in från kommuner och\r\nlandsting. Med öppna ögon tillåter regeringen en\r\nrejäl uppgång av arbetslösheten. Det är inga\r\nonödiga jobb som försvinner. Ökad produktivitet\r\ninom industrin förutsätter trivsel. Man gör inte ett\r\nbra jobb om man skall gå och oroa sig för att\r\nanhöriga inte får vård och omsorg. Rådet från\r\nregeringen till de tusentals kvinnor som blir\r\narbetslösa är: Starta eget!</pre><pre>Situationen i Gävleborg har förvärrats genom att\r\nbl.a. Vägverket, Televerket, SJ och Posten drar\r\nbort verksamheter från länet. I Svenska Dagbladet\r\nden 8 oktober lyder en av rubrikerna: ''Hörnlund\r\nger Ånge stöd när Posten skär ner''. Vi\r\ngävleborgare missunnar inte Ångeborna att de\r\nutlovas stöd, men vi har länge efterlyst besked från\r\nsåväl postledningen som statsråd om att de skall\r\ngöra allt de kan för att verkningarna av de statliga\r\nverkens rationaliseringar skall bli så små som\r\nmöjligt.</pre><pre>Nedläggningen av Hälsinge regemente innebär att\r\nGävle åderlåtits på ytterligare drygt 400\r\narbetstillfällen. I 14läggs ner för att rädda jobben\r\nvid I 21 i Sollefteå, alltså av regionalpolitiska skäl.\r\nSnart skall beslut om nedläggning av ytterligare en\r\nflygflottilj fattas. Betänk då att Söderhamn i dag,\r\ntrots alla ansträngningar, har en öppen arbetslöshet\r\npå 7,5 %. Det är en av de hårdast drabbade\r\nkommunerna i landet. En nedläggning av F 15\r\nskulle bli ytterligare sten på en redan tung börda.</pre><pre>Sedan valmånaden 1991 har arbetslösheten ökat\r\nmed 60 % i Gävleborgs län. Den uppgår nu till\r\n22 000 personer eller 12,3 %. Det är bara\r\nNorrbotten som är i ett sämre läge. Genom\r\narbetsmarknadspolitiska åtgärder har den öppna\r\narbetslösheten kunnat pressas ner till hälften. Om\r\ninte arbetsmarknadspolitiska åtgärder hade satts in\r\nskulle var tredje ungdom mellan 18--25 år gå\r\narbetslös. Det är helt nödvändigt att\r\nLänsarbetsnämnden får de 500 miljoner kronor i\r\nökat stöd till arbetsmarknadspolitiska åtgärder som\r\nde har bedömt att de behöver för att kunna gå in\r\noch lindra smällarna. Arbetslösheten beräknas ju\r\nstiga ytterligare.</pre><pre>Arbetsmarknadspolitiken kan lindra skadorna och\r\nhöja kompetensgraden, men det är investeringar\r\noch skapande av nya jobb som kan hjälpa till med\r\ntillfrisknandet. Högst upp på länets önskelista står\r\nutbildningar och satsningar på infrastrukturen. Bra\r\nkommunikationer även ovanför Dalälven är en\r\nförutsättning om vi skall ha någon möjlighet att\r\nhävda oss på Europamarknaden. Det måste till\r\nåtgärder snabbt.</pre><pre>Arbetet på ostkustbanan kan komma i gång våren\r\n1993. Det finns en samordningsvist att hämta om\r\nE 4-an och ostkustbanan blir ett samprojekt.</pre><pre>Vid sitt besök i Bollnäs nyligen lovade\r\nkommunikationsminister Mats Odell att tillsätta en\r\nstatlig utredningsman för att studera möjligheter\r\natt åstadkomma snabbare tågtrafik på sträckan\r\nStockholm--Östersund. Det löftet tackar vi för,\r\nmen det förpliktar.</pre><pre>I krispaketet avsätts 1,5 miljarder kronor för\r\nvägåtgärder i de sju skogslänen. Det är viktigt, inte\r\nminst för skogsnäringen, att dessa pengar tillfaller\r\nde län som de avsatts för.</pre><pre>I Gävleborgs län har vi målet att till år 2000 höja\r\nutbildningsnivån till minst riksgenomsnittet. För att\r\nklara det måste vi få en kraftig utökning av antalet\r\nutbildningsplatser både vid Högskolan Gävle--\r\nSandviken och i den kommunala\r\nvuxenutbildningen. Det förslag som finns i en\r\naktuell proposition om examinationsrätten riskerar\r\natt dela upp högskolorna i A- och B-lag. Undersök\r\nom Högskolan Gävle--Sandviken uppfyller de\r\nkvalitetskrav som ställs för rätten till\r\nmagisterexamen i företagsekonomi med särskild\r\ninriktning mot fastighetsekonomi och\r\nfastighetsförvaltning! Jag är övetygad om att vår\r\nhögskola klarar den granskningen.</pre><pre>Vi socialdemokrater i länet har presenterat ett\r\nobjekt för beredskapsarbete när det gäller\r\nombyggnader av t.ex. skolor, förskolor och\r\noffentliga lokaler. Det finns jobb för\r\nbyggnadsarbetare och andra som inget hellre vill än\r\nfå komma ut i arbetslivet igen.</pre><pre>Fru talman! Riksdagen besökte Gävle i våras. Jag\r\nhoppas att ni upplevde att det finns kraft,\r\nframtidstro och utvecklingsmöjligheter i vårt län.\r\nOm de satsningar på arbetstillfällen som ingår i\r\nkrisuppgörelsen skall sättas in där behovet är som\r\nstörst, bör Gävleborgs län vara prioriterat.</pre><pre>Anf. 38  SIGGE GODIN (fp):</pre><pre>Fru talman! När räntan slår ut företag på löpande\r\nband, är problemen störst hos de små och\r\nmedelstora företagen. De saknar dessutom\r\nmöjligheter att låna nödvändigt kapital till sin\r\nverksamhet, som vi har hört. Undersökningar visar,\r\nprecis som Bengt-Ola Ryttar sade, att banker nekar\r\nlån till företag som har en seriös och bärande\r\naffärsidé. I ett läge där Sverige tappat närmare\r\n200 000 arbetstillfällen i industrin slår krisen\r\nmycket hårdare i skogslänen. Där började varslen\r\noch konkurserna tidigare, och de lär också fortsätta\r\nlängre än i centralare delar av landet.</pre><pre>Trots denna utveckling är framtidstron och\r\nförhoppningarna om bättre tider goda i\r\nNorrlandslänen. I Västernorrland anser vi att\r\nsatsningarna måste göras nu. Nu finns tillgången på\r\nvälutbildad arbetskraft. Nu finns tillgången på\r\nmaskiner för stora avgörande\r\nframtidsinvesteringar.</pre><pre>Västernorrland, och även Jämtland, har landets\r\nsämsta vägar. Dels saknar Västernorrland en\r\nEuropaväg värd namnet, dels finns fler\r\ninlandsvägar som måste genomgå betydande\r\nupprustningar av bärigheten. Detta gäller även\r\nJämtland. Det räcker inte att förbättra några broar.\r\nDet krävs också vägar mellan broarna. Nu är det\r\nrätt tid att göra stora investeringar, så att vägnätet i\r\ndessa två län når upp till riksgenomsnittet när det\r\ngäller standard och bärighet.</pre><pre>I en forskningsrapport (ERU Ds 1990:74) visas att\r\nvarje invånare i Norrlands inland får 15 000 kr per\r\når över statens budget. De som betalar är\r\nstorstadsborna, sägs det. Det är i och för sig riktigt\r\nmen berättar inte hela sanningen. I rapporten\r\njämförs endast vad olika regioner får i form av\r\ntransfereringar över statsbudgeten med vad\r\ninvånarna betalar tillbaka i skatter och avgifter.\r\nMan har inte tittat på betydelsen av och bidraget\r\nfrån näringsliv och naturtillgångar. Gör man det,\r\nser man snart att Norrlandslänens bidrag till landets\r\nfinanser är betydligt större än de stödpengar som\r\nkommer regionen till del via statsbudgeten.</pre><pre>Redan för drygt 300 år sedan sade Axel\r\nOxenstierna: ''I Norrland hava vi inom våra gränser\r\nett Indien, blott vi förstå att bruka det.'' Det\r\nförståndet har man. Frågan är när Norrlands\r\nekonomiska betydelse för Sveriges välfärd skall\r\nerkännas.</pre><pre>I undersökningen ''Norrland en närande del av\r\nSverige'' redovisas nettoexportvärdet per invånare\r\ni Sveriges fem nordligaste län jämfört med\r\nriksgenomsnittet. Där bidrar Jämtland med 26 500\r\nper invånare och Västernorrland med 22 700 per\r\ninvånare över riksgenomsnittet.</pre><pre>Med andra ord, utan Norrlandslänen har vi ett\r\nfattigare Sverige. Men vi får inte glömma att det är\r\nhelheten som gör Sverige unikt. Alla regioner och\r\nlän bidrar och får något.</pre><pre>Fru talman! När man ser till helheten i landet,\r\nfrapperas man av landshövding Ulf Adelsohns\r\nuttalande att Stockholm har lika stor arbetslöshet\r\nsom hela Norrland. Detta är i och för sig sant. Men\r\nhan glömmer bort eller undandrar två viktiga\r\nfaktorer: den relativa arbetslösheten i\r\nVästernorrland är 7,2 % mot 4 % i Stockholm, och\r\ntillgången på lediga platser är mångdubbelt större i\r\nStockholm än i Västernorrland. Det är en skicklig\r\ndebatteknik men berättar mycket litet om den kalla\r\nverkligheten. Skall Sverige åter komma på fötter,\r\nkrävs respekt för olika landsdelars problem och\r\nbekymmer, inte haltande jämförelser.</pre><pre>Fru talman! Skogsindustrins betydelse för Sverige\r\nkan inte överdrivas. Den kris som\r\nskogsindustriföretagen känner av i dag, när de inte\r\ntjänar en enda krona på någon pappersmaskin, kan\r\nbli förödande för landet. Räntan måste därför\r\nsänkas, inte enbart för skogsindustrins skull, utan\r\nockså för att ge de små företagen möjligheter till\r\növerlevnad.</pre><pre>Men mycket annat kan göras för att investera för\r\nframtiden. I Västernorrland måste Höga kusten-\r\nbron börja byggas så snart miljöprövningen är klar.\r\nI dag går E 4-transporterna en omväg på 4--5 mil,\r\ngenom tätorter som Kramfors och på vägar som\r\ninte är byggda för dessa tunga transporter. Vad\r\ndetta innebär ur miljösynpunkt och ur\r\nolycksfallssynpunkt har inte beaktats. Därtill måste\r\nsträckningen genom Sundsvall och Örnsköldsvik\r\nåtgärdas. Det är investeringar som är mycket\r\nlönsamma inför framtiden.</pre><pre>Skogsindustrins ekonomiska situation innebär\r\nockså att priset på skogsråvaran kan komma att\r\nsänkas. Detta slår mot de mest utsatta delarna av\r\nlandet. Uppgifter visar att orter med vägar med\r\ndålig bärighet och långa avstånd inte längre är\r\nlönsamma ur avverkningsynpunkt. Bärigheten på\r\nvägarna i såväl Jämtland som Västernorrland måste\r\nalltså höjas för att inte glesbygden ytterligare skall\r\nutarmas.</pre><pre>Fru talman! Svensk turism har unika möjligheter\r\nvid ett kommande EG-medlemskap. Med rätt\r\nmarknadsföring och hela EG-marknaden som\r\nhemmamarknad kommer fjällturismen att ha goda\r\nframtidsmöjligheter. Men vissa skevheter i\r\nnuvarande politik måste åtgärdas.</pre><pre>I den nyligen antagna energiskattelagen behandlas\r\nturismen inte som industriell verksamhet, vilket\r\ninnebär att de verksamma tvingas betala högre\r\nelskatt för sina liftar och snökanoner än den övriga\r\nindustrin. Att i dagens ekonomiskt kärva läge\r\nförvänta sig mycket lägre momssatser är väl en\r\norimlighet. Men att behandla svensk vinterturism\r\nsom övrig exportindustri i energiskattehänseende\r\när rimligt. Jag förväntar mig därför att regeringen\r\nnoga överväger frågan för att hitta en snabb\r\nlösning.</pre><pre>Fru talman! Låt mig avsluta med att säga att det är\r\nframsynt att bygga för framtiden. Att inte riva är\r\nekonomiskt. Jag förutsätter att landet som helhet\r\nskall bygga för framtiden, så att vi är väl rustade när\r\nhögkonjunkturen kommer.</pre><pre>Anf. 39  ELVY SÖDERSTRÖM (s):</pre><pre>Fru talman! Jag måste tyvärr också fortsätta att\r\nmåla verkligheten i mörka färger. Arbetslösheten\r\nfortsätter att förvärras i Västernorrland, som Sigge\r\nGodin har beskrivit. Vi har nu den näst högsta\r\narbetslösheten i vårt land, en placering som vi inte\r\nalls är glada över.</pre><pre>Sedan augusti 1991 har arbetslösheten i vårt län i\r\ndet närmaste fördubblats och är nu uppe i över\r\n12 000 personer.</pre><pre>Bland ungdomarna i gruppen under 25 år är\r\narbetslösheten uppe i 19 %. Att bli arbetslös är\r\nminsann ingen bra start i livet.</pre><pre>En annan mycket oroande tendens är att\r\nlångtidsarbetslösheten fortsätter att öka. I dag är\r\nvar tredje arbetslös i länet långtidsarbetslös.</pre><pre>Då det inte finns några tecken på att konjunkturen\r\nhåller på att vända befarar Länsarbetsnämnden i\r\nVästernorrland att arbetslösheten kommer att\r\nuppgå till närmare 10 % under 1993. Tyvärr befarar\r\njag att den prognosen inte heller kommer att hålla.\r\nDet kommer att bli ännu högre arbetslöshet.</pre><pre>Dagligen tvingas vi läsa rubriker i tidningarna som\r\n''MoDo varslar ytterligare 330 anställda i Domsjö\r\noch Husum'' eller ''Hägglunds drar ned\r\npersonalstyrkan med 250''. Listan kan göras lång.\r\nTill detta skall vi lägga konsekvenserna av den\r\nborgerliga majoritetens indragningar på\r\nkommunerna och landstinget.</pre><pre>Fru talman! Det är viktigt att vi kommer ihåg att\r\ndet bakom alla siffror döljer sig människor. Den\r\nmänskliga tragedin vid arbetslöshet går inte att\r\nunderstryka nog. Det är inte enbart den arbetslöse\r\nsom lider. Hela familjen blir lidande, med allvarliga\r\nföljder.</pre><pre>Förutom det mänskliga lidandet kostar\r\narbetslösheten samhället mångmiljardbelopp. Bara\r\ni Västernorrland kostar A-kassan över 4 miljoner\r\nkronor per dag.</pre><pre>Fru talman! I onsdagens debatt sade\r\narbetsmarknadsminister Börje Hörnlund att\r\narbetslösheten kostar samhället 100 miljarder\r\nkronor per år. Då måste man fråga sig varför\r\nregeringen inte är mer aktiv när det gäller att\r\nbekämpa arbetslösheten. Saknar man program och\r\nvilja? Hur är det med det, Sigge Godin?</pre><pre>Vi socialdemokrater erbjuder än en gång\r\nregeringen och den borgerliga majoriteten i\r\nriksdagen våra förslag för att få ner arbetslösheten.\r\nSätt fart på investeringarna!</pre><pre>Vi i Västernorrland har dammsugit hela länet på\r\narbetstillfällen. Detsamma har våra partivänner\r\ngjort runt om i landet.</pre><pre>I vårt län har vi genom denna dammsugning tagit\r\nfram ett program för sysselsättningsskapande\r\nåtgärder på 1,5 miljarder. Till detta skall läggas\r\npengar till en ny bro över Ångermanälven.\r\nProgrammet innehåller både kortsiktiga och\r\nlångsiktiga åtgärder som påverkar infrastrukturen i\r\nlänet. Många projekt kan starta med kort varsel.\r\nAtt satsa på infrastrukturen i vårt län är en klok och\r\nbra investering inte bara för Västernorrland utan\r\nockså för hela Sverige.</pre><pre>Fru talman! Den tidigare socialdemokratiska\r\nregeringen prioriterade regionalpolitiska insatser i\r\nVästernorrland. Som exempel kan jag nämna\r\nomlokaliseringen av Linjeflygs bokningskontor till\r\nÖrnsköldsvik, Folksams etablering till Kramfors\r\noch SJ:s biljettcentral till Ånge. Man avsatte\r\npengar till Vedabron och Deltavägen byggdes.</pre><pre>Vi utgick från att den nuvarande borgerliga\r\nregeringen skulle fullfölja den ambitionen. Men vi\r\nhar ännu inte kunnat se några exempel på detta,\r\nsnarare tvärtom. Regeringen tog pengarna som var\r\navsatta till en ny bro över Ångermanälven för att\r\ngöra investeringar i andra delar av landet.</pre><pre>Det mycket svåra arbetsmarknadsläget i\r\nVästernorrland kräver att snabba åtgärder sätts in\r\nför att pressa tillbaka arbetslösheten. Låt mig ge\r\nnågra exempel på nödvändiga åtgärder:</pre><pre>-- Påbörja byggandet av en ny bro över\r\nÅngermanälven nu.</pre><pre>-- Bygg nya genomfarter i Örnsköldsvik och\r\nSundsvall.</pre><pre>-- Satsa på inlandsvägarna.</pre><pre>-- Förprojektera Botniabanan.</pre><pre>-- Se till att det blir fler beställningar av\r\nregionaltåget X12 och av X2000.</pre><pre>Jag vet att Sigge Godin instämmer i dessa krav. Vad\r\ndet gäller är att få regeringen att inse att dessa\r\nåtgärder måste vidtas.</pre><pre>Fru talman! Låt mig till sist kort beskriva\r\nsituationen i min egen kommun. I Örnsköldsvik, en\r\nkommun med 60 000 invånare, har vi under de\r\nsenaste åren tappat över 3 000 arbetstillfällen. Till\r\ndetta skall vi lägga hoten som finns inom skogs- och\r\nmetallindustrin. A-kassan kostar över 1 miljon\r\nkronor om dagen i Örnsköldsvik -- pengar man\r\nskulle kunna göra nytta för.</pre><pre>För att klara av att ge de arbetslösa ungdomarna i\r\nÖrnsköldsvik en ungdomspraktikplats och dem\r\nsom riskerar att bli utstämplade ett\r\nberedskapsarbete, krävs att arbetsförmedlingen i\r\nÖrnsköldsvik får sin budget fördubblad. Detta om\r\nnågot är ett mått på hur allvarlig situationen är och\r\nen signal om att regeringen måste bli aktiv i kampen\r\nmot arbetslösheten.</pre><pre>Fru talman! Vi har råd att arbeta men vi har inte\r\nråd med arbetslöshet.</pre><pre>Anf. 40  SIGGE GODIN (fp) replik:</pre><pre>Fru talman! Det är alldeles riktigt att Elvy\r\nSöderström och jag delar uppfattningen att det\r\nskall investeras stort i Västernorrland. Jag blir\r\nemellertid litet överraskad när hon säger att man nu\r\nfrån socialdemokraternas sida har dammsugit och\r\nfått fram projekt.</pre><pre>Min företrädare Rolf Sellgren har i 20 års tid\r\nkämpat för att E 4 norr om Ångermansälven skall\r\nbyggas om. Elvy Söderström! Det räcker inte att i\r\nvalrörelsen ta fram en grävskopa, gräva ett hål och\r\nsäga att man nu har satt i gång ett visst projekt. Det\r\nsom gäller är att under dessa 20 år faktiskt förbättra\r\nnågonting. Vi har Europas sämsta E 4-väg. Det är\r\ninte rimligt att tro att ni under så lång tid har avstått\r\nfrån att göra någonting.</pre><pre>Ni gjorde även stora misstag under 50-talet, när\r\nexempelvis flottningen upphörde. Då skulle de\r\nstora förbättringarna på inlandsvägarna ha gjorts.\r\nMan skulle inte ha släppt i väg en enda stock innan\r\nman hade vägar att köra på. I dag får vi lida för det.\r\nVilka råkar illa ut? Jo, glesbygdens människor, som\r\nsnart inte kan avverka sin skog därför att det från\r\nindustrins sida sägs att det inte är lönsamt.</pre><pre>Låt mig också få hoppas att Elvy Söderström\r\nhjälper mig att backa upp det nätverk av universitet\r\nsom vi behöver för att kunna ha kvalificerad\r\narbetskraft till en internationellt beroende industri\r\ni Västernorrland. Vi har faktiskt inte råd att avstå\r\nfrån detta tillfälle.</pre><pre>Dessutom behöver vi triangeln Sundsvall,\r\nÖrnsköldsvik, Östersund i vårt län, vilken kan bli\r\nen kraftpunkt i framtidens exportindustri, men då\r\nmåste man också ha rätt till att kräva välutbildade\r\nungdomar. Jag hoppas att vi kan jobba tillsammans\r\näven för det.</pre><pre>Anf. 41  ELVY SÖDERSTRÖM (s) replik:</pre><pre>Fru talman! Jag tolkar Sigge Godins inlägg så att\r\nhan förespråkar planhushållning.</pre><pre>Jag räknade upp en del projekt som den föregående\r\nregeringen har satsat på, och jag efterlyser en\r\nliknande vilja hos den nuvarande regeringen. Jag\r\nhåller med om att det har varit bristfälliga\r\nsatsningar på vägarna i Västernorrland, där\r\nbehovet är mycket stort. Jag instämmer i den\r\nkritiken. Kritiken framfördes även tidigare till de\r\nolika socialdemokratiska regeringarna.</pre><pre>Den kände Hans Alfredson skaldade om en person\r\nvid namn Valfrid Lindeman, som trodde på Robert\r\nLind i Kramfors. Vem tror Sigge Godin på? Tror\r\nSigge Godin på regeringen när det gäller att få\r\nresurser till Västernorrland för att minska vår\r\narbetslöshet?</pre><pre>Anf. 42  SIGGE GODIN (fp) replik:</pre><pre>Fru talman! Jag måste tyvärr göra Elvy Söderström\r\nbesviken. Jag tror inte på Robert Lind i Kramfors,\r\ndärför att han är småföretagare och har det väldigt\r\nbesvärligt med höga räntor, osv. Även han kanske\r\nkan ha en bättre framtid när vi har en regering som\r\nplanerar och arbetar för tillväxt i Sverige.</pre><pre>Elvy Söderström säger att jag sysslar med\r\nplanhushållning. Jag har litet svårt att förstå det,\r\neftersom en liberal inte sysslar med det. Vi satsar\r\npå människor, tillväxt och vid export av varor över\r\nvärlden. Trakten runt framför allt Örnsköldsvik är\r\nett bra exempel på att man kan lyckas. Vi måste\r\nemellertid se till att räntorna sänks och att det finns\r\ngoda kommunikationer, så att de varor som\r\ntillverkas -- inte bara i vårt län, utan även längre\r\nnorr över -- snabbt kan komma ned till den\r\nmarknad som skall bli vår hemmamarknad när vi\r\nblir medlemmar i EG.</pre><pre>Jag förutsätter att Elvy Söderström har missförstått\r\ndetta med planhushållning. Det handlar inte om\r\ndet. Låt mig emellertid också säga att de insatser i\r\nVästernorrland som den socialdemokratiska\r\nregeringen säger sig ha gjort under årtionden är\r\noerhört marginella.</pre><pre>Att företag flyttat -- bl.a. Linjeflyg nämndes --\r\nberor naturligtvis på att de funnit det väsentligt och\r\nekonomiskt försvarbart att vara placerade ute i\r\nlandet. Sådant har en regering små möjligheter att\r\npåverka, annat än att möjligen föreslå något. Jag\r\nförutsätter att de som flyttat har gjort det därför att\r\nde finner det expansivt och bra att vara placerade\r\nute i landet. På det sättet får vi också ett levande\r\nSverige.</pre><pre>Anf. 43  ELVY SÖDERSTRÖM (s) replik:</pre><pre>Fru talman! När Sigge Godin talade om flottning\r\noch skogsbilvägar tyckte jag att Sigge Godin något\r\nförespråkade planhushållning.</pre><pre>Sigge Godin! Jag är mycket tacksam om nuvarande\r\nregering kan åstadkomma lika mycket för\r\nVästernorrland under denna mandatperiod som vår\r\ntidigare socialdemokratiska regering gjorde för\r\nVästernorrland under föregående mandatperiod.\r\nJag vet att Sigge Godin har program för att göra det\r\nmöjligt. Men det behöver förstärkas, varför jag\r\növerlåter socialdemokraternas program till Sigge\r\nGodin för att han skall påverka regeringen att\r\ngenomföra det.</pre><pre>Talmannen anmälde att Sigge Godin anhållit att till\r\nprotokollet få antecknat att han inte ägde rätt till\r\nytterligare replik.</pre><pre>Anf. 44  HANS STENBERG (s):</pre><pre>Herr talman! Som Elvy Söderström nyss sade har vi\r\nen mycket besvärlig situation på arbetsmarknaden\r\ni Västernorrland, och som vanligt drabbas\r\nbyggnadsarbetarna värst. Byggarbetslösheten i\r\nlänet är i dag 25 % och beräknas ha ökat till 35 %\r\ninom några månader.</pre><pre>Arbetslösheten ligger alltså på en skrämmande hög\r\nnivå och ökar dessutom fullkomligt okontrollerat.\r\nAndelen långtidsarbetslösa ökar för varje dag som\r\ngår, och situationen för de arbetslösa känns allt\r\nhopplösare.</pre><pre>I onsdags var jag i kontakt med en långtidsarbetslös\r\n27-årig byggnadsarbetare, som ändå inte hör till de\r\nallra värst drabbade. Han hade nämligen fått löfte\r\nom att få komma in på en kortkurs på AMU under\r\nnågra veckor och därmed kunna undvika att gå till\r\narbetslöshetskassan för att stämpla. Det är faktiskt\r\nlätt att föreställa sig hur det kan kännas för en ung\r\nfamilj och vilka enorma påfrestningar som den\r\nställs inför när förhoppningarna på framtiden\r\ninskränker sig till hoppet om att få behålla\r\narbetslöshetsersättningen.</pre><pre>Vi ser inte heller några som helst tecken på att\r\nutslagningen av arbetstillfällen är på väg att\r\nupphöra. Tvärtom skapar den allt djupare\r\nlågkonjunkturen och regeringens indragning från\r\nkommuner och landsting en stor oro för att\r\nytterligare arbetstillfällen skall försvinna. Inom den\r\nstora pappers-  och massaindustrin inom länet har\r\nman stora problem med att få avsättning för sina\r\nprodukter. Risken är nu stor att den industri som\r\nger så stora exportinkomster till landet kommer att\r\ngå förlorade som en följd av den djupa\r\nlågkonjunkturen och den extremt låga\r\ndollarkursen.</pre><pre>Min personliga uppfattning är att det i det här\r\nextremt besvärliga läget krävs extrema åtgärder. Vi\r\nmåste nu tillfälligt frångå våra goda principer att\r\ninte subventionera delar av industrin. För att inte\r\nvår framtida export skall åsamkas obotlig skada\r\nmåste nu särskilda åtgärder sättas in för att klara\r\növerlevnaden för de värst utsatta branscherna i den\r\nextrema situationen.</pre><pre>Det är inte bara en utomordentligt besvärlig\r\nsituation för industrin. Även statliga arbetsplatser i\r\nVästernorrland har lagts ned. I inlandskommunen\r\nÅnge exempelvis, med 12 000 invånare, har under\r\nde senaste åren 300 statliga arbetstillfällen\r\nförsvunnit. Sett i relation till folkmängden\r\nmotsvarar det ungefär 30 000 arbetstillfällen i\r\nStockholmsregionen. Det här har skett samtidigt\r\nsom kommunen har förlorat flera hundra\r\nindustrijobb. Som en av ortens dominerande\r\narbetsgivare måste staten därför ta ett särskilt\r\nansvar för sysselsättningen i Ånge.</pre><pre>Mot bakgrund av det mycket svåra\r\narbetsmarknadsläget i Västernorrland är det\r\nnödvändigt att åtgärder snabbt sätts in för att pressa\r\ntillbaka arbetslösheten. Största effekten både på\r\nkort och på lång sikt fås genom satsningar på en\r\nutbyggnad av vägar och järnvägar. Det finns, som\r\nElvy Söderström sade, en lång rad\r\nsamhällsekonomiskt mycket lönsamma projekt i\r\nVästernorrland som nu kan tidigareläggas.</pre><pre>Jag hoppas därför innerligt att det nu blir praktiska\r\nresultat av kommunikationsministerns mycket\r\nvackra tal om stora satsningar på\r\ninfrastrukturinvesteringar också för\r\nVästernorrlands del. Hitintills har vi inte sett\r\nnågonting av den satsningen i vårt län. I praktiken\r\nhar regeringens politik hittills inneburit att resurser\r\nhar tagits från Vedabron i Västernorrland och förts\r\növer till andra län.</pre><pre>I den krisuppgörelse som träffades mellan\r\nSocialdemokraterna och regeringen avsattes 10\r\nmiljarder för att pressa ned arbetslösheten. Även\r\nom den satsningen är alldeles för liten så är det i alla\r\nfall ett steg i rätt riktning. Men jag vill framhålla att\r\nVästernorrland den här gången måste få del av de\r\nsatsningar som skall göras när det gäller både\r\ninfrastruktur och utbildning.</pre><pre>Fru talman! Jag har tecknat en mycket mörk bild av\r\nsysselsättningsläget i Västernorrland, men läget är\r\nändå inte hopplöst. Regionen har på sikt goda\r\nmöjligheter att fortsätta vara en motor i Sveriges\r\nekonomi och stå för en stor del av Sveriges\r\nexportinkomster. Men det förutsätter att vår\r\nexportindustri får stöd genom den akuta krisen.\r\nDet förutsätter också att vi får en möjlighet att\r\nutveckla vår infrastruktur.</pre><pre>Avslutningsvis vill jag nämna några ord om\r\nhögskolan, som ju har en central roll i den regionala\r\nutvecklingen. Jag konstaterar med tillfredsställelse\r\natt Sigge Godin också tog upp den frågan, och jag\r\nhoppas innerligt att han kan förmå sina partivänner\r\ni regeringen att behandla de små och medelstora\r\nhögskolorna på ett annat sätt framöver. Hitintills\r\nunder regeringsperioden har vi fått en mycket dålig\r\ntilldelning när det gäller utbildningsplatser till de\r\nsmå och medelstora högskolorna. Det gäller\r\nSundsvalls och Härnösands högskola, precis som de\r\nandra små högskolorna.</pre><pre>Anf. 45  OLLE LINDSTRÖM (m):</pre><pre>Fru talman! Den turbulens vi upplevt med\r\nvalutakriser och räntechocker under två månaders\r\ntid är nu över. Trots de politiska överenskommelser\r\nsom skett återstår ytterligare kraftfulla åtgärder för\r\natt komma till rätta med de strukturella\r\nunderskotten i statens finanser. Detta underlättar\r\ngivetvis inte möjligheterna att minska\r\narbetslösheten, vilket ändock måste göras.</pre><pre>Med oss i bagaget har vi också 70- och 80-talets\r\nnäringslivsfientliga politik, som resulterat i en\r\nindustriutslagning av sällan skådat slag.\r\nSocialdemokraterna bedrev en fullständig jakt på\r\nhela företagsamheten i Sverige. Lag lades på lag,\r\nreglering på reglering och skatt ovanpå skatt.\r\nSumman av varje enskilt beslut blev till slut omöjlig\r\natt bära, och därför blev det ett arbetslöshetens\r\nstålbad.</pre><pre>Under förra riksmötet började den borgerliga\r\nregeringen förändra detta, genom att sänka en del\r\nav de skadliga och tillväxthämmande skatterna.\r\nDet är positivt, inte minst för glesbygden.</pre><pre>Ur regionalpolitisk synpunkt är den 10-procentiga\r\nsänkningen av löneskatten i det inre stödområdet\r\nmycket betydelsefull. Även borttagandet av\r\nenergiskatten för vår industri, särskilt vår tunga\r\nindustri, är en positiv förbättring. Men det återstår\r\nen hel del.</pre><pre>Ett återinförande av kvittningsrätten mellan olika\r\nförvärvskällor skulle befrämja nyetableringar och\r\nentreprenörskap, särskilt ute i glesbygdsområdena.</pre><pre>Jag skall gå in på några frågor som berör den\r\ndirekta arbetsmarknads- och regionalpolitiken.\r\nDet är väl känt att skogsbruket betyder mycket i\r\nNorrland. Eftersom transportkostnaderna utgör en\r\nmycket betydande del av råvarukostnaderna för\r\nindustrin, måste de höga skattebelastningarna på\r\ntransportnäringen minskas. Det är väl känt att vi i\r\nSverige har 30--40 % högre skatter -- fordonsskatt,\r\nbränsleskatt och kilometerskatt -- än övriga\r\neuropeiska länder och våra konkurrentländer.</pre><pre>Kilometerskatten skall nu avskaffas, vilket är bra,\r\nmen om den skulle utbytas mot en dieselskatt, som\r\nutredaren föreslår, kvarstår problemen. För\r\nskogsbruket och för skogsindustrin, ja, för hela\r\nSveriges industri, är ett avskaffande av\r\nkilometerskatten nödvändig ur\r\nkonkurrenssynpunkt. Detta är en av de skatter som\r\när skadliga och tillväxthämmande.</pre><pre>Detta har dessutom utomordentligt stor betydelse\r\nför att hejda en ökad arbetslöshet inom\r\nskogsnäringen -- en näring som producerar varor\r\nmed ett exportvärde på mellan 50 och 60 miljarder.\r\nHälften av detta kommer från Norrlandslänen.</pre><pre>En annan viktig fråga för Norrlands utveckling är\r\ninfrastrukturinvesteringarna. Fördubblingen av\r\ninvesteringsanslag till vägar och järnvägar är bra\r\noch har nu delvis kommit i gång.</pre><pre>Jag är dock litet betänksam när man prioriterar de\r\nhär investeringarna. Det är inte alltid så att det är i\r\nbefolkningstäta områden som de största\r\ninvesteringarna i järnvägar skall göras. Därför\r\nmåste större hänsyn tas till de områden där\r\nråvarorna finns när investeringar planeras. Det är\r\nviktigt för industrin.</pre><pre>Jag har ingenting emot att det framförs visioner om\r\nen Norrbottniabana, men nog måste det vara mer\r\nangeläget att nu omedelbart bygga bort de\r\nflaskhalsar vi har efter vår gamla stambana. Det ger\r\nbättre säkerhet och snabbare järnvägstransporter\r\nmellan norra och södra Sverige.</pre><pre>Ett ökat handelsutbyte på Nordkalotten och en\r\npositiv utveckling i Ryssland ger oss anledning att\r\nförbättra kommunikationerna i det området. Vi\r\nbör därför återföra Haparandabanan till stomnätet\r\noch upprusta densamma, samt bygga en\r\nomaxlingsterminal vid gränsen. Ryssland kommer i\r\nframtiden att vara en potentiell närmarknad för\r\nnorra Norrland.</pre><pre>När det gäller vägarna har vi många års\r\neftersläpningar att ta igen, vad beträffar både\r\ninvesteringar och underhåll. Det är viktigt att göra\r\ninvesteringar i en lågkonjunktur när kostnaderna är\r\n20--30 % lägre än annars.</pre><pre>Därför borde också kommunerna tidigarelägga\r\nplanerade investeringar. Förutom lägre\r\ninvesteringskostnader skulle arbetslösa\r\nbyggnadsarbetare få jobb, och det skulle påverka\r\nsamhällsekonomin positivt.</pre><pre>De ökade satsningarna på forskning och utveckling\r\när också viktiga och bör komma Norrland till del.\r\nVi har rymdforskningen vid Esrange i Kiruna och\r\nhögskolan i Luleå.</pre><pre>Avslutningsvis måste jag också få redovisa en\r\nmycket negativ effekt av krisuppgörelsen, särskilt\r\nför Norrbotten. Om bensinskatten höjs som\r\nskisserats, får vi ett bensinliterpris på ca 8 kr. I\r\nFinland är priset i dag drygt 5 kr. Med den\r\nskillnaden är det ganska lätt att förstå att\r\nbensinstationer och turistföretag utmed finska\r\ngränsen i östra Norrbotten kommer att slås ut.\r\nÄven om det är svårt att finna andra lösningar,\r\nmåste vi på något sätt lösa problemet i dessa\r\ngränstrakter -- i annat fall blir det ännu fler\r\narbetslösa.</pre><pre>En förbättrad konjunktur, fru talman, och en\r\nsatsning på små och medelstora företag samt\r\narbetsmarknadspolitiska åtgärder bör ändå ge oss\r\nen tryggare arbetsmarknad.</pre><pre>Anf. 46  EWA HEDKVIST PETERSEN (s):</pre><pre>Fru talman! Arbetslösheten i Norrbotten är i dag\r\nden högsta sedan 30-talet. Och som vanligt har vi\r\ni vårt län den högsta procentuella arbetslösheten i\r\nlandet. Konkret innebär det att vi i dag har 7 %,\r\nungefär 13 000 personer, öppet arbetslösa. Därtill\r\nkommer 9 000 i arbetsmarknadspolitiska åtgärder.\r\nDet innebär en ökning med nästan 50 % sedan i\r\napril i år.</pre><pre>Redan i dag har vi kommuner i östra Norrbotten\r\nsom har 10 % arbetslöshet, och vi vet att\r\narbetslösheten ökar snabbast i kustlandet, där vi\r\ntidigare klarade sådana här situationer bäst. Vi får\r\nnu prognoser som pekar mot den här höga nivån för\r\nhela länet. Mer än var fjärde byggnadsarbetare i\r\nNorrbotten är utan jobb, och nästa år kan sju av tio\r\nbyggnadsarbetare vara arbetslösa.</pre><pre>Än har inte kvinnorna drabbats lika hårt\r\njämförelsevis, men det blir snart deras tur. De\r\nborgerligas indragning från kommunerna kommer\r\natt slå mycket hårt mot kvinnojobben i vinter.</pre><pre>Men allra värst slår arbetslösheten mot våra\r\nungdomar. En tredjedel av Norrbottens arbetslösa\r\när mellan 18 och 24 år. Dessutom är det lika många\r\nungdomar i Norrbotten som har deltidsjobb eller\r\ntillfälliga jobb. Sammanlagt står nära 10 000\r\nnorrbottniska ungdomar utan fast anknytning till\r\narbetsmarknaden. 10 000!</pre><pre>De här unga människorna står på trappan till livet\r\noch får börja med en känsla av att deras\r\narbetsinsats inte är önskvärd. Det är tragiskt för\r\ndessa enskilda unga människor, men det är också\r\nett nederlag för vårt land och för den ansvariga\r\npolitiska ledningen i regeringen.</pre><pre>Fru talman! Det är viktigt att teckna den här\r\nverklighetsbilden från Norrbotten -- som jag för\r\növrigt saknade i Olle Lindströms anförande -- för\r\natt vi skall kunna ta itu med problemen och komma\r\nfram till åtgärder för att vända utvecklingen.</pre><pre>Jag har länge väntat på regeringens och de\r\nborgerliga norrbottniska riksdagsledamöternas\r\nvision av hur man vill ta itu med Norrbottens\r\nsituation, men det har varit förgäves. Det enda man\r\npratar om är sänkta skatter!</pre><pre>Inte heller i dag finns arbetsmarknadsminister\r\nBörje Hörnlund, som också har ansvaret för\r\nregionalpolitiken, här i riksdagen för att höra hur\r\nsituationen är i Norrbotten. Det är beklagligt.</pre><pre>Men vi fick krisuppgörelserna, och i dem drev vi\r\nsocialdemokrater igenom satsningar för\r\n10 miljarder kronor för att direkt bekämpa\r\narbetslösheten och få ned den med 3 %. En rejäl\r\ndel av de pengarna måste också komma Norrbotten\r\ntill del. Men det räcker inte! Vi behöver en strategi\r\nför att stärka länet på lång sikt, och det är här jag\r\nefterlyser regeringspartiernas förslag. Det handlar\r\nom en långsiktig regionalpolitik som skall få\r\nbestående resultat.</pre><pre>Fru talman! I Norrbotten betalas det varje vecka ut\r\n30 miljoner kronor i A-kasseersättning. Det är\r\npengar som räddar de här människornas ekonomi,\r\nmen de skapar ingen utveckling. Tänk om de\r\npengarna i stället kunde användas till investeringar\r\nsom ger människor både arbete och framtidstro! Nu\r\nmåste någonting göras.</pre><pre>Vi har i Norrbotten gjort en genomgång av möjliga\r\nprojekt som skulle ge bestående jobb. Det gjorde\r\nvi i våras, och då sade riksdagsmajoriteten nej. Vi\r\nhar nu gjort en ny genomgång, och vi har skickat\r\nlistan till regeringen. Nu måste de ansvariga\r\nministrarna hantera den med största allvar. Det\r\nkrävs genomtänkta långsiktiga insatser för att\r\nNorrbotten skall överleva.</pre><pre>Vi föreslår insatser som ger direkta jobb men som\r\nockså ger förutsättningar för vårt näringsliv, det vi\r\nkallar för infrastrukturella åtgärder.</pre><pre>Kommunikationer är viktiga -- där är Olle\r\nLindström och jag överens -- och därför måste både\r\nfungerande transportsystem och\r\ntelekommunikationer skapas. I krisuppgörelsen\r\nfinns en miljard för tidigareläggning av\r\naffärsverkens investeringar. Det kan innebära\r\ninvesteringar på 10 miljarder i landet.</pre><pre>En del av detta belopp måste satsas så att\r\nNorrbottens telekommunikationer byggs ut. Vårt\r\ngeografiska läge motiverar det. En snabb\r\nutbyggnad av AXE-stationerna som täcker hela\r\nlänet är av mycket stor betydelse för att skapa\r\nförutsättningar för snabb och säker data- och\r\ninformationsöverföring och därmed arbetstillfällen\r\ninom informations- och tjänstesektorn.</pre><pre>I krisuppgörelsen drev vi också fram en\r\nupprustning av vägarna i skogslänen. Vi har god\r\nberedskap för att komma i gång med en sådan\r\nupprustning. Vi socialdemokrater i Norrbotten vill\r\nha en snabb igångsättning. E 4 i kustlandet måste\r\nfå motorvägsstandard, och vi kräver upprustning av\r\nE 4, riksväg 45, E 10 och väg 400.</pre><pre>Järnvägen är särskilt viktig för de långa\r\ngodstransporterna och för persontrafiken. En\r\nutbyggd Bothniabana längs hela Norrlandskusten\r\nkompletterar stambanan och ger förbättrade\r\ntransporter av gods både söderut och norrut över\r\ngränserna. Det är nu mycket angeläget att vi får ett\r\nkomplett beslutsunderlag om projektet så att vi kan\r\nfatta beslut. En upprustning av Haparandabanan\r\nmåste också ske.</pre><pre>Fru talman! Det är strategiskt att bygga ut\r\nutbildningen och forskningen om man vill stärka en\r\nregion och arbetsmarknaden. Vi har från\r\nNorrbotten länge velat ha ett samhällsvetenskapligt\r\nforskningsanslag vid sidan av det tekniska till\r\nhögskolan. Det skulle bredda verksamheten vid\r\nhögskolan. Den frågan måste lösas i samband med\r\nden forskningspolitiska propositionen.</pre><pre>Fru talman! Till sist måste jag återigen få vädra min\r\noro för kvinnornas situation i länet. Den offentliga\r\nsektorn skall enligt regeringens önskan bantas. Det\r\nskickar kvinnorna till arbetslöshetskön, och vi\r\nbetalar ut ersättning ur A-kassan i stället för lön. Är\r\ndet verkligen klok politik?</pre><pre>Anf. 47  OLLE LINDSTRÖM (m) replik:</pre><pre>Fru talman! Ewa Hedkvist Petersen talade om den\r\ndammsugning som skett över hela landet, så även i\r\nNorrbotten. Det är naturligtvis ett omfattande\r\npaket som socialdemokraterna har tagit fram. Det\r\ninnefattar investeringar på ungefär 40 miljarder\r\nkronor över Sverige, varav tre och en halv miljard\r\nför Norrbotten.</pre><pre>Det är bara det att ända till veckan före\r\nkrisuppgörelsen gick man fram med dessa förslag\r\nom statliga utgifter, omöjliga att genomföra. Ändå\r\när det naturligtvis en önskelista från\r\nsocialdemokraternas sida. En del av det som finns\r\nupptaget på den önskelistan har förts fram långt\r\ntidigare under åren från andra partier, så många\r\nsaker var inte så nya. Jag vill ändå bara upplysa\r\nEwa Hedkvist Petersen om att man inte hade någon\r\nfinansiering av det hela. Man trodde t.o.m. veckan\r\nföre krisuppgörelsen att det var möjligt att belasta\r\nstatsbudgeten med ytterligare 40 miljarder.</pre><pre>Anf. 48  EWA HEDKVIST PETERSEN (s)\r\nreplik:</pre><pre>Herr talman! Det är roligt att höra att Olle\r\nLindström tycker att det är bra att\r\nsocialdemokratin har tagit fram projekt som skulle\r\nge arbeten i landet och i Norrbotten.</pre><pre>Jag vill påstå att det inte är någon önskelista. Vårt\r\nförslag bygger på att ett land utvecklas genom\r\narbete, att vi har råd att låta människor arbeta.\r\nPrecis som Elvy Söderström sade har vi inte råd\r\nmed arbetslöshet. Därför har vi tagit fram de här\r\nprojekten. Och de var finansierade i den\r\nsocialdemokratiska alternativbudgeten. Vi vet --\r\ndet ligger till grund för vårt förslag -- att det inte är\r\nlönsamt för landets ekonomi att låta människor gå\r\narbetslösa. Varje procents arbetslöshet kostar 15\r\nmiljarder, och de pengarna kan användas bättre.</pre><pre>Dammsugningen var bra, och jag beklagar att den\r\nborgerliga riksdagsmajoriteten inte tog hänsyn till\r\nden i våras. Då kanske vi i dag inte hade haft den\r\ngalopperande arbetslöshetsutveckling som vi har i\r\nNorrbotten.</pre><pre>Jag skulle vilja fråga Olle Lindström om han nu kan\r\ntänka sig att arbeta för att de här projekten\r\ngenomförs och därigenom fortsätta det arbete som\r\ndet lades en grund för genom krisuppgörelserna.</pre><pre>Sedan vill jag också fråga honom om han har något\r\nsvar på min sista fråga i anförandet. Är det klokt att\r\nskicka ut tusentals kvinnor som jobbar i den\r\noffentliga sektorn i arbetslöshet, att göra dem\r\narbetslösa och i stället ge dem ersättning från A-\r\nkassa? Kan inte pengarna användas på ett bättre\r\nsätt? Slår Olle Lindström vakt om kvinnorna i\r\nNorrbotten?</pre><pre>Anf. 49  OLLE LINDSTRÖM (m) replik:</pre><pre>Herr talman! Ewa Hedkvist Petersen vet mycket\r\nväl att det var en önskelista som innebar\r\nofinansierade statliga utgifter på 40 miljarder\r\nkronor. En vecka senare var socialdemokraterna\r\nberedda att göra besparingar på nästan lika mycket.\r\nDet säger litet grand om det ansvar för statens\r\nkostnader som socialdemokraterna och Ewa\r\nHedkvist Petersen tog vid det tillfället. Det var\r\nalltså helt omöjligt att klara av den investeringen.</pre><pre>Visst är det alltid bra med en önskelista -- det tycker\r\nbarnen till julafton också. Men man måste ändå se\r\ntill att det finns resurser för det. Hon sade själv att\r\nvi var överens om mycket av de infrastrukturella\r\ninsatserna och investeringarna i Norrbotten, och\r\ndet tycker jag är bra. Men det är helt omöjligt att\r\nnu, i ett krisläge, gå ut med den utbudspolitik som\r\nsocialdemokraterna föreslår.</pre><pre>När det blir vissa minskningar i offentlig sektor är\r\ndet självklart att det drabbar kvinnorna i\r\nNorrbotten eftersom vi har fler kvinnor där. Men\r\ndet är helt felaktigt att jag eller någon annan inom\r\nde borgerliga partierna skulle ha någon avsikt att\r\nstyra det åt det hållet. Jag fick uppfattningen att det\r\nvar vad Ewa Hedkvist gjorde gällande. Om så är\r\nfallet måste jag ta henne ur den uppfattningen på\r\nen gång. Så kan det naturligtvis inte vara.</pre><pre>Men jag vill också säga att om kommunerna under\r\n15 -- 20 års tid har haft en volymökning som varit 3,\r\n4 eller 5 % medan det samhällsekonomiska\r\nutrymmet har legat på 1 % är det förståeligt att det\r\nmåste till rationaliseringar och förändringar även i\r\nkommuner och landsting.</pre><pre>Anf. 50  EWA HEDKVIST PETERSEN (s)\r\nreplik:</pre><pre>Herr talman! Jag måste säga att jag tycker att Olle\r\nLindström har en nonchalant inställning till\r\narbetslöshet. Han bemödade sig i sitt första\r\nanförande inte ens om att beskriva hur katastrofal\r\narbetslöshetssituationen i länet är. Sedan påstod\r\nhan att kloka, finansierade förslag bara är en\r\nönskelista. Han försvarade också att den borgerliga\r\nriksdagsmajoriteten i våras inte ens ordentligt\r\nprövade de förslag som vi kom med i den s.k.\r\ndammsugningen -- från Norrbotten och från hela\r\nlandet.</pre><pre>I den första krisuppgörelsen lyckades vi lyckligtvis\r\ndriva igenom en hel del av de åtgärder vi tidigare\r\nföreslagit -- vi satsar tio miljarder på\r\narbetsmarknadspolitiska åtgärder. Här finns en del\r\nav de idéer vi lade fram i våras, t.ex.\r\ntidigareläggning av affärsverkens investeringar.\r\nTack och lov finns det alltså andra i de borgerliga\r\nregeringeskretsarna som tänker litet klokare än vad\r\nmoderaternas representant från Norrbotten gör.</pre><pre>När det gäller kommunerna och kvinnornas\r\nsysselsättning vill jag säga att kommunerna under\r\nårens lopp verkligen har sett över sin verksamhet.\r\nDet kan många kvinnor som arbetar inom den\r\noffentliga sektorn intyga, och det har skett även i\r\nNorrbotten. Därför tycker jag att det är bevis för\r\ndålig insikt när Olle Lindström säger att det har\r\nskett en ständig ökning. Det har skett en mycket\r\nordentlig översyn av alla verksamheter.</pre><pre>Det som nu sker är att tusentals kvinnor kommer\r\natt ställas i arbetslöshetskön. Jag frågar: Är det\r\nvettigt att i stället betala ut ersättning från A-\r\nkassan? Det är ju pengar som är passiva, som inte\r\ngenererar utveckling. Som jag sade ger det enskilda\r\nmänniskor bröd för dagen och räddar deras dagliga\r\nsituation, men det ger inte utveckling för länet. Jag\r\nvet att såväl kvinnor som män och ungdomar i\r\nNorrbotten vill arbeta -- de vill verka för sitt län,\r\noch de vill bo kvar i sitt län.</pre><pre>Eftersom vi inte hade arbetsmarknadsministern här\r\nskulle jag vilja att Olle Lindström på något sätt\r\nförsöker förmedla den oro som finns i länet till den\r\narbetsmarknadspolitiskt och regionalpolitiskt\r\nansvarige ministern i regeringen.</pre><pre>Andre vice talmannen anmälde att Olle Lindström\r\nanhållit att till protokollet få antecknat att han inte\r\nägde rätt till ytterligare replik.</pre><pre>Övriga frågor</pre><pre>Anf. 51  BERNDT EKHOLM (s):</pre><pre>Herr talman! Att uppmärksamma betydelsen av\r\netik och moral har blivit allt vanligare i den\r\npolitiska debatten. Så även här i riksdagens\r\nkammare. En genomläsning av riksdagsprotokollet\r\nde tre senaste åren visar att alla partier har ägnat\r\nden frågan intresse.</pre><pre>Och visst är det viktigt att debattera frågor även\r\nmed ett etiskt och moraliskt perspektiv. Våra mest\r\ngrundläggande värderingar, vår människosyn och\r\nfaktiskt också natursyn har eller borde ha en\r\navgörande påverkan av de mål, som vi sätter upp i\r\nvårt politiska arbete.</pre><pre>Jag tror t.o.m. att det är särskilt viktigt nu i en tid\r\nav misstro mot den marknad, som kastat in oss i\r\nekonomisk kris, och efter ett 80-tal med mycket\r\nspekulationsekonomi. Det är också viktigt mot\r\nbakgrund av den misstro som finns mot politikernas\r\nbudskap.</pre><pre>Många vill fånga in begreppet etik och moral i ett\r\nenda uttryckssätt, en enda godtagbar etik och\r\nmoral. Samhället är i dag mer komplicerat än så,\r\nbl.a. som följd av att det har blivit mångkulturellt.\r\nAtt därför hävda, som den borgerliga regeringen\r\ngör, att den kristna etiken skall vara den enda\r\ndrivkraften för de värderingar som samhället skall\r\nbygga på, snävar in vårt livsrum och skapar onödig\r\nkonfrontation. Det finns andra värderingar, som\r\nockså kan bygga ett demokratiskt och humanistiskt\r\nsamhälle. Jag menar att vårt samhälle klarar en\r\nharmonisk utveckling byggd på pluralism, där\r\nkristen etik har sitt berättigade utrymme.</pre><pre>Inte heller kristen etik är något entydigt. Den\r\nuttrycks av många mycket individualistiskt och\r\nprivat. För mig är det Guds kärlek som jag måste\r\nspegla mig i för att fånga den kristna etiken. Alla\r\nmänniskor har lika värde, samma rätt till frihet och\r\nutveckling men också till medmänsklig omsorg i\r\nalla dess former. Vi skall ta ansvar för varandra och\r\npraktisera en utgivande och generös kärlek.\r\nEtikens sälta kan vi sedan finna i hur vi tar hand om\r\nde utsatta i samhället.</pre><pre>Att tillämpa en etisk hållning är också svårt. Det är\r\ninte alltid lätt att definiera rätt och fel, t.ex. inom\r\nmedicinen och gentekniken. Så är det också i\r\npolitiken. Där finns dessutom risken att begreppet\r\netik och moral exploateras och tas till för att\r\ngarnera och rättfärdiga den egna politiken.</pre><pre>Granskar man regeringens politik är det lätt att få\r\ndet intrycket. Orden etik och moral, ofta\r\npreciserade till en kristen etik, förekommer flitigt i\r\nolika sammanhang. Men handlingarna reser många\r\nfrågetecken om förmågan att leva upp till höga\r\nföresatser. Man kan också undra över sältan i den\r\netik som tycks styra regeringens politik.</pre><pre>I en intervju med kds-ledningen i senaste numret av\r\ntidningen Vi hävdar den att produktionsförmågan\r\ninte bestämmer människans värde. Men det är\r\nuppenbart att den borgerliga regeringens politik i\r\nhög grad bygger på att människor skall värderas\r\nutifrån vad de skapar, en prestationsbelöning. På\r\ndet sättet underblåses också egoismen.</pre><pre>I 91-års regeringsförklaring stryks under att\r\nspeciellt svaga människors och gruppers\r\nlivssituation skall förbättras. I tidingen Vi säger\r\nkds-ledaren Alf Svensson, att ''vi så starkt betonar\r\nmänniskovärdet. Det gör oss till de svagas parti''\r\nDen självklara följdfrågan blir då hur den praktiska\r\npolitiken kan se ut som den gör. Inte innebär den\r\natt man speciellt -- som det står i\r\nregeringsförklaringen -- ser till de utsattas\r\nsituation. Det innnebär snarare att samhällets övre\r\nskikt får del av en speciell och gynnsam\r\nuppmärksamhet. Det borde räcka med att peka på\r\nskattepolitikens profil, synen på\r\nsocialförsäkringarna, delpensionen samt\r\nutdelningen av löntagarfondsmedlen.</pre><pre>Kds har ett särskilt ansvar för att den praktiska\r\npolitiken stämmer med föresatserna på etik- och\r\nmoralområdet. Kds är nämligen regeringens etiska\r\nalibi. I Vi citeras Carl Bildt: ''Kds-arna är viktiga,\r\nde för in kristen etik i politiken''. Det är i och för\r\nsig ett märkligt uttalande. Kds har ju ingen\r\nensamrätt, inte ens till den kristna etiken.</pre><pre>I valet lovade kds stora satsningar på sjukvården,\r\nav vilka det har blivit platt intet. I\r\nregeringsförklaringen lovades stopp för bistånd,\r\nsom inte kunde förenas med en positiv utveckling\r\nför demokrati och mänskliga rättigheter. Därefter\r\ngav Alf Svensson exportkrediter till Kina, och\r\nnäringsministern sändes på besök. I samband med\r\nkrisuppgörelsen med Socialdemokraterna gick kds\r\nut och påstod att Socialdemokraterna velat skära\r\nned biståndet med tre miljarder kronor, dvs.\r\ndubbelt så mycket som man hade kommit överens\r\nom. I själva verket kom detta förslag från\r\nregeringskollegerna.</pre><pre>Före valet lovade de nuvarande regeringspartierna\r\natt hyrorna inte skulle höjas. I praktiken har de i\r\nstället höjts kraftigt. Läkarnas etableringsfrihet har\r\nblivit viktigare än patienternas rätt till läkarvård.\r\nDet sägs i högtidliga deklarationer att den\r\nbiologiska mångfalden skall värnas, men i\r\nverkligheten fortsätter artutrotningen.\r\nMiljöpolitiken har beskrivits med vackra ord, men\r\nhandling saknas. Äganderätten skall skyddas i\r\ngrundlag, men inte allemansrätten. Och hur ser den\r\netik ut, som har kunnat låta politiken utformas så\r\natt arbetslösheten har fått skena i väg?</pre><pre>Nåväl, inte heller mitt parti saknar fel och brister.\r\nVi har också ett ansvar för att handlingarna inte når\r\nordens styrka. Det kan gälla miljöpolitik, bistånd\r\nm.m.</pre><pre>Kds har emellertid tagit på sig ett extra stort ansvar,\r\neftersom man i strängt taget alla sammanhang\r\nhänvisar till kristen etik. Då krävs att man kan\r\nkonkretisera vad man menar. Det borde också\r\nkrävas att man medverkar i ett sammanhang, där\r\nman kan leva upp till utfästelserna. Det gör man\r\ninte i dag med det innehåll som jag uppfattar att\r\nbegreppet kristen etik har.</pre><pre>Anf. 52  KARL GUSTAF SJÖDIN (nyd):</pre><pre>Herr talman! Den 17 oktober förra året höll jag\r\nmitt första anförande i denna kammare. Då liksom\r\nnu konstaterade jag att det var få talare anmälda i\r\nämnet rättsfrågor och kriminalpolitik. Jag vill\r\nminnas att det var fem talare, varav tre var från Ny\r\ndemokrati.</pre><pre>I årets debatt har dessa frågor inte ens fått ett eget\r\ndebattblock, utan hamnat i blocket med övriga\r\nfrågor. Anledningen är givetvis att det är så få talare\r\nanmälda till ämnet rättsfrågor. Jag vill därför ställa\r\nen retorisk fråga. Är verkligen inte rättstryggheten\r\nett viktigt område att debattera för kammarens\r\nledamöter? Jag vågar inte tänka på vad brottsoffren\r\nkänner inför ett sådant faktum.</pre><pre>I det nationella läge vi nu befinner oss i med den\r\nvärsta ekonomiska kris med medföljande\r\narbetslöshet som det här landet lär ha upplevt sedan\r\n30-talet, är det lätt att man glömmer bort de\r\nfundamentala förutsättningarna för att ett socialt\r\nsamhälle skall existera. Det gäller nämligen att\r\ngarantera alla människors trygghet i samhället. I\r\ndet samhället har alla människor självfallet lika\r\nvärde.</pre><pre>En av statens huvuduppgifter är att ge\r\nmedborgarna fysisk trygghet och säkerhet. Den\r\nuppgiften har staten dock misslyckats med.</pre><pre>Medborgarna har följaktligen med rätta ett mycket\r\nsvagt förtroende för rättsmaskineriet. Det visar\r\nflera undersökningar. Det handlar nu om att\r\nåtervinna medborgarnas förtroende. Under senare\r\ntid har det förekommit flera uppmärksammade fall\r\nav märkliga domar från domstolarna.\r\nAllmänhetens förtroende för domstolarna har blivit\r\nrekordlågt.</pre><pre>Det går naturligtvis att göra något åt situationen.\r\nDet krävs ett resolut nytänkande som för det första\r\nsyftar till att förhindra att barn och ungdomar begår\r\nbrott. För det andra skall man vidta radikala\r\nåtgärder mot brottslingar som inte är mottagliga för\r\nvård eller annan samhällsinsats, dvs. det gäller att\r\neffektivt minska risken för att de begår nya brott.\r\nDessutom är det nödvändigt med ett radikalt\r\nnytänkande i fråga om straffvärdet. Brott mot liv\r\noch hälsa bör självfallet väga tyngre vid\r\nstraffmätningen än andra typer av brott.</pre><pre>Justitiedepartementet har aviserat en hel del\r\nförslag till straffskärpningar och tillsatt professor\r\nHans Klette för att se över straffskärpningspraxis.\r\nArbetet skall vara klart i augusti 1993. Det är bra\r\noch kommer förhoppningsvis att leda vidare till en\r\ntrovärdigare kriminalpolitik.</pre><pre>Trots vallöftena från de nuvarande\r\nregeringspartierna har brottsligheten fortsatt att\r\nöka i stället för att minska. Brottsligheten skulle\r\nminska, liksom antalet rymningar från fängelserna.\r\nDet måste bli slut på svängdörrspolitiken, sade man\r\ni valrörelsen. Ord och utredningar är inte\r\ndetsamma som handling. Jag ser fram emot de\r\nförslag som har aviserats och hoppas att riksdagen\r\nskall inse nödvändigheten av att åstadkomma en\r\nförändring.</pre><pre>Herr talman! Därmed övergår jag till att redovisa\r\nen del förslag till åtgärder som Ny demokrati\r\nkommer att hävda i det fortsatta arbetet under\r\ndetta riksmöte.</pre><pre>Vi måste återupprätta allmänpreventionens\r\növergripande betydelse. Det är alltså fråga om en\r\nåtergång till vad som rådde före 1989 då 1 kap. 7 §\r\ntogs bort i brottsbalken och ersattes med 29 och 30\r\nkap. i nämnda balk. Samhällets åtgärder måste\r\ngrundas på allmänpreventionens övergripande\r\nbetydelse. Detta skall klart framgå av lagtexten.</pre><pre>Nya undersökningar visar att sexuella övergrepp\r\nmot barn ökar. Förutom den skärpning av\r\nstraffpåföljden som skett och som kommer att\r\nkompletteras, bör fortbildning av domare, polis,\r\nåklagare och andra handläggare integreras och ske\r\ngemensamt. Kan inte samhället skydda våra barn\r\noch trygga deras utveckling, är krisen värre än den\r\nkris vi upplever just nu.</pre><pre>Det ökande antalet brottsliga angrepp mot\r\nkvinnorna i samhället måste bli föremål för radikala\r\nåtgärder. Jag har lyssnat på kvinnornas anföranden\r\nhär i kammaren, och så gott som alla har vidrört\r\ndessa saker i sina tal.</pre><pre>Ny demokratis förslag är att snabbutreda\r\nförutsättningarna för hämtning till förhör inom 24\r\ntimmar efter det att en kvinna anmält någon för\r\nbrottsligt övergrepp liksom att man bör skynda på\r\nutredningen om elektronisk övervakning för\r\ngärningsmän som avtjänar påföljd för brott mot\r\nkvinnor. Detta skulle markera att samhället\r\nprioriterar åtgärder för att komma till rätta med\r\nproblemen.</pre><pre>Det bör dessutom bli enklare att avvisa och utvisa\r\nkriminella utländska medborgare.</pre><pre>Slutligen efterlyser jag ''Europas bästa\r\nnarkotikapolitik''. Det är nödvändigt att regering\r\noch riksdag ger tydliga signaler om att man står\r\nemot och motverkar det hot som\r\nnarkotikaliberalerna utgör både här hemma och\r\nute i Europa. En svensk effektiv modell skulle\r\nkunna bli en normmodell för hela Europa. Sverige\r\nkan redan inom ramen för EES-samarbetet och\r\nsom blivande medlem i EG bidra med en restriktiv\r\nnarkotikapolitik, till gagn för nya generationer i\r\nEuropa.</pre><pre>Dessa signaler skulle också utgöra ett stöd för RNS\r\noch FMN, dvs. Riksförbundet Narkotikafritt\r\nSamhälle och Föräldraföreningen Mot Narkotika,\r\nsom gör ett fantastiskt arbete, inte minst som\r\nopinionsbildare.</pre><pre>Ny demokrati ser positivt på det aviserade förslaget\r\natt införa fängelsestraff som påföljd för\r\nnarkotikabrott som anses ringa. Det bidrar till\r\nåtgärder i kampen mot narkotikamissbruket.</pre><pre>Kampen mot narkotika måste föras lika intensivt på\r\nalla plan och skydda den som skyddas skall, även\r\nom det innebär att man måste göra avkall på kraven\r\npå integritet för den som misstänks syssla med grov\r\nnarkotikabrottslighet. I den kampen måste hemlig\r\nteknisk avlyssning, dvs. buggning, få stöd i lagen.\r\nDet lagstödet finns vad gäller telefonavlyssning.\r\nBuggning skall givetvis undergå samma kontroll,\r\noch i varje enskild begäran om buggning skall\r\nbeslut fattas av domstol.</pre><pre>Anf. 53  KJELL ELDENSJÖ (kds):</pre><pre>Herr talman! Det är egentligen synd att det inte på\r\ntalarlistan sätts ut vilka ämnen varje talare under\r\nÖvriga frågor skall ta upp, så att man hade kunnat\r\nvara förberedd och kunnat replikera. Jag vill ändå\r\nnågot ta upp det som Berndt Ekholm nämnde.</pre><pre>Det är intressant att Socialdemokraterna tar fram\r\netik och moral här i debatten. Det är viktigt att vi\r\növer huvud taget tar upp de frågorna i\r\nsamhällsdebatten.</pre><pre>Visst finns det andra religioner och filosofier som\r\nockså kan ha bra värden, men för mig syns det\r\nnaturligt att vi i västvärlden, med den tradition vi\r\nhar, för fram den kristna etiken som den grund vi\r\nbygger vårt samhälle på.</pre><pre>Produktionen är naturligtvis ett medel för en\r\nindustriell tillväxt som möjliggör en god välfärd för\r\noss alla. Jag tycker därför att det är etiskt\r\nförsvarbart att vi försöker ha en god produktion i\r\nlandet.</pre><pre>Ingen kunde ju heller egentligen ana att Sveriges\r\nekonomi var i så dåligt skick att det mest angelägna\r\nför oss skulle vara att just få upp Sverige ur krisen.\r\nDärför har vi naturligtvis inte heller än så länge\r\nkommit så långt när det gäller sjukvården som vi\r\ninom kds hade önskat, men jag kan försäkra att\r\ndenna fråga ligger högt på prioriteringslistan för\r\noss.</pre><pre>Herr talman! Jag skall nu gå över till det ämne som\r\njag egentligen hade tänkt nämna litet om. Den\r\nekonomiska krisen med höga räntenivåer,\r\nkrispaket, arbetslöshet och annat, kostar både\r\nsamhället och enskilda åtskilliga tusen per person\r\noch år. Denna börda ligger givetvis tungt över oss\r\nalla.</pre><pre>Herr talman! Ett annat område där vi som\r\nmedborgare förlorar många tusenlappar per person\r\nom beloppet slås ut på hela befolkningen är den\r\ntilltagande ekonomiska brottsligheten i vårt land.\r\nDet finns uppgifter som talar om att många tiotals\r\nmiljarder kommer i orätta händer varje år genom\r\ndenna typ av brottslighet. Detta är enligt mitt\r\nförmenande helt oacceptabelt, men företeelsen får\r\nsällan någon framskjuten plats i samhällsdebatten,\r\ntrots att det på detta område finns en mycket stor\r\nsamhällsekonomisk vinst att hämta.</pre><pre>Av de ca 20 000 konkurserna per år anses det att\r\n75 % kan ha ekonomisk brottslighet som\r\nbakomvarande grundorsak. Polisens knappa\r\nresurser och därmed också oförmåga att tillräckligt\r\nsnabbt verkställa utredningar i alla anmälda\r\nkonkursärenden gör att konkursförvaltare många\r\ngånger tvekar inför eller avstår från att göra\r\nanmälan.</pre><pre>Med tanke på ekobrottens utveckling och\r\nekopolisens resurser kan det ifrågasättas om\r\nekopoliser skall syssla med annat än vad de är\r\nutbildade och anställda för. Förstärkningar till\r\nbevakning vid fotbollsmatcher och andra\r\nordningsuppgifter borde nog åstadkommas på\r\nannat sätt.</pre><pre>Snarare är det väl så att det torde vara omöjligt att\r\neffektivt bekämpa den ekonomiska brottsligheten\r\nutan att tillföra ökade resurser. T.ex. behöver\r\nspaningsresurserna förstärkas avsevärt. Enligt\r\nkristdemokratisk mening måste också\r\nkompetensen hos både åklagarväsendet och polisen\r\nradikalt förbättras. Den tilltagande ekonomiska\r\nbrottsligheten måste mötas med samma höga\r\nekonomiska och juridiska kompetens som den ofta\r\nsjälv står för.</pre><pre>Herr talman! Egentligen borde utökningen av\r\nresurser för ekobrottsbekämpning vara politiskt\r\nokontroversiellt, eftersom en sådan förstärkning är\r\nsamhällsekonomiskt försvarbar. Allt utöver en\r\nekonomisk utväxling av ett till ett är ju en förtjänst\r\nför samhället. Det borde ligga inom möjlighetens\r\nram att genom rimlig ökning av\r\nbekämpningsinsatsen göra en samhällsekonomisk\r\nvinst på åtminstone flera miljarder per år, en inte\r\nföraktlig summa i dessa besparingstider. Till detta\r\nkommer naturligtvis den mycket viktiga aspekten\r\natt ökade insatser har en preventiv inverkan och\r\nminskar den ekonomiska brottsligheten, vilket\r\ngivetvis är den primära uppgiften.</pre><pre>Ett sammanförande av all den kompetens som\r\nbehövs för bättre bekämpning av den ekonomiska\r\nbrottsligheten är önskvärt. Om detta sedan sker\r\ngenom inrättande av en speciell myndighet, genom\r\nen utökning av ekoroteln eller på annat sätt bör\r\ndiskuteras och prövas på lämpligt sätt.</pre><pre>Såvitt jag förstår pågår på regeringskansliet\r\nbearbetning av en utförd utredning om den\r\nekonomiska brottsligheten. Det är med förväntan\r\noch tillförsikt vi inom kds ser fram emot vad som\r\nkommer att föreslås från Justitiedepartementet\r\nmed anledning av utredningen. Man skulle också\r\nkunna tänka sig en parlamentarisk uppföljning av\r\nutredningen.</pre><pre>Herr talman! Jag tänker nu utveckla några andra\r\nsynpunkter med anledning av den ekonomiska\r\nbrottslighetens tilltagande.</pre><pre>De flesta grova brottslingar har inte blivit grova\r\nbrottslingar på en gång, utan de har så att säga\r\nbörjat i liten skala. Det är därför mycket viktigt att\r\nsamhället ger mycket klara signaler redan tidigt i en\r\nmänniskas brottskarriär, så att det förhoppningsvis\r\ninte blir någon sådan karriär över huvud taget.</pre><pre>I kds har vi med tillfredsställelse noterat att\r\njustitieministern har samma inställning som vi\r\nsjälva när det gäller snatteri och butiksstölder.\r\nSådan verksamhet får inte försiggå opåtalad.\r\nUtövarna måste fås att inse att inte ens småbrott\r\nlönar sig, annars blir den här typen av stölder lätt\r\ninkörsporten till grövre brottslighet.</pre><pre>Enligt kristdemokratisk uppfattning är det inte\r\ntillräckligt att så att säga jaga brottslingar. Det är\r\nkanske ännu viktigare att tidigt hos de unga\r\ninpränta etiska regler och moral i levnadssätt.</pre><pre>Skolan har i det sammanhanget naturligtvis en\r\ncentral uppgift att ge barn och ungdomar goda\r\nvärderingar, värderingar som gör att brott ter sig\r\nsom något helt främmande. Den kristna\r\nvärderingsgrunden är för oss i västvärlden den mest\r\nnaturliga att framhålla som idealbild.</pre><pre>Anf. 54  BERNDT EKHOLM (s) replik:</pre><pre>Herr talman! Jag delar Kjell Eldensjös uppfattning\r\natt det är olyckligt att vi inte har rubriceringar på\r\nanförandena så att vi kan få till stånd en debatt. Det\r\när på ett sätt ganska meningslöst att komma till\r\nkammaren och sedan inte kunna debattera på\r\ngrund av sådana misstag.</pre><pre>Kjell Eldensjö säger att den kristna etiken skulle\r\nvara en naturlig grund för västerlandet. Det är\r\nriktigt om man ser det historiskt, men vill lever ju\r\nnu i ett samhälle där det har hänt oerhört mycket\r\nunder 1900-talet. Vi har haft omfattande\r\nfolkomflyttningar, och som en följd av det har\r\nsamhället i sin helhet blivit pluralistiskt. Då är det\r\nganska rimligt att man har en mer vid syn på vilken\r\netik vi skall praktisera, något som man snarare\r\nskulle kunna likna vid en humanistisk etik. Inom\r\nden humanistiska etiken skall naturligtvis den\r\nkristna etiken ha sin plats.</pre><pre>Jag tycker emellertid att det är fel att bortse från att\r\ndet finns människor som har andra uppfattningar\r\nom samhället och relationen människor emellan.\r\nNaturligtvis måste etiken ändå grunda sig på\r\ndemokrati och en humanistisk syn. Det är givet.</pre><pre>Jag talade i mitt anförande egentligen inte om\r\nproduktionen, utan jag påpekade att kds-ledaren\r\nhar sagt att produktionsförmågan inte skall\r\nbestämma det mänskliga värdet. Det är en\r\nuppfattning som jag delar, men jag tycker att\r\npolitiken nu går i riktning mot att vi skall sätta\r\nvärde på människorna efter vad de kan skapa. Det\r\när en mycket, mycket farlig utveckling som ligger i\r\nförlängningen av det, där också egoismen kan få sitt\r\nutrymme. Jag tycker därför att vi skall vara\r\nuppmärksamma på detta.</pre><pre>Anf. 55  KJELL ELDENSJÖ (kds) replik:</pre><pre>Herr talman! Vi skall naturligtvis inte värdesätta\r\nmänniskorna efter vad de lyckas åstadkomma\r\nproduktionsmässigt. Varje människa är ju unik och\r\nhar ett eget värde, och hennes liv är lika mycket\r\nvärt som varje annan människas liv.</pre><pre>Vi har en kristen tradition i vårt land och lagar som\r\när byggda på de kristna värderingarna. Jag tycker\r\ndärför att vi bör värna om denna tradition. Sedan\r\nkommer det också in olika kulturer och olika\r\nreligioner i vårt land. Vi har ju religionsfrihet i\r\nSverige, och det skall vi också ha.</pre><pre>Anf. 56  BERNDT EKHOLM (s) replik:</pre><pre>Herr talman! Jag uppfattar kds budskap som att\r\nman vill utesluta andra värderingar när vi formar\r\ndet gemensamma samhälle som vi faktiskt skall leva\r\ni här i Sverige. Det är en farlig utveckling, och den\r\nkan leda till konfrontation på grund av att andra\r\nmänniskor känner sig utestängda därför att deras\r\nvärderingar anses vara fel. Vi skall därför vara\r\nväldigt försiktiga. Det är också som jag ser det en\r\ndel av en kristen etik, en del av kärleksetiken, att\r\nvi skall vara väldigt varsamma och akta oss för att\r\nstämpla andra uppfattningar som felaktiga när vi\r\ntalar om etik.</pre><pre>Om man går ut så hårt som kds gör nu i den etiska\r\ndebatten måste man också visa att man kan leva\r\nupp till vad man säger, och jag tycker faktiskt att\r\ndet i det sammanhanget finns mycket övrigt att\r\nönska från den borgerliga regeringens sida.</pre><pre>Anf. 57  KJELL ELDENSJÖ (kds) replik:</pre><pre>Herr talman! Jag håller naturligtvis med om att man\r\nmåste vara aktsam i de här sammanhangen, men\r\njag vill samtidigt återigen påpeka att man måste\r\nskilja mellan religion och vilken etik man bygger ett\r\nsamhälle på. Jag menar ändå att den tradition av\r\nkristen etik som vi har här i västerlandet är den som\r\nvi också fortsättningsvis skall bygga vårt samhälle\r\npå.</pre><pre>Anf. 58  KARL GUSTAF SJÖDIN (nyd)\r\nreplik:</pre><pre>Herr talman! Den uppräkning jag gjorde i mitt\r\nanförande var inte i någon prioriterad ordning,\r\nutan det var en redovisning av en del förslag som\r\nNy demokrati kommer att försöka få förståelse för\r\npå ett seriöst sätt i det fortsatta riksdagsarbetet.</pre><pre>Beträffande ekonomisk brottslighet tog Ny\r\ndemokrati initiativ till att ett socialdemokratiskt\r\nförslag om finanspolis genomfördes i riksdagen,\r\noch vad jag minns sade man från kds håll ingenting\r\nom detta, vare sig i utskottet eller här i kammaren.\r\nDenna finanspolis kommer nu att ta hand om viss\r\nekonomisk brottslighet, dvs. grova\r\nbankbedrägerier och tvättning av pengar åtkomna\r\ngenom brott. Det är litet paradoxalt att kds säger\r\natt man i mycket hög grad stödjer bekämpningen av\r\nekonomisk brottslighet när man inte är benägen att\r\nstödja förslag som innebär nytänkande. Man sade\r\nfrån borgerligt håll att man avvaktade en utredning\r\nsom pågick i departementet, men jag kunde\r\nredogöra för att man t.o.m. eventuellt kunde tjäna\r\nin de pengar som det skulle innebära att tillsätta en\r\nsådan finanspolis. Kds var ganska tyst i den\r\ndebatten.</pre><pre>Anf. 59  KJELL ELDENSJÖ (kds) replik:</pre><pre>Herr talman! Jag tycker att jag har gett ganska\r\nklara signaler om var vi står när det gäller\r\nbekämpningen av den ekonomiska brottsligheten.\r\nDet är alldeles riktigt att det pågår en utredning i\r\ndepartementet. Vi ville avvakta vad denna kom\r\nfram till. Jag hoppas verkligen att utredningen\r\nkommer fram till förslag, annars kommer vi att\r\nåterkomma i den här frågan. Det är vår avsikt.</pre><pre>Anf. 60  JOHN BOUVIN (nyd):</pre><pre>Herr talman! Riksdagsledamöter! I morgon är det\r\nett år sedan jag stod här och talade om\r\nrättssäkerheten, som jag anser är en av\r\ngrundstenarna för att en demokrati över huvud\r\ntaget skall fungera.</pre><pre>Nu har alltså ett år gått. Och vad har vi sett? Jo,\r\nännu värre rättsövergrepp. Jag kan använda hela\r\ntaletiden till upprepningar. Men det är ju totalt\r\nmeningslöst. Jag känner att det är nästan totalt\r\nmeningslöst att över huvud taget stå här och tala.\r\nMen skam den som ger sig!</pre><pre>Bl.a. sade jag så här i början av mitt anförande för\r\nett år sedan:</pre><pre>''Men, tyvärr, Sverige är en byråkratisk diktatur,\r\ndär lag och rätt har satts ur spel. Det är vad den\r\nvanliga människan tycker och tänker om Sverige i\r\ndag. Tyvärr har även utländsk massmedia börjat\r\nanvända detta begrepp. Vi i Sverige måste börja\r\nvakna till.''</pre><pre>I min enfald trodde jag att vi skulle vakna till. Men\r\ninte gör vi det. Vi kör på i samma spår, och vi\r\neliminerar t.o.m. riksdagen. Den behövs ju inte\r\nlängre. Det har jag också sagt en gång tidigare.</pre><pre>Jag skall upprepa litet mera:</pre><pre>''Bristerna i rättssystemet kännetecknas av nitiskt,\r\nformalistiskt fögderi och förmynderi mot de små,\r\nensamma och svaga i samhället. Det gränsar ibland\r\ntill rena, rama trakasserierna och det har dessutom\r\ngjort oärlighet och förljugenhet till dygd och\r\neliminerat personligt ansvar.''</pre><pre>Jag tycker att jag träffade ganska rätt när jag sade\r\ndetta för ett år sedan. Var har vi då nyckeln till det\r\nsom hänt i Sverige under de senaste 20--30 åren?\r\nHär talar man väldigt mycket om den enda vägen,\r\nden tredje vägen, återvändsgränden och allt vad det\r\nnu är. Jag vill påstå att nyckeln finns i Sveriges\r\nRikes Lag. Det är en bok på 3 000 sidor. Jag skall\r\nläsa upp litet ur denna bok. Det är nästan så att jag\r\nkänner mig som en präst. Det är ju lika klent med\r\nbesökare i båda sammanhangen. I alla fall står det\r\nså här i 1 kap., 1 §, regeringsformen, som är en av\r\nSveriges fyra grundlagar:</pre><pre>''All offentlig makt i Sverige utgår från folket.''</pre><pre>I 1 kap., 2 § står det:</pre><pre>''Den offentliga makten skall utövas med respekt\r\nför alla människors lika värde och för den enskilda\r\nmänniskans frihet och värdighet.''</pre><pre>Jag måste också citera ur 2 kap., 1 §:</pre><pre>''Varje medborgare är gentemot det allmänna\r\ntillförsäkrad</pre><pre>1. yttrandefrihet: frihet att i tal, skrift eller bild\r\neller på annat sätt meddela upplysningar samt\r\nuttrycka tankar, åsikter och känslor.''</pre><pre>Det är vad jag tänker göra. Jag påstår följande.\r\nAntingen är det fel på lagboken, eller också är det\r\nfel på domstolsväsendet. Eller, hemska tanke, kan\r\ndet vara fel på oss här i kammaren? Det kanske är\r\ndet mest troliga. Det här är alltså helt fantastiskt.\r\nDet är ju vi som har skapat denna lagbok. Jag vill\r\nge ytterligare ett exempel på vad vi har skapat. Det\r\ngäller en ypperlig generalklausul -- Lidbommare,\r\neller vad det nu kallas.</pre><pre>På s. 444 finns handelsbalkens avtalslag -- och den\r\nkan kanske användas när det gäller\r\nfallskärmsavtalen för bankgubbarna i Nordbanken\r\nt.ex., som rusar i väg med miljoner genom sina\r\navtalsvillkor. Lyssna nu väldigt noga, så skall ni få\r\nhöra på ''grejer''. Hur en domare kan döma efter\r\ndetta kan man undra över?</pre><pre>I 36 §, avtalslagen, står följande:</pre><pre>''Avtalsvillkor får jämkas eller lämnas utan\r\navseende, om villkoret är oskäligt med hänsyn till\r\navtalets innehåll, omständigheterna vid avtalets\r\ntillkomst, senare inträffade förhållanden och\r\nomständigheterna i övrigt. Har villkoret sådan\r\nbetydelse för avtalet att det icke skäligen kan\r\nkrävas att detta i övrigt skall gälla med oförändrat\r\ninnehåll, får avtalet jämkas även i annat hänseende\r\neller i sin helhet lämnas utan avseende.''</pre><pre>Vilken femetta! Vi kan alltså göra vad vi vill med\r\ndenna lag. Det är ju inga problem. Det är bara att\r\nverka, att sätta i gång. Men det gör man inte, utan\r\ndenna bok är ett skyddsnät för oss i riksdagen och\r\nför alla myndigheter. Men den vanliga lilla\r\nmänniskan, henne eller honom, bryr vi oss inte om.\r\nJag tycker faktiskt att det är ganska bedrövligt.</pre><pre>Jag har en liten utmaning till\r\nkonstitutionsutskottets medlemmar. På tisdag skall\r\nde behandla en motion. Vi får väl se om det då finns\r\nlitet kurage i den besättningen. I dag har jag lämnat\r\nen text till konstitutionsutskottets ledamöter. Jag\r\nskall läsa upp den här, så finns den på flera ställen:</pre><pre>Med anledning av ert granskande av motion\r\n1991/92:K517 på tisdag den 20 oktober vill jag för\r\nsäkerhets skull medsända ytterligare litet material\r\nsom påvisar den absoluta nödvändigheten av att\r\ntillsätta en medborgarrättskommission. I och för sig\r\nskulle det inte behövas mera material, ty jag vet att\r\nett flertal av er ledamöter av KU redan fått en\r\npersonlig framställning om två av fallen. Era\r\nkommentarer har varit samstämmiga, nämligen:\r\nDetta kan inte ha skett i Sverige.</pre><pre>Lycka till konstitutionsutskottets medlemmar\r\ntisdagen den 20 oktober! Sedan får vi se om det\r\nfinns litet kurage i denna kammare.</pre><pre>Anf. 61  HARRIET COLLIANDER (nyd):</pre><pre>Herr talman! Rubriken på mitt anförande lyder:\r\nDet är dags att införa fri radio i Sverige.</pre><pre>I går blev lagrådsremissen för den nya privata\r\nlokalradion offentlig, och i början av november\r\nkommer propositionen till riksdagen. Om den\r\naccepteras av riksdagen kommer vi att ha tre\r\nradiolagar -- nämligen radiolagen, närradiolagen\r\noch den nya privata lokalradiolagen.</pre><pre>Vi i Ny demokrati begriper inte varför det skall vara\r\ntre radiolagar. Varför kan inte Sverige ha en\r\nradiolag, som omfattar stora och små\r\nradiostationer, i stället för en lagstiftning som är\r\ndifferentierad efter vem som sänder -- alltså om det\r\när staten, en förening eller en fysisk person? När\r\ndet nu finns en majoritet i riksdagen för att införa\r\nreklam i närradion finns det ännu mindre skäl än\r\ntidigare att behålla en differentierad lagstiftning.</pre><pre>Det är nyttigt tankeväckande att dra paralleller\r\nbeträffande tidningarnas och etermediernas villkor.\r\nPolitikerna förlorade inflytandet över tidningarna\r\nvid 1800-talets mitt. När så radion kom på 1920-\r\ntalet startade en ny kamp. Den kampen är ännu\r\ninte avslutad. Här står Ny demokrati för principen\r\nom full yttrandefrihet för medborgarna. Därför\r\nanser vi -- på fullaste allvar -- att politikerna och\r\nstaten inte skall blanda sig i medierna.</pre><pre>Lek med tanken att vi utifrån politikers gängse syn\r\npå radio och TV skulle starta det nya\r\ntidningsmediet. Då skulle vi stifta en lag för statliga\r\nPost-  och Inrikes Tidningar, en lag för privata\r\ntidningar och en lag för föreningsblad. De privata\r\ntidningarna skulle få betala en ''saftig''\r\nkoncessionsavgift till staten förutom hyran för\r\ntryckpressen. Men den statliga tidningen skulle\r\nbekostas genom en avgift som togs ut av\r\nmedborgarna för innehavet av postlåda. Folk från\r\nden statliga kontrollmyndigheten i Kiruna skulle gå\r\nrunt och kontrollera i portuppgångarna om det\r\nfanns postlåda. Efter åtta år, när koncessionstiden\r\ngått ut, skulle tidningsägaren inte vara säker på att\r\nfå fortsätta att ge ut sin tidning.</pre><pre>\r\nTidningslagarna skulle också reglera hur många\r\nprocent nationella och lokala artiklar som skulle\r\nfinnas i tidningen liksom hur stor andel av tidningen\r\nsom fick vara reklam och på vilka sidor det fick\r\nfinnas reklam. Lagarna skulle också reglera vem\r\nsom fick äga tidningarna.</pre><pre>Om vi i denna kammare tycker att det är så här vi\r\nskall tänka i yttrandefrihetsfrågor som rör\r\nmedierna, skall vi naturligtvis hälsa den nya lagen\r\nom privat lokalradio med acklamation.</pre><pre>I stället för att ha detta lappverk med tre lagar anser\r\nNy demokrati att det nu är hög tid att ta ett\r\nhelhetsgrepp och åstadkomma en generellt\r\nverkande radiolagstiftning. Vi är inte ensamma om\r\natt ha denna åsikt. Den delas nämligen av ingen\r\nmindre än lagrådet, som den 5 mars i samband med\r\nturerna kring TV 4-lagstiftningen sade att ''hela den\r\nnuvarande etermedialagstiftningen står i strid med\r\nregeringsformen 2 kap §§ 12 och 13''. Ny demokrati\r\nhävdar också, jämte många andra, att den står i\r\nstrid med Europakonventionens artiklar 10, 13 och\r\n14 samt med FN-konventionens artiklar 19 och 30.</pre><pre>Herr talman! I Sverige har vi lyssnat på radio i 70\r\når. Vi är är utbildade och upplysta medborgare, och\r\nvi tilltros att läsa fria tidningar. Nu är det dags att vi\r\nockså tilltros att vrida på radioapparaternas\r\nfrekvensvalsknappar och lyssna på fri radio. Vi vill\r\nha en ny radiolag där alla aktörer jämställs, där\r\nradiosändning betraktas som en\r\nkommunikationsfråga och där politikerna ställs\r\nutanför.</pre><pre>Anf. 62  KENNETH ATTEFORS (nyd):</pre><pre>Herr talman! Som siste talare skall jag fatta mig\r\nkort.</pre><pre>Jag och mitt parti är djupt oroade av utvecklingen\r\ninom SAS/Linjeflyg-koncernen.</pre><pre>När Ny demokrati utan protester gick med på en\r\nsammanslagning av SAS och Linjeflyg var det med\r\ntanke på att Sverige behövde ett stort\r\nkonkurrenskraftigt flygbolag, när Sverige nu\r\neventuellt skulle gå med i EG. Vi kommer att få\r\nmer konkurrens från Lufthansa, Air France och\r\nandra stora flygbolag.</pre><pre>Vi gick inte med på att SAS köpte Linjeflyg.\r\nLinjeflyg var ett flygbolag med likviditetsproblem.\r\nSom en marknadsanpassad politiker hade jag då\r\nnaturligtvis hellre låtit Linjeflyg gå i konkurs, för\r\natt sedan köpa det billigt. Men, som sagt, det var\r\nmed tanke på att Sverige behövde ett starkt\r\nflygbolag i konkurrens med europeiska flygbolag\r\nsom vi inte protesterade mot en fusion av de båda\r\nbolagen.</pre><pre>Det har nu uppdagats att SAS-piloterna och en del\r\nandra ser sig som köpare av Linjeflyg. SAS-\r\npiloterna har fel i detta. Jag skulle förmoda att\r\nflertalet av kammarens ledamöter, i alla fall de som\r\när här, ser det hela som en fusion, precis som jag\r\ngör.</pre><pre>Eftersom jag som en av folkets representanter ser\r\ndet på detta sätt, borde piloterna från båda bolagen\r\nbehandlas lika vid en eventuell rationalisering av\r\ndet gemensamma bolaget. Nu har emellertid SAS-\r\npiloterna lyckats att få det till att SAS-piloterna är\r\nA-laget och att Linjeflygs piloter är B-laget. Detta\r\när enligt mitt sätt att se helt absurt.</pre><pre>Stämningen inom bolagen är nu så upprörd att det\r\nhar blivit ett säkerhetsproblem, tycker jag. Det\r\nfinns ett antal yrkeskategorier som inte borde få bli\r\nupprörda av yttre detaljer alltför ofta. Det är bl.a.\r\nhjärtkirurger och piloter.</pre><pre>Jag tar nu tillfället i akt och låter meddela att\r\nriksdagen är fullt medveten om den säkerhetsrisk\r\nsom denna konflikt utgör på flygningarna i Sverige\r\noch utrikes. Jag kommer personligen att undersöka\r\norsakerna till incidenter inom SAS/Linjeflyg under\r\nden närmaste tiden, eller till dess\r\npersonalproblemen är lösta.</pre><pre>Skulle jag finna att någon incident har inträffat på\r\ngrund av bråkande och oroade piloter, kommer jag\r\natt påpeka företagsledningarnas ansvar för ett\r\nhändelseförlopp som åtminstone inte jag ställer mig\r\nbakom.</pre><pre>Till sist vill jag säga, herr talman, att jag hoppas att\r\nledningarna för SAS, Linjeflyg, fackförbund m.fl.\r\ntar sitt ansvar i denna fråga och ser till att alla\r\npiloter behandlas lika i denna företagsfusion.</pre><pre>Den allmänpolitiska debatten var härmed avslutad.</pre><pre>5 §  Bordläggning</pre><pre>Anmäldes och bordlades</pre><pre>Propositionerna</pre><pre>1992/93:69 Ombildning av föreningsbanker</pre><pre>1992/93:91 Vissa ekonomiska frågor som gäller\r\ninlandsbanan</pre><pre>Skrivelse</pre><pre>1992/93:20 1992 års redogörelse för de statliga\r\nföretagen</pre><pre>Redogörelse</pre><pre>1992/93:RR1 Riksdagens revisorers\r\nverksamhetsberättelse för budgetåret 1991/92</pre><pre>6 §  Anmälan om interpellationer</pre><pre>Anmäldes att följande interpellationer framställts</pre><pre>den 14 oktober</pre><pre>1992/93:10 av Kristina Svensson (s) till statsrådet\r\nAlf Svensson om biståndet till Vietnam:</pre><pre>Vietnamn har sedan flera år målmedvetet\r\ngenomfört en utveckling från en centraliserad\r\nekonomi mot ''reglerad marknadsekonomi''.</pre><pre>Vietnam har även antagit en ny konstitution. Den\r\när inte lika revolutionerande, men den ger\r\nförutsättningar för demokratisering och politisk\r\npluralism.</pre><pre>Denna kursändring av det ekonomiska systemet\r\noch detta embryo till förändringar i det politiska\r\nsystemet behöver dock internationellt stöd för att\r\nbli framgångsrika.</pre><pre>Vietnamn är medlem i Världsbanken och\r\nInternationella valutafonden, men man får\r\nfortfarande inga lån på grund av att Vietnams\r\nansökningar blockeras av USA.</pre><pre>Den amerikanska embargopolitiken utgör\r\nförmodligen det största hotet mot den nu påbörjade\r\nomorienteringen av landets ekonomiska politik.</pre><pre>Minskat bistånd äventyrar på samma sätt Vietnams\r\nmöjligheter att genomföra den nya ekonomiska\r\npolitiken. Det är med förvåning man i Vietnam\r\nkonstaterat att Sverige nu sänker sitt bistånd i ett\r\nför landet avgörande skede.</pre><pre>Biståndsministern har nyligen besökt Vietnam och\r\npå plats kunnat bilda sig en uppfattning om den\r\npågående ekonomiska omorienteringen och det\r\nbehov av internationellt stöd som landet alltjämt\r\nhar.</pre><pre>Jag vill därför fråga biståndsministern:</pre><pre>Är biståndsministern nu beredd genom fortsatt\r\nsvenskt bistånd att offensivt stödja Vietnams\r\npolitiska och ekonomiska omvandling?</pre><pre>På vilket sätt agerar den svenska regeringen för att\r\nnormalisera Vietnams relationer till Världsbanken\r\noch Internationella valutafonden?</pre><pre>1992/93:11 av Ulla Pettersson (s) till\r\narbetsmarknadsministern om\r\narbetsmarknadssituationen på Gotland:</pre><pre>På Gotland står 14 % av arbetskraften utanför den\r\nordinarie arbetskraften. Byggarbetslösheten blir\r\nenligt Länsarbetsnämndens beräkningar 25--30 %\r\nom inget görs. Gotlands kommun tillhör förlorarna\r\ni omläggningen av skatteutjämningssystemet och\r\nkommer att minska antalet anställda med ca 500\r\npersoner.</pre><pre>Mot bakgrund av denna situation vill jag ställa\r\nföljande frågor.</pre><pre>1.  Är regeringen beredd att snabbt och i positiv\r\nanda pröva förslaget från Länsarbetsnämnden om\r\natt göra Gotland till stödområde?</pre><pre>2.  Är regeringen beredd att medverka till en snabb\r\nstart av uppförandet av en ny högskolebyggnad i\r\nVisby?</pre><pre>3.  Har regeringen andra planer för att förbättra\r\narbetsmarknadssituationen på Gotland?</pre><pre>1992/93:12 av Margareta Winberg (s) till statsrådet\r\nReidunn Laurén om principen vid tillsättning av\r\ntjänster:</pre><pre>Vid tillsättandet av en sekreterarbefattning i en\r\nstatlig utredning har regeringen vägrat utnämna\r\nden mest meriterade bland de sökande, tillika den\r\nende kompetente bland dessa.</pre><pre>Motiveringen har varit att den sökande haft en icke\r\nnärmare definierad anknytning till viss\r\norganisation, nämligen Riksförbundet för sexuellt\r\nlikaberättigande.</pre><pre>Detta väcker den principiella frågan, huruvida de\r\nskäl som regeringen angivit för sitt beslut är\r\nförenliga med grundlagen och i överensstämmelse\r\nmed god förvaltningspraxis.</pre><pre>Enligt regeringsformens 11 kap. 9 § andra stycket\r\nskall vid tillsättning av statlig tjänst, avseende fästas\r\nenbart vid sakliga grunder, såsom förtjänst och\r\nskicklighet.</pre><pre>Regeringens -- något luddiga -- skäl synes gå ut på\r\natt den påstådda anknytningen till RFSL skulle\r\nutgöra jävsgrund eller eljest vara olämplig med\r\nhänsyn till RFSL:s intresse av utredningsresultatet\r\noch organisationens ställning som sannolik\r\nremissinstans.</pre><pre>Mot detta, minst sagt, egendomliga resonemang\r\nkan man åtminstone resa fyra invändningar:</pre><pre>1.  Tjänsten i fråga är en kanslistjänst. Den är\r\nunderställd utredningens ordförande och\r\nledamöter. Tjänsteinnehavaren är inte ledamot och\r\ndeltar alltså inte i beslut. Jäv kan således inte\r\nföreligga.</pre><pre>2.  Den sökande tillhör inte den krets inom RFSL\r\nsom vid ett remissförfarande beslutar om\r\nremissyttrandets utformning. Han har själv inte\r\nuppgett att han är medlem i organisationen.\r\nRegeringen har heller inte lett i bevis att så skulle\r\nvara fallet. Regeringen eller annan myndighet har\r\nför övrigt inte rätt att efterforska om någon är\r\nmedlem i en enskild organisation.</pre><pre>3.  De enda tänkbara grunderna för regeringens\r\nställningstagande är således</pre><pre>a) att den sökande ställt sin sakkunskap till RFSL:s\r\nförfogande i några fall,</pre><pre>b) att den sökande är öppet homosexuell.</pre><pre>Ingen av dessa omständigheter utgör emellertid ett\r\nkonstitutionellt giltigt skäl. Homosexualitet är i\r\nsammanhanget lika litet en relevant omständighet\r\nsom heterosexualitet.</pre><pre>4.  Följderna av att tillämpa sådana beslutsgrunder\r\nsom regeringen har gjort, skulle bli att en mängd\r\ntjänstemän i statlig verksamhet borde skiljas från\r\nsina uppdrag. En utredning om arbetsrätt skulle\r\ninte kunna ha en sekreterare som tillhör en facklig\r\norganisation. En utredning om kyrkliga\r\nförhållanden skulle inte kunna anställa en ateist, en\r\nprästvigd eller en medlem i en frikyrkoförsamling.\r\nEn utredning om ekonomiska föreningar skulle inte\r\nkunna anställa en medlem i Konsum. En aldrig så\r\nkompetent sekreterare skulle också kunna\r\nuteslutas på grundval av att vederbörande har en\r\nviss åsikt i de frågor utredningen skall behandla.</pre><pre>Det är uppenbart att regeringen har tillämpat\r\nbedömningar som inte har stöd i regeringsformen.\r\nRegeringens förfarande har dessutom medfört att\r\nutredningen avsevärt försenats.</pre><pre>Mot bakgrund av det anförda vill jag ställa följande\r\nfrågor till statsrådet Laurén:</pre><pre>1.  På vilka grunder skulle kontakter med RFSL\r\nsätta en sökandes lämplighet i fråga?</pre><pre>2.  Finns det i arbete rörande\r\nsamlevnadslagstiftning anledning att bedöma en\r\nhomosexuell tjänstinnehavare annorlunda än en\r\nheterosexuell?</pre><pre>3.  Skulle statsrådet i motsvarande fall ha vägrat en\r\nutnämning till kanslitet i en arbetsrättslig\r\nutredning, om den sökande tillhört LO, TCO eller\r\nSACO/SR -- om inte -- vari består skillnaden?</pre><pre>1992/93:13 av Sören Lekberg (s) till\r\nutbildningsministern om Lärarhögskolans i\r\nStockholm lokalisering till Södertälje:</pre><pre>Den 26 maj 1992 beslutade riksdagen att\r\nHögskolan för lärarutbildning i Stockholm (HLS)\r\nskulle lokaliseras till Södertälje.</pre><pre>Från Södertälje kommuns sida har man omedelbart\r\nefter beslutet och i total politisk enighet satt i gång\r\nett omfattande arbete för att skapa bästa möjliga\r\nförutsättningar för omlokaliseringen av\r\nLärarhögskolan. I samråd med HLS har man också\r\nbyggt upp en särskild organisation för gemensam\r\nplanering.</pre><pre>Det har nu gått ett halvår sedan riksdagen fattade\r\nsitt beslut, men vad jag erfarit har regeringen ännu\r\ninte vidtagit några åtgärder för att verkställa\r\nriksdagsbeslutet. Byggnadsstyrelsen har t.ex. inte\r\nfått något uppdrag att påbörja projekteringsarbetet\r\nmed HLS lokalisering till Södertälje.</pre><pre>Jag vill mot denna bakgrund ställa följande frågor\r\ntill utbildningsminister Per Unckel.</pre><pre>När tänker utbildningsministern börja verkställa\r\nriksdagens beslut om att lokalisera Högskolan för\r\nlärarutbildning i Stockholm till Södertälje, och när\r\nkommer Byggnadsstyrelsen få uppdrag att starta\r\nprojekteringsarbetet?</pre><pre>7 §  Anmälan om frågor</pre><pre>Anmäldes att följande frågor framställts</pre><pre>den 15 oktober</pre><pre>1992/93:58 av Leif Carlson (m) till miljöministern\r\nom avveckling av freoner och dess betydelse för\r\nvissa läkemedel:</pre><pre>Montrealprotokollet av Förenta nationernas\r\nMiljöprogram skall ''uppdateras'' vid ett möte i\r\nKöpenhamn i november. En av de viktiga frågorna\r\när att verka för att freoner snabb avskaffas, men så\r\natt avvecklingen inte går så fort att de människor\r\nsom för sin hälsas skull fortfarande behöver freoner\r\nsom komponent i sina mediciner kommer i kläm.\r\nHit hör bl.a. astmatiker och andra kroniskt\r\nlungsjuka. Ersättningen av freoner som drivgas i\r\nderas livsviktiga sprayer är mycket komplicerad.\r\nLika viktigt som det är att ersättningsmedel\r\nkommer fram så snabbt som möjligt, är att det sker\r\nmed hänsyn till dem som av hälsoskäl inte klarar\r\ndåliga ersättningar utan behöver likvärdiga eller\r\nbättre. Det kan därför vara skäl att definiera den\r\nmedicinska användningen som nödvändig att tills\r\nersättning är säkerställd och även acceptera en\r\nnågot längre avvecklingstid inom detta område än\r\ninom andra.</pre><pre>Hur avser miljöministern garantera att speciell\r\nhänsyn tas till problemen med freoner i läkemedel,\r\nså att de lungsjukas medicinadministration kan\r\ngaranteras kvarstå på samma nivå som i dag?</pre><pre>1992/93:59 av Per Stenmarck (m) till statsrådet Bo\r\nKönberg om legitimation av naprapater:</pre><pre>För några år sedan gjordes bedömningen, att\r\n200 000 patienter i Sverige söker hjälp hos\r\nnaprapater vid cirka en miljon tillfällen årligen,\r\nhuvudsakligen för rygg- och ledbesvär. Siffran är\r\nsannolikt inte lägre i dag. Därmed utgör\r\nnaprapaterna en mycket stor resurs för väldigt\r\nmånga människor.</pre><pre>Därför borde det vara tämligen naturligt med en\r\nlegitimation för denna yrkesgrupp -- dels därför att\r\ndet skulle innebära ett samhällserkännande, dels\r\ndärför att naprapaterna utgör en i vårt land\r\nvälutbildad yrkesgrupp, som fyller en stor och\r\nbetydelsefull funktion.</pre><pre>När kommer regeringen att förelägga riksdagen\r\nförslag om legitimation för naprapater?</pre><pre>1992/93:60 av Göte Jonsson (m) till\r\njustitieministern om Invandrarverkets\r\narbetsgrupps förslag om översyn av vissa brott:</pre><pre>En arbetsgrupp inom Invandrarverket har\r\nföreslagit att asylsökande som begår brott lättare\r\nskall kunna utvisas. Orsaken till förslaget är de\r\nrapporter om brott som begås av asylsökande och\r\nden reaktion detta fått.</pre><pre>Arbetsgruppens förslag innebär lagändringar på\r\nviktiga punkter, som längden på ett utdömt\r\nfängelsestraff och åtgärder vid upprepade\r\nsmåbrott, t.ex. snatterier.</pre><pre>Jag ser det som angeläget att dessa förslag snarast\r\nblir föremål för proposition och riksdagsbeslut.\r\nDen nuvarande ordningen kan inte accepteras.\r\nSkötsamma asylsökande får ''klä skott'' för\r\nkriminella handlingar som begås av en minoritet.</pre><pre>Inom vilken tidsram kan vi förvänta oss ett\r\nregeringsförslag som ligger i linje med\r\narbetsgruppens förslag?</pre><pre>1992/93:61 av Sten Söderberg (-) till\r\njustitieministern om vårdnaden om barn:</pre><pre>Sedan mars 1991 finns i föräldrabalken inskrivet att\r\nföräldrar har ett ansvar för att barn har rätt att\r\nvårdas av båda sina föräldrar.</pre><pre>Om en av föräldrarna inte tar detta ansvar, varför\r\növerförs då inte vården av barnet till den förälder\r\nsom bättre kan tillgodose barnets behov av en nära\r\nkontakt med båda sina föräldrar och andra för\r\nbarnet viktiga personer?</pre><pre>1992/93:62 av Sten Söderberg (-) till socialministern\r\nom barns kontakt med föräldrar:</pre><pre>I Sverige finns i dag ca 250 000 barn som inte har\r\nnågon eller har dålig kontakt med minst en av sina\r\nföräldrar.</pre><pre>Vad har ni gjort och vad tänker ni göra för att\r\nåtgärda detta stora problem?</pre><pre>1992/93:63 av Åke Gustavsson (s) till\r\nkulturministern om Moderna museet:</pre><pre>Riksdagen beslutade den 10 juni, mot\r\nregeringspartiernas vilja, att regeringen omgående\r\nskulle ge byggnadsstyrelsen i uppdrag att börja\r\nprojekteringen av nya Moderna museet. Ännu har\r\ndetta beslut inte verkställts.</pre><pre>Varför verkställer inte regeringen beslutet att\r\npåbörja projekteringen av Moderna museet?</pre><pre>1992/93:64 av Karl-Erik Svartberg (s) till\r\narbetsmarknadsministern om ytterligare medel till\r\nLänsarbetsnämnden i Göteborgs och Bohus län:</pre><pre>Länsarbetsnämnden i Göteborgs och Bohus län\r\nstoppar i dag alla beredskapsarbeten och andra\r\ninsatser för arbetslösa. Budgeten är överintecknad.\r\nLänsarbetsnämnden vågar därför inte släppa in\r\nflera personer i systemet. Det innebär att 3 000\r\npersoner som riskerar att bli utförsäkrade och som\r\nhar rätt till beredskapsarbete blir utanför.</pre><pre>Jag vill därför fråga arbetsmarknadsministern om\r\nregeringen är beredd att vidta omedelbara åtgärder\r\nså att Länsarbetsnämnden i Göteborgs och Bohus\r\nlän kan häva sitt stopp för beslut om\r\nberedskapsarbeten och andra insatser för\r\narbetslösa.</pre><pre>1992/93:65 av Marianne Jönsson (c) till\r\nnäringsministern om vindkraft:</pre><pre>Regeringen gav förra hösten ett uppdrag till Nutek\r\natt tillsammans med Naturvårdsverket och\r\nBoverket utarbeta ett heltäckande förslag till vilka\r\nförändringar som behövs på skilda områden för att\r\nvindkraften skall kunna byggas ut på ett\r\nmiljömässigt och ekonomiskt riktigt sätt i Sverige.</pre><pre>Vindkraftens vänner väntar nu med stor otålighet\r\npå att få besked. Ett 50-tal vindkraftsprojekt ligger\r\nnu på is i avvaktan på detta besked. Det brådskar,\r\n1993 hotar att bli ett förlorat år för vindkraften.</pre><pre>Det finns riksdags- och folkomröstningsbeslut på\r\natt kärnkraften skall vara avvecklad om 18 år. Nu\r\nmåste statsmakterna visa en uppriktig vilja att\r\nefterleva detta och satsa på ny elproduktion.</pre><pre>Med anledning härav vill jag fråga näringsministern\r\nnär regeringen kommer att ta de politiska initiativ\r\nsom erfordras för att ge vindkraften förutsättningar\r\natt utvecklas i Sverige.</pre><pre>1992/93:66 av Karin Starrin (c) till kulturministern\r\nom krispaketen och jämställdheten:</pre><pre>Det är viktigt att regering och riksdag tar ett tydligt\r\ninitiativ för att lösa de stora ekonomiska problemen\r\nsom vi har i Sverige. Därför var framtagandet av\r\nkrispaketen helt nödvändiga. För att få\r\ntrovärdighet för förslagen måste vi veta att\r\neffekterna av paketen slår rättvist.</pre><pre>Min fråga till jämställdhetsministern är:</pre><pre>Pågår det något arbete i departementet med att\r\nbelysa hur krispaketen slår mot kvinnorna resp.\r\nmännen?</pre><pre>den 16 oktober</pre><pre>1992/93:67 av Bertil Danielsson (m) till\r\nnäringsministern om vidareutveckling av\r\nnäringslivet och industrisysselsättningen:</pre><pre>1 000 arbetstillfällen är i fara i Kalmar genom att\r\nVolvo Kalmarverken och KVAB hotas av\r\nnedläggning. Redan tidigare har industrier och\r\nannan verksamhet i Kalmar lagts ned eller flyttats.\r\nFörverkligas de nya hoten blir konsekvenserna\r\nmycket allvarliga för Kalmar och hela regionen.</pre><pre>Hotet mot sysselsättningen i Kalmar är ingen\r\nisolerad företeelse, även om antalet berörda är\r\nmycket stort. Under de senaste åren har\r\nindustrisysselsättningen sjunkit kraftigt i Sverige,\r\nvilket på sikt äventyrar vårt lands ställning som\r\nutvecklad välfärdsnation.</pre><pre>Vilka åtgärder är regeringen beredd att vidtaga för\r\natt säkra och vidareutveckla näringsliv och\r\nindustrisysselsättning i Kalmar och i landet i övrigt?</pre><pre>1992/93:68 av Sten Söderberg (-) till\r\njustitieministern om en\r\nantikorruptionskommission:</pre><pre>Wallenberggruppen har tappat hela sitt övervärde\r\npå 10 miljarder. Bankerna synes vara plundrade.\r\nVissa konton hos Salomon Brothers i USA har ökat\r\nanmärkningsvärt.</pre><pre>Skandia och Trygg-Hansa synes ha skadat bankerna\r\ngenom Svenska Kredit och konstruktionen med\r\ns.k. kreditförsäkringar.</pre><pre>Jag ber justitieministern läsa balansräkningarna för\r\nSvenska Kredit och dess dotterbolag. I\r\nmoderbolaget finns 6 miljarder i s.k.\r\nfastighetsgarantier. Vad värre är, är att det i\r\ndotterbolaget Svensk Protectoring finns 17\r\nmiljarder i s.k. övriga kreditgarantier. Listan kan\r\ngöras flera sidor lång, men detta får räcka för\r\nögonblicket.</pre><pre>Vilka bevis och skäl skall regeringen behöva för att\r\ntillsätta en högt kvalificerad\r\nantikorruptionskommission?</pre><pre>1992/93:69 av Margareta Viklund (kds) till\r\njustitieministern om en översyn av reglerna om\r\nvårdnad:</pre><pre>Regering och riksdag har på olika sätt stärkt\r\nbarnens rättsliga ställning i Sverige, men mycket\r\nbehöver fortfarande göras för att skydda barnen. I\r\ndag kan en förälder, trots att det finns kunskap om\r\natt föräldern utnyttjat ett barn sexuellt, ändå ge\r\nhonom/henne vårdnaden av barnet.</pre><pre>Tänker justitieministern föreslå en lagändring så att\r\nen förälder inte kan tilldömas vårdnaden om\r\nhan/hon enligt uppgift utsatt sitt barn för incest?</pre><pre>1992/93:70 av Margareta Viklund (kds) till\r\nstatsrådet Alf Svensson om ökad samordning av\r\nbiståndsprojekt:</pre><pre>Vid en nyligen gjord s.k. utskottsresa till flera\r\nländer i Latinamerika kom jag i kontakt med\r\nmånga enskilda organisationer som drev projekt\r\nunderstödda av SIDA. Det förvånade mig att de\r\nhade så litet samarbete och samordning med\r\nvarandra. Det fanns också såvitt jag kan förstå en\r\nhel del att göra beträffande samarbetet med de\r\nolika ländernas myndigheter och i arbetet med att\r\növerlämna skilda projekts fortsättning till de olika\r\nstaterna.</pre><pre>Finns det några planer på att se över sambandet och\r\nfå till stånd en samverkan mellan olika\r\nbiståndsprojekt som bedrivs av enskilda\r\norganisationer och som får bidrag av SIDA?</pre><pre>Vilka planer finns för att öka samband och kontakt\r\nmellan olika länders myndigheter och enskilda\r\norganisationers biståndsprojekt?</pre><pre>1992/93:71 av Olle Schmidt (fp) till\r\nkommunikationsministern om utbyggnad av\r\nSturups flygplats:</pre><pre>I tidigare satsningar på infrastrukturen har södra\r\nSverige och Skåne missgynnats, varför det i den\r\nkommande fördelningen av medel är av vikt att\r\nmedlen fördelas på ett rimligt och rättvist sätt över\r\nhela landet. Det handlar om bl.a.\r\narbetsmarknadsmedel, medel för byggande av\r\nvägar, järnvägar och tilldelning av\r\nutbildningsplatser på skilda nivåer. I krispaket 1\r\nsägs att tidigareläggning av affärsverkens\r\ninvesteringar skall ge 4 000 nya arbeten. Sturups\r\nflygplats är av central betydelse för hela Skånes\r\nutveckling. Flygplatsen genomgår nu en nödvändig\r\nansiktslyftning. I våras invigdes den första etappen\r\nav utbyggnaden av terminalen. Projektarbetena för\r\nfortsatt utbyggnad av terminalen och den södra\r\ndelen av den s.k. plattan för uppställning av\r\nfraktflygplan är avklarade. Utbyggnaden av\r\nterminalbyggnaden beräknas ta ca 14 månader och\r\ntotalt sysselsätta drygt 130 personer, kostnad ca 100\r\nmiljoner kronor. Arbetena kan komma i gång så\r\ngott som omedelbart efter beslut.</pre><pre>Trots vikten av att dessa arbeten av både närings-\r\noch sysselsättningspolitiska skäl snarast påbörjas,\r\nhar inte medel kunnat beviljas till dessa viktiga\r\nprojekt.</pre><pre>Mot bakgrund av detta vill jag fråga om\r\nkommunikationsministern är beredd medverka till\r\natt Sturups flygplats får del av de extra medlen i\r\nkrispaketet.</pre><pre>1992/93:72 av Hans Göran Franck (s) till statsrådet\r\nAlf Svensson om Turkiet och de mänskliga\r\nrättigheterna:</pre><pre>I anledning av flera rapporter om kränkningar av\r\nmänskliga rättigheter i Turkiet, bl.a. omfattande\r\nbruk av tortyr och minoritetsförtryck av den\r\nkurdiska befolkningen, får jag ställa följande fråga\r\ntill statsrådet Alf Svensson.</pre><pre>Vilka åtgärder avser regeringen vidta för att de\r\nmänskliga rättigheterna skall respekteras i Turkiet?</pre><pre>1992/93:73 av Göthe Knutson (m) till\r\nkommunikationsministern om lagändring som\r\nförhindrar taxifusk:</pre><pre>Anmälningar om fusk inom taxibranschen hopar\r\nsig hos länsstyrelser och polis. S.k. svartåkare är ett\r\nväxande problem. Missnöjet är stort bland alla\r\nseriösa taxiägare och taxianställda. Man kräver\r\nåtgärder.</pre><pre>Ett sätt att stoppa en stor del av taxifusket är att\r\ntillåta endast en bil per taxitillstånd. Det skulle\r\nhämma systemet med bulvaner. Men det kräver en\r\nlagändring.</pre><pre>Är kommunikationsministern beredd att snabbt\r\nförelägga riksdagen ett lagförslag som begränsar ett\r\ntaxitillstånd till en enda bil?</pre><pre>1992/93:74 av Olle Schmidt (fp) till civilministern\r\nom Lokaldemokratikommitténs arbete:</pre><pre>Enligt uppgifter i Kommunförbundets tidning\r\nKommun-Aktuellt inställs allt fler\r\nfullmäktigesammanträden i kommunerna. Skälen\r\nuppges vara flera, men den vanligaste förklaringen\r\när att ärendena har delegerats till andra\r\nbeslutsnivåer. Nya organisations- och styrprinciper\r\nhar införts.</pre><pre>Fullmäktigesammanträdena är de enda möten som\r\när öppna för allmänheten. Här kan man se och höra\r\nsina lokala politiker utan mediefilter av olika slag.\r\nSamtidigt som fullmäktigesammanträdena blivit\r\nfärre och ärendefattigare minskar antalet\r\nkommunalpolitiker. Enligt Kommunförbundet\r\nförsvinner 8 500 uppdrag i kommunerna de\r\nnärmaste åren och 600 nämnder avskaffas.\r\nProcessen tycks gå mycket snabbt, och risken är\r\npåtaglig att den kommunala demokratin håller på\r\natt urholkas. Den s.k. Lokaldemokratikommittén\r\nhar att studera vad som händer med den\r\nkommunala demokratin i kommunerna.</pre><pre>Mot bakgrund av dessa uppgifter vill jag fråga\r\ncivilministern om regeringen är beredd att\r\npåskynda Lokaldemokratikommitténs arbete i syfte\r\natt snabbt kunna föreslå åtgärder som stärker den\r\nlokala demokratin och hindrar en urholkning av\r\nnuvarande insyns- och informationsmöjligheter.</pre><pre>1992/93:75 av Elisabeth Persson (v) till\r\ncivilministern om konsumentinformationen:</pre><pre>Konsumentfrågor, kreditregler, konsumenternas\r\nförhållande till producenter och distributörer är\r\nnågra exempel på allt viktigare frågor som angår\r\nalla.</pre><pre>Välinformerade och kunniga konsumenter är\r\nviktiga såväl för en fungerande samhällsekonomi\r\nsom för den enskildes hushållsekonomi och för att\r\nfå till stånd miljövänliga produkter och\r\ntillverkningsprocesser.</pre><pre>I regeringsförklaringen nämndes konsumentfrågor\r\növer huvud taget inte trots att den internationella\r\nintegrationen i högsta grad påverkar\r\nkonsumenterna och konsumentlagstiftning.</pre><pre>Behovet av saklig, aktuell och oberoende\r\nkonsumentinformation ökar starkt.\r\nKonsumentverket, lokal konsumentvägledning och\r\norädda och självständiga konsumentprogram i\r\nradio och TV borde stärkas. Tyvärr är det tvärtom.\r\nDet senaste exemplet på detta är förslaget om att\r\nlägga ned konsumentekot i radion.</pre><pre>Avser statsrådet att vidta åtgärder med anledning\r\nav den pågående nedrustningen av landets\r\nkonsumentinformation, vilket bidrar till mindre\r\nvälinformerade konsumenter och sämre\r\nfungerande marknader?</pre><pre>1992/93:76 av Göthe Knutson (m) till\r\nfinansministern om auktoriserade revisorers\r\nansvar:</pre><pre>Inte en enda gång slog revisorerna i landets största\r\nförlustbanker larm om riskerna med den väldiga\r\nkreditexplosionen. Det visar en genomgång av de\r\nrevisionsrapporter och promemorior som skickades\r\ntill Finansinspektionen under åren 1988 och 1989.</pre><pre>Det hävdar Finansinspektionens generaldirektör\r\nAnders Sahlén i Dagens Nyheter den 15 oktober.\r\nHan ''kräver'' en radikal förändring av\r\nbankrevisorernas sätt att arbeta.</pre><pre>Enligt min mening bör även Finansinspektionens\r\n''sätt att arbeta'' ifrågasättas. En översyn bör göras\r\nav såväl arbetsmetoder som ansvarighet hos\r\nFinansinspektionen, samtidigt som auktoriserade\r\nrevisorers ansvar i såväl banker som andra företag\r\noch bolag blir föremål för en granskning. Av allt att\r\ndöma bör Kommerskollegium, som svarar för\r\nauktoriseringen av revisorer, kunna bidra till\r\nklarlägganden.</pre><pre>Vill finansministern tillsätta en snabbt arbetande\r\nutredning i syfte att bl.a. skapa klara regler för\r\nauktoriserade revisorers ansvar?</pre><pre>1992/93:77 av Kenneth Lantz (kds) till\r\nmiljöministern om syrehalten i Öresund:</pre><pre>Under de senaste åren har många miljöarbetare\r\nvarnat för en allt snabbare försämring av syrehalten\r\ni Östersjön, Öresund och Skälderviken. Syrehalten\r\nhar under hösten sin svagaste period eftersom\r\nsommarens tillväxt i havet skall ruttna bort. Flera\r\ndykare runt Skånes kuster har i dagarna varit på\r\nplats för att tillsammans med SMHI undersöka\r\nläget.</pre><pre>Situationen är alarmerande! Syrehalten är alltför\r\nlåg i dessa vatten. Det hastar med insatser för att\r\nstoppa kvävetillförseln och därmed den svarta dy\r\nsom breder ut sig på bottnen.</pre><pre>Med vetskap om problemens komplexitet vill jag,\r\ndetta till trots, fråga miljöministern om man har för\r\navsikt att sätta in några, om än små, åtgärder för att\r\nförbättra läget i dessa viktiga vatten. Det är av stor\r\nbetydelse för torskens fortplantning, näbbgäddans\r\nförflyttning och även för vårt välbefinnande som\r\nbor och bygger runt Östersjöns vatten.</pre><pre>Åtgärder som främjar syret i Öresund hastar.\r\nGrävning med anledning av en eventuell\r\nbroförbindelse i höst är olämplig!</pre><pre>Ämnar miljöministern vidta åtgärder för att\r\nförbättra syrehalten i dessa vatten?</pre><pre>1992/93:78 av Hugo Bergdahl (fp) till statsrådet Bo\r\nKönberg om legitimation för naprapater:</pre><pre>Frågan om legitimation av naprapater har\r\nbehandlats av riksdagen vid ett flertal tillfällen.\r\nRiksdagen har uttalat sig för legitimation av\r\nnaprapater så snart det föreligger ett tillräckligt\r\nunderlag för ett ställningstagande.</pre><pre>Avser regeringen ta några initiativ för att\r\nnaprapaterna skall kunna erhålla legitimation?</pre><pre>1992/93:79 av Sören Lekberg (s) till\r\njustitieministern om risker för kriminalitet inom\r\ntaxinäringen:</pre><pre>Enligt utredningen ''Vissa negativa effekter av taxis\r\navreglering i Stockholm'', som gjorts av berörda\r\nmyndigheter, fack, företag och\r\nbranschorganisationer, finns en betydande risk för\r\natt kriminella slår under sig all taxiverksamhet i\r\nStockholm.</pre><pre>Det hävdas att många myndigheter är för passiva\r\nnär det gäller att rensa upp i taxidjungeln.</pre><pre>Jag vill mot denna bakgrund fråga vilka åtgärder\r\njustitieministern ämnar vidta för att stävja\r\nkriminaliteten inom taxiverksamheten i\r\nStockholm.</pre><pre>1992/93:80 av Åke Gustavsson (s) till\r\nkulturministern om en kulturpolitisk utredning:</pre><pre>Riksdagen beslutade i våras att uppdra åt\r\nregeringen att tillsätta en kulturpolitisk utredning\r\nmed bred parlamentarisk sammansättning. Denna\r\nutredning har regeringen ännu inte tillsatt.</pre><pre>Varför har det dröjt så länge utan att något beslut i\r\ndenna fråga tagits?</pre><pre>8 §  Kammaren åtskildes kl. 13.14.</pre><pre>Förhandlingarna leddes</pre><pre>av förste vice talmannen från sammanträdets\r\nbörjan t.o.m. 4 § anf. 30 (delvis),</pre><pre>av talmannen därefter t.o.m. anf. 47 (delvis) och</pre><pre>av andre vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}