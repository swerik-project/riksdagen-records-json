{"dokumentstatus":{"dokument":{"hangar_id":"2387811","dok_id":"GF09112","rm":"1991/92","beteckning":"112","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"112","slutnummer":"0","datum":"1992-05-14 00:00:00","systemdatum":"2005-10-27 14:01:32","publicerad":"1992-05-14 00:00:00","titel":"Riksdagens snabbprotokoll 1991/92:112 Torsdagen den 14 maj","subtitel":null,"status":null,"htmlformat":null,"relaterat_id":null,"source":"webbnav","sourceid":"{90A2545A-B1CD-40F7-964B-26E8A74190B6}","dokument_url_text":"http://data.riksdagen.se/dokument/GF09112/text","dokument_url_html":"http://data.riksdagen.se/dokument/GF09112","dokumentstatus_url_xml":"http://data.riksdagen.se/dokumentstatus/GF09112","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1991/92:112</div>\r\n<div class=\"sidhuvud_datum\">Torsdagen den 14 maj</div>\r\n<div class=\"sidhuvud_klockslag\">Kl. 12.00</div>\r\n<hr class=\"sidhuvud_linje\">\r\n<pre>1 § Justering av protokoll</pre><pre>Justerades protokollet för den 8 maj.</pre><pre>2 § Hänvisning av ärenden till utskott</pre><pre>Föredrogs och hänvisades</pre><pre>Motionerna</pre><pre>1991/92:K23--K27 till konstitutionsutskottet</pre><pre>1991/92:Fi40 till finansutskottet</pre><pre>1991/92:Fi41 yrkandena 12, 13, 15 och 16 till\r\nbostadsutskottet yrkande 43 till\r\narbetsmarknadsutskottet i övrigt till finansutskottet</pre><pre>1991/92:Fi42 yrkande 5 till bostadsutskottet\r\nyrkande 6 till utrikesutskottet yrkandena 22--24 till\r\njordbruksutskottet yrkande 31 till\r\nsocialförsäkringsutskottet i övrigt till\r\nfinansutskottet</pre><pre>1991/92:Fi43 till finansutskottet</pre><pre>1991/92:Fi44 yrkandena 33--40 till bostadsutskottet\r\ni övrigt till finansutskottet</pre><pre>1991/92:Fi45--Fi58 till finansutskottet</pre><pre>1991/93:Fi59 yrkande 7 till bostadsutskottet i övrigt\r\ntill finansutskottet</pre><pre>1991/92:Fi60--Fi82 till finansutskottet</pre><pre>1991/92:Fi83 yrkande 8 till\r\narbetsmarknadsutskottet i övrigt till finansutskottet</pre><pre>1991/92:Fi84--Fi104 till finansutskottet</pre><pre>1991/92:Sk31 till skatteutskottet</pre><pre>1991/92:U12 och U13 till utrikesutskottet</pre><pre>1991/92:Sf41 till socialförsäkringsutskottet</pre><pre>1991/92:T23 till trafikutskottet</pre><pre>991/92:Jo40--Jo42 till jordbruksutskottet</pre><pre>1991/92:Bo14--Bo17 till bostadsutskottet</pre><pre>3 §  Beslut rörande utskottsbetänkanden som\r\nslutdebatterats den 13 maj</pre><pre>Företogs till avgörande jordbruksutskottets\r\nbetänkande 1991/92:JoU15,\r\nkonstitutionsutskottets betänkande 1991/92:KU33,\r\nfinansutskottets betänkanden 1991/92:FiU17,\r\nFiU18 och FiU19, skatteutskottets betänkanden\r\n1991/92:SkU26, SkU27 och SkU28,\r\njustitieutskottets betänkanden 1991/92:JuU24 och\r\nJuU25, försvarsutskottets betänkande\r\n1991/92:FöU11, kulturutskottets betänkande\r\n1991/92:KrU27, utbildningsutskottets betänkande\r\n1991/92:UbU25 samt trafikutskottets betänkande\r\n1991/92:TU17 (beträffande debatten i dessa\r\närenden, se prot. 111).</pre><pre>Jordbruksutskottets betänkande JoU15</pre><pre>Mom. 1 (redovisning av en samlad strategi inför\r\njordbrukets Europaanpassning m.m.)</pre><pre>Utskottets hemställan bifölls med 163 röster mot\r\n120 för reservation 1 av Göran Persson m.fl. i\r\nmotsvarande del. 2 ledamöter avstod från att rösta.</pre><pre>Mom. 2 (gränsskyddet m.m.)</pre><pre>Utskottets hemställan bifölls med 177 röster mot\r\n113 för reservation 1 av Göran Persson i\r\nmotsvarande del.</pre><pre>Mom. 3 (exportfinansiering)</pre><pre>Återförvisningsyrkandet</pre><pre>Kammaren biföll med 148 röster mot 134 det av\r\nBengt Rosén under överläggningen framställda\r\nyrkandet om återförvisning av momentet till\r\nutskottet för ytterligare beredning. 8 ledamöter\r\navstod från att rösta.</pre><pre>Återförvisningsyrkandet hade alltså bifallits med\r\nerforderligt antal röster, dvs. minst en tredjedel av\r\nde röstande.</pre><pre>Mom. 6 (exportbidrag för kött)</pre><pre>Utskottets hemställan -- som ställdes mot\r\nreservation 3 av Christer Windén -- bifölls genom\r\nuppresning.</pre><pre>Mom. 7 (stödformer för jordbruket i norra Sverige\r\nm.m.)</pre><pre>Utskottets hemställan bifölls med 164 röster mot\r\n124 för reservation 4 av Göran Persson m.fl.</pre><pre>Mom. 8 (det särskilda åtgärdsprogrammet m.m.)</pre><pre>Först biträddes reservation 5 av Göran Persson\r\nm.fl. -- som ställdes mot meningsyttringen av\r\nAnnika Åhnberg i motsvarande del -- med\r\nacklamation.</pre><pre>Härefter bifölls utskottets hemställan med 162\r\nröster mot 125 för reservation 5 av Göran Persson\r\nm.fl.</pre><pre>Mom. 10 (stödet till livsmedelsindustrin i norra\r\nSverige)</pre><pre>Utskottets hemställan bifölls med 276 röster mot 12\r\nför meningsyttringen av Annika Åhnberg i\r\nmotsvarande del.</pre><pre>Mom. 11 (utjämningssystemet för\r\nmejeriprodukter)</pre><pre>Utskottets hemställan bifölls med 177 röster mot\r\n112 för reservation 6 av Göran Persson m.fl.</pre><pre>Övriga moment</pre><pre>Utskottets hemställan bifölls.</pre><pre>Konstitutionsutskottets betänkande KU33</pre><pre>Utskottets hemställan bifölls.</pre><pre>Finansutskottets betänkande FiU17</pre><pre>Mom. 1 (förnyelse av offentlig sektor)</pre><pre>Utskottets hemställan bifölls med 163 röster mot\r\n113 för reservation 1 av Hans Gustafsson m.fl. 12\r\nledamöter avstod från att rösta.</pre><pre>Mom. 2 (statliga myndigheters telefonservice)</pre><pre>Utskottets hemställan bifölls med 253 röster mot 36\r\nför reservation 2 av Bo G. Jenevall.</pre><pre>Mom.3 (rationalisering av offentlig sektor)</pre><pre>Utskottets hemställan bifölls med 267 röster mot 23\r\nför reservation 3 av Bo G. Jenevall.</pre><pre>Finansutskottets betänkande FiU18</pre><pre>Utskottets hemställan bifölls.</pre><pre>Finansutskottets betänkande FiU19</pre><pre>Utskottets hemställan bifölls.</pre><pre>Skatteutskottets betänkande SkU26</pre><pre>Utskottets hemställan bifölls.</pre><pre>Skatteutskottets betänkande SkU27</pre><pre>Utskottets hemställan bifölls.</pre><pre>Skatteutskottets betänkande SkU28</pre><pre>Utskottets hemställan bifölls.</pre><pre>Justitieutskottets betänkande JuU24</pre><pre>Mom. 9 (ungdomsfängelse)</pre><pre>Utskottets hemställan bifölls med 164 röster mot\r\n124 för reservation 1 av Ulla-Britt Åbark m.fl. 1\r\nledamot avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Justitieutskottets betänkande JuU25</pre><pre>Utskottets hemställan bifölls.</pre><pre>Försvarsutskottets betänkande FöU11</pre><pre>Utskottets hemställan bifölls.</pre><pre>Kulturutskottets betänkande KrU27</pre><pre>Utskottets hemställan bifölls.</pre><pre>Utbildningsutskottets betänkande UbU25</pre><pre>Utskottets hemställan bifölls.</pre><pre>Trafikutskottets betänkande TU17</pre><pre>Mom. 1 (bemyndigandelagen)</pre><pre>Utskottets hemställan bifölls med 277 röster mot 12\r\nför meningsyttringen av Bengt Hurtig.</pre><pre>Mom. 2 och 3</pre><pre>Utskottets hemställan bifölls.</pre><pre>2 §  Invandrar- och flyktingpolitiken</pre><pre>Föredrogs</pre><pre>socialförsäkringsutskottets betänkande</pre><pre>1991/92:SfU10 Invandrar- och flyktingpolitiken\r\n(prop. 1991/92:100 delvis och skrivelse 1991/92:80).</pre><pre>Anf. 1  MAUD BJÖRNEMALM (s):</pre><pre>Herr talman! Jag saknar kulturministern i\r\nkammaren. Det är beklagligt att inte det ansvariga\r\nstatsrådet vill delta i debatten som behandlar\r\ninvandrar- och flyktingpolitiken, frågor som\r\nfolkpartiet påstår är en av deras hjärtefrågor.</pre><pre>Europa genomgår nu en utveckling som är mycket\r\ndramatisk. Krig, konflikter och svält var inte det vi\r\nväntade oss när Berlinmuren och kommunismen\r\nföll i Östeuropa.</pre><pre>Inbördeskriget i f.d. Jugoslavien har visat på brister\r\ni det europeiska samarbetet. Det upptrappade\r\nvåldet i Bosnien-Hercegovina har nu tvingat EG-\r\nländerna att dra tillbaka sina observatörer.</pre><pre>Vi har i Sverige ett stort antal flyktingar från det\r\nforna Jugoslavien. Invandrarverkets\r\ngeneraldirektör Christina Rogestam sade både i\r\nDagens Eko i morse och i Dagens Nyheter att\r\nSverige måste införa visumtvång för jugoslaver om\r\nTyskland, Österrike och Ungern stänger sina\r\ngränser. TV visade i går också hur österrikiska\r\nsoldater vaktar gränsen.</pre><pre>Den här situationen visar också att det är\r\nnödvändigt med en gemensam flyktingpolitik i\r\nEuropa. Eftersom kulturministern inte är här får\r\njag fråga ansvariga från regeringspartierna om\r\nregeringen tänker tillmötesgå kravet från\r\ninvandrarverkets chef och införa visumtvång för\r\njugoslaver.</pre><pre>Krig, konflikter, förtryck, torka och svält har fått\r\nmiljoner människor att lämna sina hemländer och\r\nbli flyktingar i ett annat land. FN räknar med att det\r\ni dag finns 17 miljoner flyktingar i världen. Ungefär\r\nlika många människor beräknas vara på flykt inom\r\nsitt eget lands gränser.</pre><pre>Samtidigt som vi försöker hjälpa dem som tvingats\r\nfly måste vi göra något åt orsakerna till att\r\nmänniskor tvingas lämna sina hem och sitt land.</pre><pre>80-85 &gt; % av flyktingarna uppehåller sig i Asien och\r\nAfrika. Regeringarna i u-länderna står inför svåra\r\nflyktingproblem. Om u-länderna skall klara dels sin\r\negenbefolkning, dels flyktingarna i sitt område,\r\nfordras omfattande och kraftfulla hjälpinsatser.</pre><pre>För att lösa problemen anser vi att det krävs en\r\nsammanhållen flykting- och immigrationspolitik,\r\nsom genom internationellt arbete försöker\r\nundanröja och lindra orsakerna till flykt. Det\r\nbehövs också ett system som bättre än det\r\nnuvarande ger dem som bäst behöver det rätt att\r\nstanna i vårt land.</pre><pre>Den socialdemokratiska regeringen lade under\r\nvåren 1991 fram en proposition om en aktiv\r\nflykting- och immigrationspolitik. Propositionen\r\nhade föregåtts av en utredning, ett betänkande och\r\nett remissförfarande.</pre><pre>Både betänkandet och propositionen mottogs\r\nmycket positivt, men den borgerliga regeringen\r\ndrog mycket snabbt tillbaka propositionen.</pre><pre>Vi återkom därför under den allmänna\r\nmotionstiden med en partimotion om flykting- och\r\nimmigrationspolitiken. Det är ju lite underligt att\r\nden proposition, som förra våren av praktiskt taget\r\nalla perier betraktades som något mycket positivt,\r\nnu som motion avslås.</pre><pre>Det enda som har återkommit från den\r\npropositionen var en tidigareläggning av förslaget\r\nom utlänningsnämnd. Den tidigareläggningen har\r\nju som bekant inneburit en mängd problem.</pre><pre>Den 4 december fattade riksdagen sitt beslut om att\r\ninrätta en utlänningsnämnd, och den 1 januari\r\nskulle verksamheten starta. De flesta av oss vet ju\r\natt det tar tid innan en ny organisation blir\r\nintrimmad. Därför har utlänningsnämnden nu en\r\nkö på 15 000 människor som väntar på besked. Alla\r\nförstår säkert vad det innebär av oro och ångest för\r\ndessa människor.</pre><pre>Invandrarverket fattar i dag inte några negativa\r\nbeslut om jugoslaver, men vad händer den dag\r\ninvandrarverket börjar att fatta beslut?\r\nErfarenhetsmässigt vet man att många kommer att\r\növerklaga besluten. Utlänningsnämnden kommer\r\natt stå inför stora problem till hösten. Finns det\r\nnågon plan för att kunna klara av jugoslavärendena\r\ninom rimlig tid?</pre><pre>I vår reservation, som gäller inriktningen av\r\nflyktingpolitiken, anser vi socialdemokrater att det\r\nfinns behov av en helhetssyn, en långsiktighet och\r\nmer av internationell samverkan.</pre><pre>En aktiv flykting- och immigrationspolitik omfattar\r\nockså insatser inom utrikes-, handels- och\r\nbiståndspolitiken. Vi anser också att det behövs ett\r\nnytt system som bättre än det nuvarande klargör\r\nvilka som har en ovillkorlig rätt att bosätta sig här\r\noch vilka som är övriga immigrationssökande.</pre><pre>Vi anser att en principiell, lagfäst rätt att bosätta sig\r\nhär skall ges medlemmar av kärnfamiljen, d.v.s.\r\nmake/maka eller sambo och minderåriga barn.</pre><pre>Men vi har i Sverige ett snävt familjebegrepp i\r\nförhållande till många andra länder. Erfarenheten\r\nvisar att för en invandrare har\r\nfamiljeåterföreningen en stor betydelse för hans\r\nmöjligheter att finna sig till rätta och kunna\r\netablera sig här i landet. Vi anser därför att\r\nregeringen skall fastställa en ram för bosättning av\r\nanhörig utanför kärnfamiljen.</pre><pre>Regeringen bör fastställa en treårig planeringsram\r\ni samarbete med invandrarverket,\r\nKommunförbundet och AMS.</pre><pre>Den anhöriga kan då planera för sin bosättning i\r\nSverige och behöver inte heller anföra asylskäl och\r\nbehöver därför inte utredas och belasta\r\ninvandrarverkets resurser.</pre><pre>I reservation 4 pekar vi bl.a. på behovet av att\r\nutveckla återvandringspolitiken. De flesta\r\nflyktingar har en dröm om att en gång kunna\r\nåtervända till sitt hemland. För många blir det bara\r\nen dröm. Många andra återvänder, men både de\r\nsjälva och det forna hemlandet har förändrats, och\r\nde klarar inte av återvandringen, utan kommer\r\ntillbaka till Sverige.</pre><pre>Erfarenheten visar att de flyktingar som funnit sig\r\ntill rätta här har de största förutsättningarna för att\r\nklara en återvandring. En viktig del av\r\nåtervandringspolitiken är därför att ge invandrarna\r\nen möjlighet att bevara och utveckla sitt språk och\r\nsin kultur, och naturligtvis en möjlighet till\r\nutbildning och arbete.</pre><pre>Det finns i dag en risk att återvändare från olika\r\nländer har getts olika förutsättningar att klara\r\nhemkomsten. Sverige bör därför arbeta för att det\r\nskall finnas en internationell samsyn på\r\nåtervandringen.</pre><pre>Med detta, herr talman, vill jag yrka bifall till\r\nreservationerna 1 och 4.</pre><pre>Det betänkande som riksdagen i dag skall behandla\r\ngäller dels regeringens skrivelse om invandrar- och\r\nflyktingpolitiken -- skrivelsen behandlar i huvudsak\r\nförra budgetårets verksamhet -, dels anslagsfrågor\r\ntill statens invandrarverk.</pre><pre>I betänkandet föreslås också ett nytt anslag för\r\nbudgetåret 1992/93 på 10 milj.kr. som gäller\r\ninsatser mot främlingsfientlighet och rasism och för\r\natt främja goda etniska relationer.</pre><pre>Det är bra att extra medel ställs till förfogande för\r\natt bekämpa främlingsfientligheten och rasismen.\r\nMen det är viktigt att det här inte bara blir ett år\r\nmed enstaka kampanjer och manifestationer utan\r\natt arbetet blir en integrerad del i ett långsiktigt\r\narbete som bör bedrivas framför allt ute i skolorna\r\noch bland ungdomar.</pre><pre>Det finns forskningsprojekt som visar att andelen\r\nungdomar som är negativa till invandrare har ökat.\r\nDet har också visat sig att barn och ungdomar är\r\nmycket mottagliga för de mytbildningar och de\r\nfördomar som sprids.</pre><pre>Därför tycker jag att det är viktigt att skolan får en\r\nstor del av medlen samt att det också satsas på\r\nkulturen och på att fördjupa lärarnas utbildning och\r\nfortbildning när det gäller kunskap om invandring,\r\nfrämlingsfientlighet och rasism.</pre><pre>Flyktingpolitiken skulle förändras, sade\r\nstatsministern i regeringsförklaringen. Något\r\nsamlat förslag har hittills inte kommit om hur\r\nregeringen vill förändra.</pre><pre>De förändringar som man hittills gjort är att ta bort\r\n13-decemberbeslutet. Men samtidigt höjdes ribban\r\ngenom att kulturministern vid samma tillfälle\r\nuttalade att en lång vistelsetid inte längre skulle\r\ntillmätas särskild vikt.</pre><pre>Nu gäller att endast de som har varit i Sverige 18\r\nmånader den 1 januari 1992 får stanna, dvs. att de\r\nskulle ha ansökt om asyl före den 1 juli 1990. Hur\r\när det med den generösa och humana\r\nflyktingpolitiken, när den krassa verkligheten\r\ntränger sig på?</pre><pre>Det har dröjt ett tag innan vetskapen om vad\r\nförslaget innebar trängt igenom både hos\r\nförläggningspersonal och hos asylsökande.\r\nPortarna stängdes för alla andra -- ja, inte för\r\nbarnfamiljer, dessa får stanna om barnen gått i\r\nskola eller förskola tre terminer.</pre><pre>Nu har det också gått upp för\r\nfrivilligorganisationerna, för asylgrupper och för\r\nkommittéer att verkligheten inte blev vad man\r\nförväntat sig av den humana och generösa\r\nflyktingpolitik som folkpartiet utlovade i\r\nvalrörelsen. Det blev hårdare, och nu kommer\r\nnaturligtvis protesterna och kritiken. Verkligheten\r\när inte alla gånger så lätt att hantera.</pre><pre>Anf. 2  BERITH ERIKSSON (v):</pre><pre>Herr talman! ''Med flykting avses en utlänning som\r\nbefinner sig utanför det land, som han är\r\nmedborgare i, därför att han känner välgrundad\r\nfruktan för förföljelse på grund av sin ras,\r\nnationalitet, tillhörighet till en viss samhällsgrupp\r\neller på grund av sin religiösa eller politiska\r\nuppfattning, och som inte kan eller på grund av sin\r\nfruktan inte vill begagna sig av det landets skydd.''\r\nDet är vad som står i flyktingkonventionen.</pre><pre>Sedan finns det andra internationella konventioner,\r\nbl.a. barnkonventionen med sina 46 artiklar. De\r\nförsta artiklarna betecknas som absoluta och måste\r\nrespekteras av alla stater, oavsett utvecklingsnivå.\r\nArtiklarna med ekonomiska och sociala rättigheter\r\när mer av målsättningskaraktär, men ett land som\r\nSverige har en sådan nivå både ekonomiskt och\r\nsocialt att även dessa artiklar för oss måste\r\nbetecknas som absoluta. Artikel 22 tar specifikt\r\nupp flyktingbarnen.</pre><pre>Europakonventionen och FN:s konvention om\r\nmänskliga rättigheter är exempel på andra\r\ninternationella överenskommelser som vi gjort och\r\nlovat att följa. Detta, herr talman, är och skall vara\r\nutgångspunkten för svensk flyktingpolitik vad\r\ngäller både lagstiftning och det praktiska\r\ngenomförandet.</pre><pre>Kunskapen om och tolkningen av konventionerna\r\när den grundläggande, den absolut nödvändiga\r\nutgångspunkten. Om det också kunde vara\r\nutgångspunkten i debatten åtminstone på den här\r\nnivån, så skulle många minst sagt konstiga\r\npåståenden och förslag kunna sorteras bort.</pre><pre>Svensk flyktinglagstiftning grundar sig på och är ett\r\nförsök att tolka och omskriva\r\nflyktingkonventionen. Men efter det att den nya\r\nutlänningslagen togs har vi ratificerat\r\nbarnkonventionen, och det är bra att den nu\r\ntillsatta gruppen även tittar på utlänningslagen.</pre><pre>Lagar, förordningar, idéskisser och arbetsmodeller\r\nhar med täta mellanrum avlöst varandra under de\r\nsenaste åren. Inte minst invandrarverket har varit\r\nproduktivt vad gäller instruktioner ut till\r\nförläggningarna.</pre><pre>När man skaffar sig information genom att läsa och\r\nlyssna på dem som finns i ledningen eller gör\r\narrangerade besök ute i verksamheten, då får man\r\nen bild. Men jag vill påstå att stora delar av\r\nflyktingpolitikens verkliga ansikte förblir dolt för\r\nen, om man inte på nära håll kommer i kontakt med\r\nde asylsökande eller med deras ombud och\r\nfrivilligorganisationer. Det har varit och är\r\nfortfarande alldeles för många skandaler och\r\nklagomål på invandrarverkets verksamhet, och\r\näven därför är det bra att en kommitté tillsatts för\r\natt se över verksamheten.</pre><pre>Det föreligger fortfarande allvarliga brister i\r\nrättssäkerheten. Rättssäkerhet är för ett\r\nrättssamhälle en nödvändighet. Den är det\r\nfundament på vilket rättsstaten vilar. Ett rättssäkert\r\nsystem skall garantera asyl för asylsökande som har\r\nskäl att få det, oavsett hur många eller hur få som\r\nkommer. Kriterierna skall fastställas i förväg och\r\ninte utsättas för politiska eller diplomatiska\r\ndagsbedömningar. Rättssäkerheten är större i dag i\r\nSverige i ett snatteri- eller rattfyllerimål än den är i\r\nasylärenden, trots att det många gånger handlar om\r\nmänniskors hälsa, liv, frihet eller död. Enligt\r\nasylrätten fattas beslut av samma myndighet som\r\nhar skött förhör och utredning. Och eftersom det\r\när invandrarverket som även utser juridiskt ombud\r\nfinns en uppenbar risk för att det kommer att ingå i\r\npartsförhållandet. De här bristerna måste rättas till\r\nom vår trovärdighet som rättsstat skall bevaras.</pre><pre>Våra förslag, herr talman, gör inte anspråk på att\r\nvara vare sig heltäckande eller absoluta, men vi vill\r\nmed förslagen fästa uppmärksamheten på de\r\nbrister som finns i dag. Därför har vi flera förslag\r\nsom rör just lagstiftningen, förslag som finns i vår\r\nmotion och i vår meningsyttring men som jag av\r\ntidsskäl inte kan gå in på nu.</pre><pre>När beslutet om utlänningsnämnden togs ville vi ge\r\nden större befogenheter än vad den faktiskt fick,\r\noch vi vill bygga vidare på en mer opartisk\r\nhantering av asylutredning och beslut genom att\r\nåterföra tillsättandet av juridiskt ombud till\r\nrättshjälpsmyndigheten och genom att inrätta\r\nasylnämnder som beslutar i första instans.</pre><pre>Beslutsmotiveringarna har blivit bättre men är\r\nfortfarande inte bra. En advokat uttryckte det så,\r\natt ''de har blivit ordrikare utan att för den skull ha\r\nförändrats nämnvärt innehållsmässigt, fortfarande\r\när de alltför schablonmässiga''.</pre><pre>Att dokumentera praxis är lika viktigt i\r\nasylhanteringen som inom rättssystemet. Att tre\r\nfall som är likartade resulterar i tre olika beslut med\r\ntre olika beslutsfattare inger inte förtroende och\r\nutgör inte en acceptabel grad av rättssäkerhet. Den\r\npraxissamling som vi fick köpa för 800 kr. för ett år\r\nsedan är mycket undermålig. Dessutom\r\nförespeglades att det kontinuerligt skulle komma\r\nkompletteringar, något som inte har skett.</pre><pre>Jag tycker att det finns all anledning att åter ställa\r\nkrav på en praxisredovisning som både är att vara\r\nett bra beslutsunderlag och ger oss och allmänheten\r\ninsyn i beslutsprocessen. Även beslutspraxis hos\r\nregeringen och utlänningsnämnden är viktiga och\r\nbör dokumenteras och offentliggöras.</pre><pre>Av tidsskäl har jag inte hunnit ta reda på under\r\nvilka departement som asyl- och flyktingfrågorna\r\nsorterar i så många andra länder. Men jag vet att\r\ndet i Danmark, Norge och Holland är\r\njustitiedepartementet som har ansvaret. I\r\nFrankrike är det utrikesdepartementet.</pre><pre>Orsaken till yrkandet om att ansvaret hos oss skall\r\nflyttas över till utrikesdepartementet är att det\r\nåtminstone tidigare var mycket otillfredsställande\r\natt det rådde så stora skiljaktigheter mellan olika\r\nmyndigheters syn på situationen i olika\r\ndiktaturstater. Man kunde få olika svar beroende\r\npå vilken myndighet man vände sig till --\r\ninvandrarverket, UD eller\r\narbetsmarknadsdepartementet.</pre><pre>Vi tycker även att det skulle förkorta\r\nkommunikationsvägarna om UD hade ansvaret.\r\nMen det beror förstås på vilken betydelse man\r\nlägger i nödvändigheten av att ha en god\r\nländerkunskap. Jag vill påstå att det har varit och\r\nfortfarande är en brist på den kunskapen i\r\nasylhanteringen.</pre><pre>Förre diskrimineringsombudsmannen Peter Nobel\r\nsade så sent som för ett år sedan: ''Det är så att\r\nflyktingskapsbestämningen och arbetet som hör\r\nsamman med detta -- dessa uppgifter som åvilar\r\ninvandrarverket -- aldrig har tillförts judiciell\r\nstringens och kompetens, vilket är nödvändigt för\r\natt vinna klarhet, konsekvens, snabbhet och\r\nrättssäkerhet.''</pre><pre>Så några ord om samarbetet med Västeuropa.\r\nRegeringarna inom EG tycks fångna i illusionen att\r\ndet är möjligt att bygga ett slags Fästning Europa,\r\nmedan parlamenten åtminstone i några EG-länder\r\nreagerar på konventionsförslag och vill ha större\r\ninsyn i utarbetandet av konventionstexter och\r\nstörre rättssäkerhet i innehållet.</pre><pre>Hans Magnus Enzensberger har i senaste numret av\r\nModerna tider skrivit en artikel på temat ''Är båten\r\nfull?''. Jag tycker att artikelns avslutning är värd att\r\ncitera: ''Att en människa får lov att säga vad hon\r\ntycker om statsmakten eller om den gode Guden\r\nutan att bli torterad eller hotad till livet; att\r\nmeningsmotsättningar kan redas ut inför rätta och\r\ninte genom blodshämnd; att kvinnor kan röra sig\r\nfritt och inte bli omskurna; att man kan gå över\r\ngatan utan att råka in i en förvildad soldathops\r\nkulkärvar; allt detta är inte bara trevligt, det är\r\noumbärligt. Överallt i världen finns det tillräckligt\r\nmånga människor som önskar sig sådana\r\nförhållanden och som är beredda att försvara dem\r\ndär de råder. Ett civilisationens minimum.</pre><pre>I mänsklighetens historia har detta minimum bara\r\nuppnåtts undantagsvis och tillfälligt. Det är\r\nbräckligt och ömtåligt. Den som vill skydda det mot\r\nangrepp utifrån hamnar i ett dilemma. För ju\r\nhäftigare en civilisation försvarar sig mot ett yttre\r\nhot, ju mer den murar in sig, desto mindre får den\r\ntill sist att försvara. Vad barbarerna angår däremot,\r\ndom behöver vi knappast invänta framför portarna.\r\nFör de har alltid funnits på plats.''''</pre><pre>Inom EG sker nu en mycket snabb utveckling av\r\nharmoniseringen på flykting- och\r\nimmigrationsområdet. Maastrichtfördraget gör det\r\nmöjligt att successivt föra in hela detta område\r\nunder EG-rätten och EG:s institutioner.\r\nSchengenkonventionen som omfattar 141 artiklar\r\nskall för närvarande ratificeras av de nationella\r\nparlamenten.</pre><pre>Vi har yrkat att regeringen skall ge riksdagen en\r\nsamlad redovisning av Sveriges deltagande i det\r\nvästeuropeiska samarbetet på det flykting- och\r\ninvandrarpolitiska området. Utskottet avstyrker\r\nbifall med hänvisningen att regeringens skrivelse\r\ninnehåller en tämligen fyllig redogörelse för\r\nSveriges deltagande i såväl västeuropeiskt som\r\nannat internationellt samarbete. Vi anser inte det.</pre><pre>Vad vet riksdagen om regeringens syn på\r\nSchengenkonventionen? Eftersom ministern inte\r\nfinns här kan vi inte få höra hennes uppfattning.\r\nDen har en direkt koppling till den inre marknaden\r\ni EG, som vi sannolikt tillhör om några månader.\r\nJag anser att det är allvarligt för den\r\nparlamentariska demokratin om regeringen håller\r\nriksdagen oinformerad om avgörande diskussioner\r\noch förhandingar på det migrationspolitiska\r\nområdet.</pre><pre>Det naturliga och det vanliga är att det är det mest\r\nakuta som man måste behandla förs, och så även i\r\ndagens ärende om flykting- och invandrarpolitik.\r\nAtt dessa områden behandlas tillsammans och\r\nsamtidigt är otillfredsställande. Invandrarfrågorna\r\nkommer här och nu i skymundan, liksom de länge\r\nsatts på undantag hos invandrarverket, på grund av\r\nden akuta situationen.</pre><pre>I betänkandet påpekas att olika departement sedan\r\nlänge har ansvar för invandrarfrågor inom sitt\r\nområde. Men vi kanske skulle renodla redan här,\r\noch inte i vårt utskott behandla yrkanden om\r\nexempelvis utbildning, svenskundervisning,\r\nstödprojekt osv., utan hänvisa sådana yrkanden\r\nsom gäller invandrares speciella behov till det\r\nutskott som behandlar huvudfrågan.</pre><pre>Jag anser att varken riksdagen eller departementen\r\ntar invandrarfrågorna på allvar så länge som vi har\r\nden uppdelningen och särhanteringen.</pre><pre>Det mest akuta är nu flyktingströmmen från det\r\nforna Jugoslavien och ärendebalansen hos\r\nutlänningsnämnden. I utredningens uppdrag finns\r\natt undersöka möjligheten att ge tillfälliga\r\nuppehållstillstånd utan att utreda flyktingskälen.\r\nJag föreslår att det uppdraget lyfts ut och\r\nsnabbehandlas. Det är inte rimligt att i den nu\r\nuppkomna situationen avsätta utredningsresurser.\r\nNu sätts vår humanism och vår solidaritet på prov.\r\nNu kan vi tillfälligt hjälpa grannarna när deras hus\r\nbrinner. Det kräver att vi snabbt avför byråkratiska\r\nhinder och kostnader. Utlänningsnämnden\r\nbehöver och har fått ökade resurser, men räcker\r\ndet? Jag hade hoppats att ministern hade kunnat ge\r\nbesked på den punkten. Vi väntar otåligt på att fler\r\ndomare och fler förtroendevalda skall utses, så att\r\nvi kan förutsätta att arbetet går snabbare.</pre><pre>Herr talman! Jag ställer mig bakom de 60\r\npunkterna i vår meningsyttring. Alla är lika viktiga,\r\nså det vore fel att försöka prioritera någon framför\r\nde andra. Därför kommer jag inte att yrka bifall till\r\nnågon av dem. Vi kommer att rösta för\r\nreservationerna 4 och 6, om det blir omröstning om\r\ndem.</pre><pre>Anf. 3  FÖRSTE VICE TALMANNEN:</pre><pre>För att underlätta kammarens behandling av detta\r\närende låter jag nu en representant för Ny\r\ndemokratis reservationer få ordet innan utskottets\r\ntalesman får ordet.</pre><pre>Anf. 4  PETER KLING (nyd):</pre><pre>Herr talman! Jag skall nu fortsätta att tala om det\r\nhemska ämne som flyktingpolitiken uppenbarligen\r\nutgör i den här kammaren.</pre><pre>För en dryg vecka sedan höll Ny demokrati på att\r\nskapa en kris i regeringen för att\r\ndeltidspensionssystemet skulle bibehållas. Jag och\r\nförmodligen en stor del av svenska folket ställer oss\r\nfrågan om det kommer att bli en ny regeringskris\r\nnu när regeringen är tvingad att höja anslagen med\r\nytterligare någon miljard för att klara den stora\r\nökningen av antalet flyktingar.</pre><pre>Varje månad kommer 6 000--7 000 flyktingar till\r\nSverige. De flesta kommer från det forna\r\nJugoslavien. Ungefär 80 % av dessa flyktingar är\r\nekonomiska flyktingar, som skall skickas hem.</pre><pre>Man kan fråga sig hur vi skall kunna klara\r\nanstormningen av flyktingar. Jag vill hänvisa till\r\nRoland Antehag som varnar för att det blir kritiskt\r\nmed 50 000 personer i förläggningar. Hur skall vi\r\nkunna klara den här situationen när vi nu har en\r\ntillströmning på 6 000--7 000 flyktingar per månad?</pre><pre>Vad skall man göra? Inför visumtvång omgående.\r\nSätt en gräns för hur många flyktingar vi skall ta\r\nemot. Sortera ut vilka flyktingar som är\r\nekonomiska resp. berättigade flyktingar. Det är det\r\nviktigaste.</pre><pre>Vi har rest kravet att man bör företa utvisning vid\r\ngrova och upprepade brott. Det finns ingen\r\nanledning till att vi skall importera kriminalitet till\r\nSverige. Vi har tillräckligt som det är i dag.</pre><pre>Man skulle kunna spara stora belopp för samhället\r\nom man sköter den här frågan ordentligt. Man\r\nskulle t.ex. kunna använda skattesänkningar, bl.a.\r\npå energiskatterna, i stället för att göra en\r\nomfördelning av skatterna som\r\nSocialdemokraterna har gjort i 15--20 år.\r\nRegeringen fortsätter nu med samma politik i\r\nstället för att spara pengar.</pre><pre>Var skall man dra gränsen? Det är en fråga som det\r\när upp till riksdagen att diskutera. Man kanske skall\r\nvara så pass drastisk att man till att börja med skall\r\nsätta gränsen på samma nivå som i FN:s\r\nflyktingkommission för att få ordning på det här\r\nträsket. Man kan då rensa, och människor skulle\r\nslippa sitta i våra flyktingförläggningar tre till fem\r\når. Det är inte humant, mina damer och herrar.</pre><pre>Herr talman! Med det anförda vill jag yrka bifall till\r\nreservation 2 i mom. 3, reservation 3 i mom. 9,\r\nreservation 5 i mom. 28, reservation 6 i mom. 40\r\noch reservation 7 i mom. 59.</pre><pre>Anf. 5  RUNE BACKLUND (c):</pre><pre>Herr talman! Genom nyhetsrapporteringen från\r\nvärldens olika hörn påminns vi dagligen om de\r\nhändelser och förhållanden som får männsikor att\r\nfly från sitt hemland. Just nu upptas vår\r\nuppmärksamhet av de blodiga krig som pågår i det\r\nsom en gång var Jugoslavien. Vi ser varje dag TV-\r\nbilder med människor på flykt. Något tusental i\r\nveckan når för närvarande Sveriges gräns och begär\r\nen fristad undan kriget. Situationen är densamma\r\ni en rad andra europeiska länder. Utsatta och hårt\r\npressade människor söker fred och frihet. Detta är\r\nflyktingpolitikens vardag.</pre><pre>Därför blir man mycket förvånad när man hör Ny\r\ndemokratis representant här i talarstolen säga att\r\n80 % av de som kommer från det forna Jugoslavien\r\när ekonomiska flyktingar. Tittar inte Ny demokratis\r\nriksdagsledamöter på TV? Läser de inte tidningen?\r\nI så fall borde de upptäcka att det pågår ett blodigt\r\ninbördeskrig i de forna jugoslaviska republikerna.\r\nDet är förvånansvärt att man får höra sådana\r\npåståenden i Sveriges riksdags talarstol.</pre><pre>Herr talman! I socialförsäkringsutskottets\r\nbetänkande nr 10 behandlas ingående vårt lands\r\nflykting- och invandrarpolitik. Utöver\r\nbudgetpropositionens anslag behandlas också\r\nregeringens flyktingskrivelse och ett stort antal\r\nmotioner. Betänkandet ger en bra sammanfattning\r\nför den som vill lära sig mer om flykting- och\r\ninvandrarpolitiken, den gällande lagstiftningen,\r\nhanteringen av asylärenden, det internationella\r\nsamarbetet, flyktingmottagningen och åtgärder\r\nmot främlingsfientlighet.</pre><pre>För att till viss del tillmötesgå Berith Eriksson som\r\nsäger att flyktingspolitiken alltid tar överhanden\r\nskall jag börja med en del av invandrarpolitiken --\r\nfrågan om främlingsfientlighet och rasism i Sverige.</pre><pre>Under det senaste året har vi i flera europeiska\r\nländer kunnat se en våg av främlingsfientlighet och\r\nrasism dra fram. Inte heller vårt land har\r\nförskonats.</pre><pre>De brutala våldsaktioner som i början av detta år\r\nriktades mot invandrare och flyktingar och som\r\nmed rätta upprörde det svenska samhället\r\nföranledde utskottet att anordna en offentlig\r\nutfrågning om främlingsfientlighet och rasism i vårt\r\nland. Utfrågningen återfinns som en bilaga till\r\nbetänkandet och är en intressant läsning för den\r\nsom vill skaffa sig mer kunskaper på området.</pre><pre>I flera motioner som lämnades under allmämna\r\nmotionstiden diskuterades olika åtgärder för att\r\nmöta en ökande främlingsfientlighet. Låt mig\r\nkonstatera att det inte finns några enkla lösningar.\r\nDet handlar om ett tålmodigt och långsiktigt\r\nopinionbildningsarbete. Det tror jag att vi är\r\nganska överens om i den här kammaren.</pre><pre>I årets budgetproposition föreslår regeringen\r\ndärför inrättandet av ett nytt anslag på 10 milj.kr.\r\natt användas för insatser mot främlingsfientlighet\r\noch för att främja goda etniska relationer.\r\nUtskottet tillstyrker detta nya anslag.</pre><pre>Utskottet har också i stor enighet velat göra en\r\nmarkering i sakfrågan för att understryka hur\r\nviktigt det är att vi i vårt samhälle klargör var\r\ngränserna går och att det inte skall vara något tvivel\r\nom vilken uppfattning de i Sveriges riksdag\r\nrepresenterade partierna har i frågor om rasism och\r\nfrämlingsfientlighet.</pre><pre>Herr talman! Jag tar mig friheten att citera några\r\nrader ur utskottsbetänkandet: ''Utskottet vill till en\r\nbörjan framhålla att vårt samhälle bygger på\r\nrespekten för människovärdet och respekten för\r\nden enskilda individen, oavsett hudfärg, religion\r\neller härkomst. Yttringar av främlingsfientlighet\r\noch rasism måste därför med kraft motverkas.\r\nUtskottet konstaterar härefter att stor enighet\r\nråder om att kampen mot främlingsfientlighet och\r\ntendenser till rasism handlar om betydligt mera än\r\nvad som kan innefattas inom en snäv ram av\r\nspeciella åtgärder. Arbetet med att värna tolerans\r\noch öppenhet och att bekämpa främlingsfientlighet\r\noch rasism måste, som kulturministern framhållit,\r\nbedrivas ständigt och långsiktigt. Insatser utanför\r\ndet invandrar- och invandringspolitiska området\r\nhar den största betydelse. I motion Sf614 har\r\nframhållits bl.a. betydelsen av politisk\r\nsammanhållning kring de demokratiska värdena\r\noch öppen debatt om invandringens betydelse och\r\nvillkor. Utskottet delar helt denna uppfattning och\r\nvill i likhet med motionärerna framhålla betydelsen\r\nav en bred ansats i kampen mot främlingsfientlighet\r\noch rasism.''</pre><pre>Jag tycker att det är av stort värde att det finns en\r\nbred enighet på det här området i Sveriges riksdag\r\nnär det gäller att hantera dessa frågor.</pre><pre>Herr talman! En annan fråga som väcker debatt och\r\nsom har uppmärksammats av en bred allmänhet är\r\nde långa handläggningstiderna i asylärendena. I\r\növerklagandeärendena kan man få vänta ett par år\r\npå besked. Det skapar en rad problem i\r\nflyktingmottagandet och ger allmänheten en\r\nmissvisande bild av vår flyktingpolitik.</pre><pre></pre><pre>Dessutom innebär de långa väntetiderna en orimlig\r\npress på den asylsökande, samtidigt som de leder\r\ntill ökade kostnader för samhället. En klen tröst i\r\nsammanhanget tycks vara att vi delar det här\r\nproblemet med en rad andra länder i Europa. I\r\nt.ex. Tyskland tar det också flera år att få besked i\r\nett ärende.</pre><pre>Låt mig först konstatera att det finns en stark vilja\r\nhos oss i regeringspartierna att göra allt vi kan för\r\natt korta tiderna utan att vi äventyrar\r\nrättssäkerheten. Vi är beredda att tillföra de\r\nresurser som behövs för att statens invandrarverk\r\noch utlänningsnämnden skall kunna klara sina\r\nuppgifter på rimlig tid.</pre><pre>En rad åtgärder har vidtagits och kommer att vidtas\r\nsom påverkar handläggningstiderna. Jag skall helt\r\nkort återge några av åtgärderna.</pre><pre>För det första har riksdagen i bred enighet beslutat\r\natt överföra utredningsansvaret i asylärenden från\r\npolisen till statens invandrarverk den 1 juli i år. Vi\r\nfår därmed ett led mindre i hanteringen av\r\nasylansökningar. Väntan på polisutredning har\r\nvarit en flaskhals i instanskedjan. Invandrarverket\r\nkommer nu när man tar över ansvaret att pröva nya\r\nformer för utredningen. Den asylsökande skall\r\nsjälv få skriva ner sin berättelse. Sedan översätts\r\nberättelsen av tolk. Handläggaren hos\r\ninvandrarverket träffar därefter den asylsökande\r\noch tillsammans går man igenom ansökan och gör\r\nerforderliga kompletteringar. På det här sättet blir\r\ndet ett bättre underlag för beslut i asylärendet,\r\nvilket både spar tid och ökar säkerheten i besluten.\r\nPå så sätt uppfylls också lagens krav på muntlig\r\nhandläggning på ett bättre sätt.</pre><pre>För det andra har det den 1 januari i år inrättats en\r\nutlänningsnämnd som har tagit över regeringens\r\nuppgift i överklagningsärenden. Tyvärr måste vi\r\nkonstatera att nämnden dels ärvt en stor balans från\r\nregeringskansliet, dels haft praktiska problem i\r\nstarten, vilket försvårat arbetet. Regeringen och\r\nkulturministern har insett allvaret i situationen och\r\ntillfört nämnden extra resurser i form av 40 tjänster\r\nutöver basbemanningen vid starten och helt nyligen\r\nytterligare en insatsstyrka på 60 tjänster.</pre><pre>Utskottet utgår ifrån att man från regeringens sida\r\nfortlöpande följer utvecklingen i nämnden och att\r\nman är beredd att tillföra ytterligare förstärkningar\r\nom så behövs för att uppnå rimliga tider i\r\növerklagningsärenden.</pre><pre>För det tredje har regeringen tillsatt en\r\nutredningsman med uppgift att se över\r\nutlänningslagen och bl.a. komma med förslag som\r\nförenklar tolkningen och tillämpningen av lagen.\r\nMan ser över reglerna för ny ansökan, omprövning\r\nav beslut och överklaganden i vissa fall.</pre><pre>Vi från utskottsmajoriteten är övertygade om att\r\ndessa åtgärder skall göra det möjligt att\r\nåstadkomma rimliga tider för handläggning av\r\nasylärenden, även om det när det gäller\r\nutlänningsnämnden kan ta viss tid, eftersom de\r\nbeslutade insatsstyrkorna inte kommer att vara i\r\nfull gång förrän efter några månader. Den\r\nreservationen måste vi dock göra.</pre><pre>Herr talman! Jag skall nu övergå till att\r\nkommentera de reservationer som har fogats till\r\ndetta betänkande. Socialdemokraterna har\r\navlämnat två reservationer, en om inriktningen på\r\nflykting- och invandrarpolitiken och en om det\r\ninternationella samarbetet. I reservationerna\r\nföreslås bl.a. särskilda anhörigkvoter och\r\nkonjunkturanpassad arbetskraftsinvandring.\r\nStåndpunkterna är väl kända och återfanns i den\r\nproposition som den föregående regeringen\r\nlämnade till riksdagen våren 1991. Propositionen\r\nåterkallades av den nuvarande regeringen.</pre><pre>I allt väsentligt föreligger det inte några större\r\nmeningsskiljaktigheter om behovet av en\r\nhelhetssyn på flyktingpolitiken, av åtgärder riktade\r\nmot grundorsakerna till flyktingskapet eller om\r\nbehovet av en human flyktingpolitik. Inte heller när\r\ndet gäller det internationella samarbetet kan jag\r\nfinna att det finns några mera principiella\r\nmotsättningar när det gäller Sveriges agerande och\r\ninsatser. Reservationerna får väl ses mer som\r\nmarkeringar av Socialdemokraterna om att man vill\r\n''puffa på'' i ett antal frågor.</pre><pre>Vi står inför en del förändringar till följd av ett\r\nnärmande till det övriga Europa. Såväl EES-avtalet\r\nsom ett kommande EG-medlemskap och pågående\r\nandra internationella överläggningar kan komma\r\natt nödvändiggöra reformeringar av\r\nutlänningslagstiftningen och invandringspolitiken\r\ninom de närmaste åren. Det finns därför anledning\r\natt avvakta med att genomföra alltför stora\r\nförändringar eller att göra ingrepp i\r\nflyktingpolitiken, t.ex. att införa någon typ av\r\nkvotsystem eller en konjunkturanpassad\r\narbetskraftsinvandring. Vi måste avvakta tills vi vet\r\nhur övriga länder i Europa kommer att välja väg i\r\nett antal frågor och vad det kan ha för påverkan för\r\nsvensk del.</pre><pre>Herr talman! Ny demokrati har fogat fem\r\nreservationer till betänkandet. Man säger sig vilja\r\nha en öppen och ärlig debatt om flyktingpolitiken.\r\nMen när jag läser Ny demokratis motioner och\r\nreservationer måste jag konstatera att man själv\r\ninte bidrar vare sig till öppen eller till särskilt ärlig\r\ndebatt.</pre><pre>I reservation 7 påstår man t.ex. att ungdomar skulle\r\nvara diskriminerade i jämförelse med flyktingar\r\noch invandrare när det gäller att få arbete,\r\nutbildning och bostad. Men man har inte ett enda\r\nexempel vare sig i motionen eller i reservation på\r\nhur den här diskrimineringen ser ut i praktiken.\r\nAlla som under ett antal år har arbetat med de här\r\nfrågorna vet att den grupp som har det svårast i\r\nfråga om arbetsmarknaden och utbildning är\r\nfaktiskt invandrar- och flyktingungdomarna. Det är\r\nde som kan sägas vara utsatta för diskriminering i\r\nvissa sammanhang.</pre><pre>Det har knappast undgått någon här i kammaren att\r\nNy demokrati vill ha en förändrad flyktingpolitik.\r\nMen vad är det för förändringar man egentligen vill\r\nha? I reservation 2 talar man om att det svenska\r\nflyktingmottagandet bör koncentreras till sådana\r\nutlänningar som har allvarliga och uppenbara skäl\r\natt fly från något. Man vill ha en utredning som\r\nutarbetar en flyktingdefinition som grundas på\r\ndetta.</pre><pre>Men vilken är då skillnaden i förhållande till dagens\r\nasylregler? Det krävs i dag allvarliga skäl för att få\r\nasyl i Sverige. Vilka är det som Ny demokrati vill ta\r\nifrån asylrätten? Det framgår varken av motionen\r\neller av reservationen.</pre><pre>Jag tycker att man skall kliva fram ur mörkret, om\r\nman vill ha en ärlig och öppen debatt. Redovisa era\r\nförslag och tankegångar! Vi som är anhängare av en\r\ngenerös och humanitär flyktingpolitik räds inte en\r\nsådan debatt.</pre><pre>Herr talman! Till sist några ord med anledning av\r\nden meningsyttring som Vänsterpartiet har fogat\r\ntill betänkandet. Meningsyttringen innehåller ett\r\nantal yrkanden som vid flera tillfällen har\r\nbehandlats här i kammaren i samband med bl.a.\r\nantagandet av utlänningslagen. Det finns kanske\r\ninte någon anledning att närmare gå in på de olika\r\nförslagen när det gäller bl.a. utvidgad asylrätt åt ett\r\nantal grupper. Man motiverar det med att en sådan\r\nskulle höja rättssäkerheten.</pre><pre>Det pågår för närvarande ett arbete i fråga om en\r\ndel av de punkter som Berith Eriksson har tagit\r\nupp, såsom beträffande t.ex. muntlig\r\nhandläggning, motivering av besluten och\r\npraxissamling. På alla dessa områden pågår det ett\r\narbete för att utveckla de metoder och det\r\narbetssätt som invandrarverket har tillämpat. Jag\r\nmedger att dessa inte är fullödiga till alla delar, men\r\ndet finns mycket starka ambitioner att försöka nå\r\nett bra resultat.</pre><pre>När det gäller muntlig handläggning kommer den\r\nmodell som man på invandrarverket väljer, när\r\nman tar över ansvaret från polisen den 1 juli, att\r\nöka möjligheterna till muntlig handläggning, ge ett\r\nbättre underlag och därmed öka rättssäkerheten.</pre><pre>Berith Eriksson hade ett antal synpunkter på\r\ninvandrarverkets sätt att arbeta. Om man ser på\r\ninvandrarverkets arbete under de senaste åren, kan\r\nman konstatera att invandrarverket har klarat sina\r\nuppgifter på ett hyggligt sätt med hänsyn till de\r\nförutsättningar som man har haft. Man fick en\r\nkraftig ökning av antalet asylsökande mitt under en\r\nomorganisation, vilket skapade stora bekymmer\r\nför verket under lång tid. Men med facit i hand kan\r\nman inte dra sådana slutsatser som Berith Eriksson\r\ndrar, t.ex. att invandrarverket mer eller mindre bör\r\navskaffas.</pre><pre>Det är inte heller riksdagens sak att lägga sig i\r\nregeringens inre arbete och avgöra var olika frågor\r\nskall hanteras. Det måste vara upp till regeringen\r\nsjälv att avgöra vilket departement som skall\r\navgöra olika frågor.</pre><pre>Herr talman! Med det anförda yrkar jag bifall till\r\nhemställan i utskottsbetänkandet.</pre><pre>Anf. 6  MAUD BJÖRNEMALM (s) replik:</pre><pre>Herr talman! Det sades i regeringsförklaringen att\r\nflyktingpolitiken skulle förändras. Jag undrar om\r\ndet var den förändringen som Rune Backlund\r\nredogjorde för, nämligen en översyn av\r\nutlänningslagen och av mottagandet av\r\nasylsökande. Är det detta som är förändringen av\r\nflyktingpolitiken?</pre><pre>Jag fick inget svar på den fråga jag ställde när det\r\ngäller visum för jugoslaver. Eftersom\r\nkulturministern nu har infunnit sig i kammaren,\r\nkan jag lika gärna ställa frågan till henne.\r\nInvandrarverkets generaldirektör uttalade i\r\nDagens Eko och i Dagens Nyheter i morse att\r\nSverige måste införa visumtvång för jugoslaver om\r\nTyskland, Österrike och Ungern stänger sina\r\ngränser. Min fråga är då om regeringen tänker\r\ntillmötesgå kravet från invandrarverkets chef på att\r\ninföra visumtvång för jugoslaver.</pre><pre>Anf. 7  RUNE BACKLUND (c) replik:</pre><pre>Herr talman! Maud Björnemalm frågade vilka\r\nförändringar som kommer.</pre><pre>På en punkt har det ju blivit en förändring den 19\r\ndecember i och med att den nya regeringen\r\nupphävde de undantagsbestämmelser som den\r\nföregående regeringen införde 1989. Dessutom\r\npågår det ju ett förändringsarbete som kommer att\r\nske i utredningsform. Man har tillsatt en särskild\r\nutredare för att se över utlänningslagen. En\r\nutredning skall se över flyktingmottagandet och\r\norganisationen för flyktingmottagandet. Härtill\r\nkommer de förändringar som kan föranledas av ett\r\nnärmande till det övriga Europa när det gäller EES-\r\navtalet och ett medlemskap i EG. Även det här\r\nkommer att innebära förändringar på ett eller annat\r\nsätt med avseende på den svenska\r\nflyktingpolitikens utformning.</pre><pre>Så det förändringsarbete som Maud Björnemalm\r\nefterlyser kommer ju att ske etappvis. Det blir\r\nkanske inte någon stor, samlad redovisning. Det\r\nhela blir en följd av den internationella utveckling\r\nsom för närvarande pågår. Socialdemokraterna har\r\nju själva i en motion pekat på att det just nu pågår\r\nett omfattande internationellt arbete för att bl.a.\r\nfinna en ny och utvidgad konventionstext. Sådana\r\nhär saker kommer naturligtvis att påverka även den\r\nsvenska flyktingpolitiken.</pre><pre>Anf. 8  PETER KLING (nyd) replik:</pre><pre>Herr talman! När det gäller\r\nungdomsdiskrimineringen som Rune Backlund tog\r\nupp tycker jag att han skall tala med ungdomarna\r\nt.ex. här i Stockholm. Då får han veta vilka\r\nförhållanden som råder beträffande köer, bostäder\r\nosv. Gör det så får ni en uppfattning om vad\r\ndiskriminering på ungdomssidan innebär!</pre><pre>Vi i Ny demokrati påstår med bestämdhet att 70--\r\n80 % av flyktingarna är ekonomiska flyktingar.\r\nSåvitt jag vet pågår det inte något krig i provinsen\r\nKosovo. Just nu är det väldigt många\r\nkosovoalbaner som kommer till Sverige.</pre><pre>Visumtvång har ju införts i Tyskland, och då är det\r\nväl inte så konstigt om vi tillämpar samma regel för\r\natt minska tillströmningen av flyktingar, som ändå\r\nskall åka hem efter något eller några år. Hem skall\r\nde emellertid, eftersom det är ekonomiska\r\nflyktingar som det rör sig om.</pre><pre>Det är ju inte meningen att polisen skall leta på\r\ntoaletterna på flygplan m.m. efter passbitar för att\r\nsedan sitta och pussla ihop det hela på kontoret. Jag\r\nmisstänker att polisen har annat att göra än att\r\ngräva i sådant där. Kräv åtminstone att invandrarna\r\nhar pass när de kommer hit!</pre><pre>De långa handläggningstiderna kommer ju inte att\r\nminska -- som regeringen vill -- när vi nu tar in så\r\nmånga fler flyktingar. Procentuellt sett ligger\r\nSverige, om vi ser till befolkningens storlek,\r\nskyhögt över alla andra länder när det gäller\r\nintagandet av flyktingar. Skall vi fortsätta med en\r\nsådan flyktingpolitik, tills bubblan spricker?</pre><pre>Till sist, Rune Backlund: Sätt inte till flera\r\nutredningar, som det talas om, utan handla i stället!</pre><pre>Anf. 9  RUNE BACKLUND (c) replik:</pre><pre>Herr talman! Peter Kling hänvisar till ungdomarna\r\ni Stockholm. Då blir frågan: Är det invandrarnas\r\neller flyktingarnas fel att det saknas bostäder i\r\nStockholmsområdet? Ser man på\r\nflyktingmottagandet i Sverige, kan man konstatera\r\natt Stockholmskommunerna inte har tagit emot så\r\nmånga. Vid fördelningen av flyktingarna de senaste\r\nåren har andra kommuner i landet fått bära den\r\ntunga bördan. Därför tycker jag inte att man kan\r\nresonera på detta sätt.</pre><pre>När det gäller Jugoslavien och Kosovo påstår Peter\r\nKling på nytt att det rör sig om 80 %. Men känner\r\ninte Ny demokrati till att krigslagarna i Jugoslavien\r\nockså omfattar Kosovoprovinsen? Det är ju\r\nfaktiskt så, att man flyr undan de krigslagar som\r\ngäller i det gamla Jugoslavien. Krig pågår ju även i\r\nområden som gränsar till Kosovo. Jag vill än en\r\ngång fråga: Hur kan Ny demokrati med säkerhet\r\npåstå att det rör sig om 80 %? Det har inte gjorts\r\nnågra grundliga utredningar om dem som har\r\nkommit hit de senaste dagarna.</pre><pre>I Ny demokrati talar ni om att man skall ha\r\nallvarliga skäl att fly från någonting och att det är\r\ndetta som skall vara grunden för den svenska\r\nflyktingpolitiken. Är då inte krig någonting\r\nallvarligt att fly ifrån? Är krig enligt er egen motion\r\nen grund för att kunna få asyl i Sverige, eller vill ni\r\ngöra andra stora inskränkningar i asylrätten? Jag\r\ntycker att ni öppet skall redovisa vad det är för\r\nasylskäl som skall gälla i Sverige. Vad tolkar ni in i\r\nbegreppet allvarliga skäl att fly från något? Jag vill\r\ngärna ha en redovisning från Ny demokrati på den\r\npunkten.</pre><pre>Anf. 10  PETER KLING (nyd) replik:</pre><pre>Herr talman! När det gäller bostäder ges ju, Rune\r\nBacklund, flyktingarna företräde framför våra egna\r\nungdomar, som kanske har stått i kö i flera år. Det\r\när det som jag talar om.</pre><pre>Vad kosovoalbanerna angår har ju de samma\r\nförutsättningar som alla medborgare i f.d.\r\nSovjetunionen. Men Rune Backlund vill kanske att\r\nvi skall ta hit 30 miljoner människor från det hållet\r\nockså. I så fall får vi faktiskt se till att sätta upp ännu\r\nfler flyktingtält än dem som vi nu har börjat sätta\r\nupp runt om i Sverige.</pre><pre>Jag skall, Rune Backlund, konkret tala om var vi\r\nstår och vad vi vill.</pre><pre>Vi vill ha en spikad kvot, reglera inte det hela med\r\nköer. Vi vill ha glasklara regler om vilka som skall\r\nkomma in. Vi vill ha visum och utvisning vid brott.\r\nOch till sist: Vi vill ha andra bidragsformer, lån rakt\r\növer till dem som skall få stanna.</pre><pre>Anf. 11  RUNE BACKLUND (c) replik:</pre><pre>Herr talman! Det var en intressant jämförelse som\r\nPeter Kling gjorde med invånarna i OSS-staterna.\r\nMig veterligt råder det inte krigstillstånd i någon av\r\nOSS-staterna, men det gör det i det forna\r\nJugoslavien.</pre><pre>Beträffande de regler som skall gälla sade Peter\r\nKling att man skall ha en spikad kvot. Men om\r\ndetta står det ju ingenting i er motion. Där står att\r\ndet skall vara fråga om allvarliga skäl för att få asyl\r\ni Sverige. Därför måste jag ställa frågan en gång till:\r\nVad är enligt Ny demokrati allvarliga skäl när det\r\ngäller att få asyl i Sverige? Jag vill gärna ha en\r\nprecisering, för först då kan vi faktiskt bedöma vad\r\nNy demokratis flyktingpolitik innebär i förhållande\r\ntill de regler som gäller i dag i vår asyllagstiftning.</pre><pre>Jag vill gärna ha en precisering: Är det krig, politisk\r\nförföljelse, religiös förföljelse eller vad är det som\r\nni menar? Vad ingår i er flyktingdefinition som ni\r\nvill ha en utredning om?</pre><pre>Förste vice talmannen anmälde att Peter Kling\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 12  BERITH ERIKSSON (v) replik:</pre><pre>Herr talman! Inget annat statligt verk, Rune\r\nBacklund, har fått en så förödande kritik av bl.a.\r\ndiskrimineringsombudsmannen och\r\njustitieombudsmannen som invandrarverket. Det\r\nfinns all anledning att syna dess verksamhet, och\r\njag är därför nöjd med den översyn som nu sker.</pre><pre>Jag måste emellertid ta upp frågan om rasism och\r\nfrämlingsfientlighet. Efter att ha läst Sven\r\nLindqvists bok Utrota varenda jävel om det\r\neuropeiska arvet, sökte jag vårt eget historiska arv.\r\nJag hittade soldatinstruktionen med titeln Vårt\r\nfädernesland och dess försvar. Instruktionen kom\r\nut 1930 och ersattes först 1952. I inledningskapitlet\r\nhandlar det om den nordiska folkstammen, och där\r\nslås följande fast: ''Det är i folkets rasegenskaper\r\nsom vår förmåga och kraft ytterst bottnar. Därför\r\nutgör blandning med en icke likvärdig ras en av de\r\nstörsta farorna för ett högtstående folk. Det kan\r\nbetyda kulturell och ekonomisk tillbakagång.''</pre><pre>Tusentals värnpliktiga blev ordervägen upplysta om\r\nden rena svenska rasens överlägsenhet och faran\r\nmed rasblandning.</pre><pre>Innan man kunde skilja på arvets och miljöns\r\npåverkan, frodades fördomar och drömmar, även\r\nhär i Sverige, om att kunna framavla\r\növermänniskan. Det som i dag betraktas som\r\ngalenskaper, ansågs för inte så länge sedan vara\r\nhögsta vetenskap.</pre><pre>Med denna återblick vill jag säga att när man\r\ndiskuterar rasism och främlingsfientlighet och\r\nåtgärder för att motverka dem, är det viktigt att inte\r\nblunda för det sociala miljöarv som vi i Sverige och\r\nandra europeiska länder faktiskt har. Det finns\r\nsäkert en del män i denna kammare som har fått\r\ndenna utbildning.</pre><pre>Herr talman! Det går lättare att möta fördomar om\r\nman vet varifrån de kommer.</pre><pre>Anf. 13  RUNE BACKLUND (c) replik:</pre><pre>Herr talman! Berith Eriksson hänvisar till de\r\nuttalanden som har gjorts från JO och DO när det\r\ngäller den hårda kritik som invandrarverket har\r\nfått. De uttalanden som har gjorts från JO har lästs\r\nmycket noga på invandrarverket, inte minst av\r\ninvandrarverkets styrelse. Jag kan konstatera att\r\nJO i flera fall har noterat att det har varit en mycket\r\nsvår situation för verket i samband med\r\nomorganisationen 1989 och en kraftig ökning av\r\nantalet asylsökande som skapade problem och\r\nledde till att misstag begicks. JO har haft förståelse\r\nför att verket har haft en pressad situation. Men\r\nman har självfallet uppmanat verket att se över sina\r\nrutiner. Det har också skett med anledning av JO:s\r\nuttalanden.</pre><pre>Berith Eriksson skall kanske därför inte gå bakåt i\r\ntiden så mycket när hon tittar på hur\r\ninvandrarverket arbetar, utan i stället titta på hur\r\ndet nu fungerar när invandrarverket har fått tid på\r\nsig att få rutinerna att fungera. Inte minst sedan\r\nman har övergått till en decentralisering av\r\norganisationen när det gäller asylbyråer och annat\r\nhar det blivit en bättre hantering av många av de\r\nfrågor som Berith Eriksson har tagit upp och där\r\nhon tidigare varit kritisk.</pre><pre>Jag tycker att vi skall hålla oss till den verklighet\r\nsom för närvarande råder inom flyktinghanteringen\r\noch flyktingmottagandet och inte hänvisa så mycket\r\ntill det som är historia.</pre><pre>Anf. 14  BERITH ERIKSSON (v) replik:</pre><pre>Herr talman! Fortfarande vänder sig lika många\r\nmänniskor -- advokater, asylsökande och\r\nmänniskor som arbetar med asylsökande -- till\r\npolitiker om dessa ärenden. Jag vet därför inte om\r\njag kan hålla med om att det har skett särskilt stora\r\nförändringar i hanteringen. I mitt\r\ninledningsanförande hänvisade jag till vad\r\ndiskrimineringingsombudsmannen hade sagt när\r\ndet gällde att tillföra invandrarverket juridisk\r\nkompetens. Den frågan och andra brister som jag\r\ntog upp kvarstår således.</pre><pre>Jag vill passa på att ta upp ett mycket oroande\r\nfenomen, nämligen urvattningen av lagarna. Det\r\nfinns anledning att fråga hur många flyktingar som\r\negentligen är konventionsflyktingar men som får\r\nuppehållstillstånd av humanitära skäl. Detta får till\r\nföljd att den statistik som vi får del av i högsta grad\r\när bedräglig. Den kan sedan användas av\r\nmänniskor som vill påstå att merparten av dem som\r\nsöker sig till Sverige har en sämre flyktingstatus.\r\nExempel på denna urvattning finns i överflöd.</pre><pre>Ett exempel är ett uttalande om att en person har\r\nblivit torterad bara en gång.</pre><pre>Ett annat exempel är en iranier som hade suttit tre\r\når i iranskt fängelse och som fortfarande var\r\nfunktionär i ett förbjudet politiskt parti. Om\r\nhonom sade man att det ju var ett tag sedan han satt\r\ni fängelse.</pre><pre>Risken är att vi på denna nivå drabbas litet grand\r\nav det s.k. bombflygarsyndromet -- att man inte\r\nkommer tillräckligt nära de asylsökande, alltså inte\r\ntillräckligt nära lidandet, för att förstå vilken\r\nverkan olika typer av hantering har -- och framför\r\nallt av det schablonmässiga som fortfarande finns\r\nkvar.</pre><pre>Anf. 15  RUNE BACKLUND (c) replik:</pre><pre>Herr talman! Jag kan försäkra Berith Eriksson att\r\njag inte lider av bombflygarsyndromet när det\r\ngäller denna fråga. Jag har dagligen kontakt med\r\närenden som rör olika asylsökande och andra\r\närenden som behandlas av invandrarverket och\r\nutlänningsnämnden. Jag har haft anledning att gå\r\nganska djupt in i många av dessa ärenden.</pre><pre>Jag säger återigen att jag tycker Berith Erikssons\r\nkritik av invandrarverket är något svepande. Hon\r\nhänvisar till DO. Men det är bara att konstatera att\r\nverkets överdirektör, Per-Erik Nilsson, besitter en\r\nhög juridisk kompetens, det är alla överens om.\r\nRäcker det inte för Berith Eriksson att duktiga\r\njurister är anställda på verket? Vilken kompetens\r\när det annars som Berith Eriksson egentligen\r\nefterlyser?</pre><pre>Jag anser att Berith Eriksson använder påståenden\r\noch uttalanden som gjordes om förhållandena på\r\nverket men som ligger ett par år tillbaka i tiden. Det\r\nhar hänt väldigt mycket sedan dess. Per-Erik\r\nNilsson har, sedan han kom till verket, arbetat\r\nmycket med att staga upp delar av hanteringen, att\r\nfå fram en praxissamling, som vi har kunnat se\r\nexempel på, att hjälpa till i arbetet med att få fram\r\nbra beslutsmotiveringar osv. Jag tycker att vi skall\r\ntitta på hur det ser ut i dag och inte titta så mycket\r\nbakåt i tiden. Det har skett en hel del förändringar\r\nunder de senaste två åren.</pre><pre>Förste vice talmannen anmälde att Berith Eriksson\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 16  INGELA MÅRTENSSON (fp):</pre><pre>Herr talman! Dagens betänkande grundar sig på\r\ndels en proposition, dels en skrivelse från\r\nregeringen, dels motioner om invandrar-  och\r\nflyktingpolitiken.</pre><pre>Jag skulle vilja börja med regeringens skrivelse. Jag\r\ntycker att den är utmärkt. Den ger en omfattande\r\ninformation om svensk invandrar-  och\r\nflyktingpolitik. Det verkar som om ledamöterna i\r\nNy demokrati inte har bemödat sig att läsa igenom\r\nden eller annat material i i ämnet -- det har vi fått\r\nbelägg för tidigare i debatten -- annars hade de inte\r\nbehövt klaga på informationen eller debatten om\r\nflyktingpolitiken i en särskild reservation. Det som\r\när dunkelt i denna debatt är, precis som Rune\r\nBacklund sade, var Ny demokrati står och vilken\r\nalternativ flyktingpolitik man egentligen vill ha.</pre><pre>I regeringens skrivelse poängteras bl.a. att det i den\r\nsvenska flyktingpolitiken ingår ''internationellt\r\nagerande för att bidra till att internationella\r\nkonflikter motverkas och löses och för att\r\nrespekten för mänskliga rättigheter upprätthålls''.</pre><pre>Detta är en mycket viktig punkt i flyktingdebatten\r\nsom borde framhållas alltmer. Tyvärr ser världen\r\ninte ut på ett sådant sätt att vi kommer undan\r\nproblemet med flyktingar. Människor tvingas på\r\nflykt på grund av de konflikter som råder. Inte\r\nminst när det gäller det forna Jugoslavien får man\r\nju i hela Europa dagligen bevis på vilka problem\r\nsom råder. Men det är tydligen inte alla som har\r\nuppfattat problemen på denna punkt.</pre><pre>Förutom den allvarliga och djupt tragiska konflikt\r\nsom uppstått efter kommunismens sönderfall ökar\r\nklyftorna mellan de rika och de fattiga länderna i\r\nvärlden. UNDP:s senaste rapport visar tydligt på\r\norättvisorna i världen. En femtedel av världens\r\nbefolkning, dvs. 1 miljard människor, förbrukar\r\n80 % av jordens resurser, medan 80 % av\r\nbefolkningen, dvs. 4 miljarder människor, skall\r\ndela på 20 %. De här klyftorna mellan fattiga och\r\nrika länder ökar. Fattigdomen i sig leder till\r\nkonflikter, vilka i sin tur leder till att människor\r\ntvingas på flykt. Därför måste det till en annan\r\nfördelning när det gäller jordens resurser.</pre><pre>Västeuropa kan inte bygga ett ''Festung Europa'' --\r\nen ofta använd benämning. Det finns en tendens i\r\ndag till att fixera debatten till Europas struktur.\r\nDen globala solidariteten har kommit på undantag.\r\nVi måste se de globala sammanhangen. Om vi inte\r\ngör det kommer ännu större problem att uppstå,\r\nt.ex. med massvandringar.</pre><pre>De rika europeiska länderna bör också ta ett större\r\nansvar för de flyktingar som finns i dag. Sverige bör\r\nvara pådrivande när det gäller att skapa en\r\ngemensam human och generös flyktingpolitik i\r\nEuropa. Nu finns det, tyvärr, tendenser åt det\r\nandra hållet, dvs. till en ökad restriktivitet. Vi i\r\nSverige har ju fått ett nytt parti i riksdagen som har\r\nblivit invalt på en främlingsfientlig politik. Det som\r\ni stället behövs, och här citerar jag återigen från\r\nregeringens skrivelse, är ''internationellt samarbete\r\nför en solidarisk ansvarsfördelning och för att\r\nstärka flyktingars rättsliga skydd''.</pre><pre>Tyskland och Österrike har planer på ett\r\nvisumtvång. Jag är osäker på om man verkligen har\r\nfattat beslut om visumtvång eller om man planerar\r\nför ett sådant. Debatten finns i alla fall om att\r\nvisumtvång skall införas för flyende jugoslavier.\r\nMen flyktingar kan inte på samma sätt som när det\r\när fråga om turister avkrävas visum eller andra\r\nresedokument. Det ligger i flyktingens situation att\r\nså är fallet. I dag har invandrarverkets chef\r\nföreslagit att Sverige skall följa Tysklands och\r\nÖsterrikes exempel. Det tycker jag vore djupt\r\ntragiskt. Det är just en sådan här situation som\r\nkräver att det förekommer ett samarbete i Europa\r\noch att det finns en internationell samordning av\r\nasylpolitiken.</pre><pre>Den ökande främlingsfientligheten i Europa är\r\nskrämmande. Det är obegripligt att nazistiska\r\nvärderingar kan få ny grogrund. Många hade\r\nhoppats att det, med kännedom om vad som hände\r\ni Nazityskland och med tanke på den ökade\r\ndemokratin i Europa, inte skulle finnas någon\r\ngrogrund för den här typen av värderingar. Tyvärr\r\nhar vi inte en sådan situation.</pre><pre>Det viktiga är att vi reagerar på rasism och\r\nfrämlingsfientlighet var dessa än uppstår. Den våg\r\nav illdåd mot flyktingar och invandrare som bröt\r\nfram i höstas i Sverige väckte avsky och förtvivlan\r\nhos många svenskar. Det kom till uttryck i en\r\nmängd manifestationer. Denna solidaritet som\r\nmånga känner med människor som är på flykt\r\nkommer oftast inte till uttryck i massmedia. I stället\r\nförekommer där sensationella skriverier om illdåd\r\nosv. Kampen mot rasismen och\r\nfrämlingsfientligheten måste ständigt pågå, inte\r\nbara när media tycker att det är intressant att skriva\r\nom dem. Det är bra att det nu avsätts medel för det\r\nhär viktiga opinionsarbetet.</pre><pre>Ny demokratis motioner späder på\r\nfrämlingsfientligheten. En av de värsta motionerna\r\nhandlar om ungdomars diskriminering gentemot\r\nflyktingar och andra invandrare. Ny demokrati\r\nföreslår här lagstiftning. Om det är några som har\r\nsvårt att etablera sig i samhället är det, precis som\r\nRune Backlund här sade, invandrarungdomarna.\r\nTänk om Ny demokrati kunde engagera sig för\r\nderas möjligheter att erövra en plats i samhället!</pre><pre>Peter Kling talade om tillgången till en bostad och\r\nsade att invandrarna går före i bostadskön. Men\r\nsituationen på bostadsmarknaden har förändrats.\r\nHar ni i Ny demokrati inte noterat det heller?</pre><pre>Motion Sf615 är, tycker jag, en skam för Sveriges\r\nriksdag. Den är det tydligaste exemplet på hur Ny\r\ndemokrati vill utmåla invandrare i Sverige som\r\nnågot negativt för vårt samhälle. Ny demokrati vill\r\nsprida bilden av invandrare som kommer hit och\r\nsom skor sig på det svenska samhället, illegalt eller\r\nlegalt. Den enda ljuspunkten i Ny demokratis\r\nagerande är, som jag ser saken, att man tar avstånd\r\nfrån John Bouvins motion.</pre><pre>Så vill jag ta upp en fråga som inte finns med i det\r\nbetänkande som vi i dag behandlar. Det gäller\r\nfrågan om förvar av barn. Vi i Folkpartiet\r\nliberalerna anser inte att det är förenligt med en\r\nhuman flyktingpolitik att låsa in flyktingbarn. Det\r\ntycker inte socialstyrelsen heller som har gjort en\r\nutredning i detta avseende. Man konstaterar att\r\nflyktingbarn far väldigt illa av att vara inlåsta. Barn\r\npå flykt har ju många traumatiska händelser bakom\r\nsig. Att i det läget bli satt i fängelse är i högsta grad\r\ninhumant.</pre><pre>Vi i Folkpartiet har länge protesterat mot att man\r\ntar barn i förvar. När utlänningslagen 1989\r\nändrades blev det också en ändring, på förslag från\r\nden socialdemokratiska regeringen, beträffande\r\nmöjligheterna att ta vuxna i förvar. Vi varnade då\r\noch sade att det här skulle skulle leda till att också\r\nbarn i ökad utsträckning togs i förvar. Maj-Lis\r\nLööw, som då var invandrarminister, garanterade\r\natt det inte skulle ske. Men det är att konstatera att\r\ndet blev precis som vi befarade. Det finns statistik\r\npå detta. Rikspolisen har gjort en undersökning\r\nsom visar att det, om man jämför perioden juli--\r\noktober 1988 med motsvarande period 1991, var 59\r\nbarn som togs i förvar 1988 och 286 år 1991. Det är\r\nprecis tvärtemot vad riksdagen har uttalat,\r\nnämligen att barn bara i undantagsfall skall tas i\r\nförvar.</pre><pre>Nu har vår nya invandrarminister Birgit Friggebo\r\nkommit med förslag till riksdagen om förbud\r\nbeträffande förvar av flyktingbarn. Avsikten var att\r\nriksdagen skulle fatta beslut före sommaren. Men i\r\nutskottet har Socialdemokraterna och Ny\r\ndemokrati, som yrkar avslag på förslaget, lyckats\r\nfördröja proceduren genom att förslaget skickas ut\r\npå remiss. Vi menar att den här debatten inte är ny.\r\nDebatten om förvar av barn har pågått länge, och\r\ndet är väl känt vilka effekter det här har på barnen.\r\nÄven de som vill att förslaget skall ut på remiss\r\nkänner till förhållandena. Det skulle således inte ha\r\nvarit problematiskt för riksdagen att fatta beslut\r\nföre sommaren om förbud mot förvar av barn. För\r\nflyktingbarnens skull beklagar jag att vi inte kan\r\nfatta ett sådant beslut i dag.</pre><pre>När det sedan gäller Folkpartiets politik utgår jag\r\nfrån att invandrarministern senare går upp i\r\ndebatten.</pre><pre>Helt kort vill jag bara kommentera Maud\r\nBjörnemalms fråga om vad vi har för planer när det\r\ngäller den situation som råder i dag med så många\r\njugoslaviska flyktingar. Det är självfallet inte så lätt\r\natt i en krissituation -- det är faktiskt fråga om en\r\nsådan -- exakt veta hur man skall bete sig. Hela\r\nflyktingmottagningen är ju sådan att det gäller att\r\nha en flexibel organisation, så att det är möjligt att\r\nmöta olika krissituationer.</pre><pre>Jag antar att Socialdemokraternas förslag går ut på\r\natt undantagsparagrafen skall utnyttjas och att det\r\nskall vara en restriktivare asylpolitik -- det är ju vad\r\nsom hände 1989 i och med luciabeslutet, då\r\nsituationen inte alls var som den är i dag. Jag antar\r\natt det är Maud Björnemalms förslag.</pre><pre>Vi menar att man på något sätt måste försöka\r\nbemöta situationen. Också genom ett\r\ninternationellt samarbete måste man försöka finna\r\nlösningar på den väldigt svåra situation som nu\r\nråder.</pre><pre>När det gäller förändringar vill jag säga att nog har\r\ndet kommit förslag till sådana. Socialdemokraterna\r\nförsöker stoppa flera av förslagen, och det beklagar\r\nvi verkligen. Det tar ju ett tag innan\r\nflyktingpolitiken kan förändras. Men det är\r\nFolkpartiets ambition att det skall bli en större\r\nrättssäkerhet och en bättre ordning i fråga om de\r\nasylsökandes förhållanden.</pre><pre>Anf. 17  PETER KLING (nyd) replik:</pre><pre>Herr talman! Ingela Mårtensson påstod att det är\r\nstora problem i världen. Det vet alla utan att Ingela\r\nMårtensson behöver påstå detta. Men jag vill påstå,\r\nIngela Mårtensson, att vi inte kan hjälpa alla genom\r\natt ta hit dem. Även Ingela Mårtensson måste\r\nförstå att det inte går.</pre><pre>Vi blir betraktade som rasister i Ny demokrati. Vi\r\npåstås vara flyktingfientliga och allt sådant. Det är\r\nsnarare tvärtom. Vi ser humant på problemet.</pre><pre>Jag skall ta ett litet exempel som kanske får Ingela\r\nMårtensson att tänka till litet grand. Det är\r\nnämligen framför allt Folkpartiet som har skapat\r\nden här situationen i Sverige, dvs. att vi har kommit\r\ndit där vi är i dag när det gäller\r\nflyktingfientligheten.</pre><pre>Låt oss säga att vi här i Sverige har en regim som\r\ndet inte går att leva under. Jag flyr med min familj\r\ntill Tyskland. Jag har jobbat som elektriker i\r\nSverige. Jag kommer till Tyskland med mina tre\r\nbarn. Jag blir med min familj satt i en flyktingsluss\r\nsju, åtta, nio månader och sedan ytterligare tre år i\r\nen flyktingförläggning i väntan på besked om min\r\nasylansökan.</pre><pre>Det jag vill när jag kommer till Tyskland är givetivs\r\natt få komma ut och jobba som elektriker, skaffa\r\nmig en bostad och komma in i det tyska samhället\r\nså snabbt som möjligt. Det är vad jag vill.</pre><pre>Efter tre fyra år får jag i bästa fall min ansökan\r\nbeviljad och får stanna i Tyskland. Då skall jag\r\nplaceras i en kommun, låt oss säga Hamburgs\r\nkommun, med min familj. Då skall jag lära mig\r\ntyska, efter tre år. Vad gör jag då? Jo, jag läser\r\ntyska tre timmar om dagen. Resten av tiden är jag\r\nute och fikar med andra svenskar. Bert Karlsson är\r\nockså där med sin familj, för han har också flytt från\r\nSverige. Vi träffas.</pre><pre>Vad tror då Ingela Mårtensson att tysken säger när\r\nhan kommer från fabriken och ser oss svenskar sitta\r\npå kaféet och fika? Jo, han säger förstås: ''Djävla\r\nsvenskdjävlar.'' -- Ursäkta mig, herr talman! --</pre><pre>Detta är konsekvensen. Det är sådan politik som vi\r\nhar drivit i Sverige. Vi har kommit dithän att\r\nsvenskarna skäller på utlänningarna. Men det är\r\ninte det vi skall göra. Vi skall skälla på politiker och\r\ndet system som har skapat den här situationen.</pre><pre>Beträffande hemspråksundervisningen vill jag säga\r\natt jag när jag kommer till Tyskland som flykting låt\r\noss säga att jag har flytt från Sverige -- lär mina barn\r\nsvensk kultur. Jag lär dem svenska språket m.m.,\r\nmen det jag vill lära dem först och främst är tyska.</pre><pre>Det är inte så konstigt att de flyktingar som\r\nkommer hit inte kan komma in i samhället när de\r\nskall lära sig hemspråket först och främst, i stället\r\nför att komma in i samhället och lära sig svenska.</pre><pre>(Applåder)</pre><pre>Anf. 18  INGELA MÅRTENSSON (fp) replik:</pre><pre>Herr talman! Jag menar inte heller att Sverige kan\r\nta emot all världens flyktingar. Det har vi i\r\nFolkpartiet aldrig påstått. Däremot menar vi att\r\näven vi måste delta i det solidariska arbetet med att\r\nta emot människor som är politiskt förföljda. Vi har\r\nskrivit under en FN-konvention om det. Jag undrar,\r\nPeter Kling, om Ny demokrati föreslår att vi inte\r\nlängre skall stå som undertecknare av den\r\nkonventionen. Skall vi dra oss undan det ansvaret?\r\nDet kanske vi skulle kunna få svar på. Det finns\r\nmånga dunkelheter när det gäller Ny demokratis\r\nflyktingpolitik.</pre><pre>Jag har inte påstått att Ny demokrati är rasistiskt.\r\nDäremot har jag påstått, och det står jag för, att Ny\r\ndemokrati i valrörelsen bedrev politik på ett sådant\r\nsätt att man strök dem med främlingsfientliga\r\nåsikter medhårs och på det viset fick röster.</pre><pre>Sedan kom påståendet att Folkpartiet har skapat\r\nden situation som råder nu. Vi fick tyvärr inte\r\nregeringsansvaret förrän i höstas. Jag kan dela\r\nmycket av den kritik som Peter Kling tog upp i sitt\r\nexempel, som jag föstår skulle beskriva hur det är i\r\nSverige. Det finns mycket som bör rättas till. De\r\nlånga handläggningstiderna är någonting som hela\r\nriksdagen gång på gång har uttalat att vi måste\r\nförsöka få ned. Det är också inhumant mot de\r\nasylsökande att de får vänta så länge på besked.\r\nDet skapar stora problem.</pre><pre>Därefter kom förslag om att man skall kunna få\r\narbeta. Nu är arbetssituationen inte sådan att det\r\nhjälper de asylsökande så mycket, men det finns\r\nfortfarande mycket att göra på den punkten.</pre><pre>När det gäller hemspråken, som vi egentligen inte\r\nskall behandla nu, delar jag heller inte den kritik\r\nsom framförs eller åsikten att det inte skulle finnas\r\nnågon hemspråksundervisning. Tvärtom tror jag att\r\ndet är mycket viktigt att barnen, när de kommer till\r\nett annat land, får möjligheter att också fördjupa\r\nsig i ett hemspråk, så att de på det viset kunna\r\nfungera i det nya landet.</pre><pre>Anf. 19  PETER KLING (nyd) replik:</pre><pre>Herr talman! Ingela Mårtensson talar om FN-\r\nkonventionen. Jag hoppas att Finland, Norge,\r\nDanmark, Tyskland och övriga Europa också har\r\nskrivit på denna konvention. Men de tar på långt\r\nnär inte in så många flyktingar som vi gör i\r\nförhållande till folkmängden.</pre><pre>Skall vi dela på solidariteten, skall vi givetvis ha lika\r\nregler och ta in proportionellt lika många. Det kan\r\njag hålla med om. Men då får vi ändra våra regler\r\ndrastiskt i Sverige.</pre><pre>Att människor röstade på oss bara för att vi\r\nframförde våra åsikter betyder kanske att\r\nmänniskor tycker som vi. Det är väl inte så\r\nkonstigt. Folkpartiet kanske t.o.m. kan vara med\r\npå en kvotering, om vi skall gå efter FN-\r\nkonventionen. I så fall är vi överens.</pre><pre>Sedan vill jag tala om hemspråksundervisningen.\r\nDen tas faktiskt upp i vår motion, som skall\r\nbehandlas här i dag. Men Ingela Mårtensson\r\nkanske inte har läst motionen som vi skall rösta om\r\nsenare. Där tar vi upp hemspråksundervisningen,\r\nså vi kan faktiskt diskutera den frågan under det här\r\nbetänkandet. Jag skulle vilja råda Ingela\r\nMårtensson att när hon är ute tala med utlänningar\r\nom vad de tycker om hemspråksundervisningen.\r\nGör det! Tala med taxichaufförer, tala med sådana\r\nsom har varit här 10--15 år. De säger precis samma\r\nsak som vi: Den hämmar oss när vi vill komma in i\r\ndet svenska samhället. Vi vill lära oss svenska. Men\r\nvi har våra seder och bruk och vår kultur. Självklart\r\nskall de ha det.</pre><pre>Anf. 20  INGELA MÅRTENSSON (fp) replik:</pre><pre>Herr talman! När det gäller FN-konventionen vill\r\ntydligen Ny demokrati i alla fall att vi skall kvarstå\r\nsom undertecknare och acceptera de åtagandena,\r\neller hur? Då har vi också skrivit på att vi skall ställa\r\nupp för människor på flykt, som är politiskt\r\nförföljda. Då kan vi inte säga: stopp, här går en\r\ngräns. Nu har vi fyllt kvoten, nu tar vi inte in fler.\r\nVi är skyldiga, enligt konventionen, att behandla\r\nansökningarna om asyl från dem som kommer hit.\r\nOm de har behov av asyl har vi också ställt upp på\r\natt vi skall ge dem det. Det tycker jag att vi borde\r\nvara överens om.</pre><pre>Enligt svensk utlänningslag har vi sagt att vi också\r\nskall ställa upp för de facto-flyktingar och\r\nkrigsvägrare. Det är möjligt att ni inte ställer upp\r\npå den delen. Men Folkpartiet tycker att det är\r\nmycket viktigt att vi har en generell flyktingpolitik.\r\nDå måste vi också se till de facto-flyktingar och\r\nkrigsvägrare.</pre><pre>Sedan har vi frågan om hemspråk. Jag känner\r\nmånga flyktingar och invandrare. Jag är minsann\r\ninte okunnig på det området. Jag har dessutom talat\r\nmed experter som har undersökt vad det betyder\r\nför barn att de har hemspråk. Det har stor\r\nbetydelse också för inlärandet av det svenska\r\nspråket. Om man inte får utveckla sitt eget\r\nmodersmål, får man svårare att sedan tillägna sig\r\nett nytt språk. Man har svårare att tillägna sig det\r\nabstrakta språket. Det gör att många\r\ninvandrarbarn är hämmade när det gäller att ta del\r\nav undervisning och att söka sig vidare upp till\r\nuniversitet och högskolor. Vi borde alla vara måna\r\nom att se till att de ungdomarna får en annan\r\nmöjlighet. Då är hemspråksundervisningen mycket\r\nviktig.</pre><pre>Förste vice talmannen anmälde att Peter Kling\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 21  MAUD BJÖRNEMALM (s) replik:</pre><pre>Herr talman! När folkpartister inte får sin vilja\r\nigenom blir de tydligen mycket sura. Nu tycker jag\r\ninte att vi skall behöva diskutera förvar av barn i\r\ndag i kammaren. Vi får anledning att göra det\r\nsenare.</pre><pre>Men jag vill ändå påminna Ingela Mårtensson om\r\natt det faktiskt var ett enigt utskott som beslöt att\r\nskicka den här propositionen på remiss. Ingela\r\nMårtensson deltog själv. Jag hörde då inga\r\nprotester från Ingela Mårtensson, och ingen annan\r\nhörde tydligen det heller.</pre><pre>Den här dåligt underbyggda propositionen skulle\r\ngå på remiss till ett flertal instanser för att utskottet\r\nskulle kunna få ett bra material att arbeta med, så\r\natt vi på ett sakligt sätt skulle kunna behandla den\r\nhär frågan. Att sedan Ingela Mårtensson och jag\r\ninte var överens om remisstidens längd tycker jag\r\när en helt annan sak.</pre><pre>Jag tycker också att det är rimligt, om man nu skall\r\nskicka en proposition på remiss, att\r\nremissinstanserna får en hygglig tid på sig att\r\nbehandla förslaget. Sedan tycker jag att den här\r\nfrågan kan vara slutdiskuterad, i alla fall för\r\nögonblicket. Vi får anledning att diskutera\r\nsakfrågan i höst, när propositionen kommer upp till\r\nbehandling.</pre><pre>Anf. 22  INGELA MÅRTENSSON (fp) replik:</pre><pre>Herr talman! Maud Björnemalm säger att vi har\r\nsura miner därför att vi inte får igenom vår politik.\r\nDet är inte fråga om sura miner. Maud Björnemalm\r\nfrågade vilka förändringar som vi vill åstadkomma.\r\nDet här förslaget innebär en sådan, som vi har\r\nslagits för länge, nämligen ett förbud mot förvar av\r\nbarn. När nu förslaget kommer till riksdagen ställer\r\nSocialdemokraterna inte upp utan yrkar avslag på\r\npropositionen.</pre><pre>Jag har inte motsatt mig någon remissomgång,\r\neftersom jag insåg att det fanns en majoritet för en\r\nsådan. Däremot ansåg jag att man skulle kunna\r\ngöra det under våren, så att vi kunde fatta beslut\r\noch införa ett förbud mot förvarstagande av barn.\r\nJag anser att det är mycket angeläget med tanke på\r\natt så många barn tas i förvar. Det har varit en\r\nökning, som jag nämnde tidigare i mitt inlägg, från\r\n1988 och fram till nu. Det handlar om väldigt\r\nmånga barn. Därför är det viktigt att ett förbud\r\ninförs så snart som möjligt. Jag beklagade\r\nfördröjningen i mitt anförande tidigare.</pre><pre>Anf. 23  MAUD BJÖRNEMALM (s) replik:</pre><pre>Herr talman! Låt mig påminna Ingela Mårtensson\r\nom att det inte är ett förbud som ni föreslår. I den\r\nproposition som regeringen nu har lagt fram\r\nföreslås faktiskt att man får ta barn i förvar vid\r\ndirektavvisning. 90 % av alla barn som tas i förvar\r\ntas i förvar i samband med direktavvisning. Det vi\r\ndiskuterar är de återstående 10 procenten.</pre><pre>Anf. 24  INGELA MÅRTENSSON (fp) replik:</pre><pre>Herr talman! Om Maud Björnemalm inte tycker att\r\ndet är fråga om en ändring av någon större\r\nomfattning, förstår jag inte varför ni yrkar avslag på\r\npropositionen. Vi får väl återkomma till frågan\r\nsenare.</pre><pre>Förste vice talmannen anmälde att Maud\r\nBjörnemalm anhållit att till protokollet få\r\nantecknat att hon inte ägde rätt till ytterligare\r\nreplik.</pre><pre>Anf. 25  BERITH ERIKSSON (v) replik:</pre><pre>Herr talman! Även om Maud Björnemalm inte vill\r\natt vi skall diskutera frågan längre, har jag\r\nanledning att påpeka att om vi hade haft rösträtt i\r\nutskottet hade en ytterligare begränsning av\r\nförvarstagande av barn inte fördröjts genom en\r\nlång remissrunda. Om man har flytt från sitt eget\r\nland för att inte riskera fängelse, skall man väl inte\r\nbehöva gömma sig i vårt land inför risken att bli\r\ninlåst.</pre><pre>Jag vill fråga Ingela Mårtensson om hon inte håller\r\nmed om att vi faktiskt inte hämtar flyktingar till det\r\nhär landet, detta med tanke på den debatt som varit\r\ntidigare i kammaren. Det gör vi med människor\r\nsom tas in som kvotflyktingar, men jugoslaverna\r\nhämtar vi inte hit.</pre><pre>Jag undrar också, efter att ha lyssnat på debatten i\r\ndag, om jag inte får föreslå Ingela Mårtensson att\r\nvi till hösten startar cirkelverksamhet när det gäller\r\nstudier av internationella konventioner och svensk\r\nflyktingpolitik.</pre><pre>Anf. 26  INGELA MÅRTENSSON (fp) replik:</pre><pre>Herr talman! Jag håller helt med om att vi inte\r\nhämtar hit flyktingar. Jag reagerade tidigare när Ny\r\ndemokratis representant talade om att sortera ut\r\nflyktingar, importera kriminalitet osv. Man\r\nanvände ett språk om flyktingar som jag tyckte var\r\nmycket stötande. Här är det fråga om solidaritet,\r\natt vi skall ställa upp för människor som har det\r\nsvårt.</pre><pre>Jag tycker också att det vore bra om vi kunde ha en\r\nordentlig diskussion om vad flyktingbegreppet\r\negentligen står för. Nog behöver vi diskutera frågan\r\noch sätta oss in i den bättre.</pre><pre>Anf. 27  MAJ-LIS LÖÖW (s):</pre><pre>Herr talman! När jag gick till den här debatten var\r\ndet inte särskilt många anmälda på talarlistan.\r\nListan har visst fyllts på vartefter. Jag gjorde då en\r\nreflexion. I en situation som den vi har i dag i\r\nflyktingmottagandet och efter en vinter med\r\nkanske den våldsammaste debatten någonsin kring\r\nrasism och främlingsfientlighet och i en tid då fler\r\ninvandrare än någonsin drabbas av växande klyftor\r\ni samhället och arbetslöshet var det inte mer än en\r\ntimme och tjugotvå minuter anmäld talartid i\r\ndebatten. Två partier hade inga företrädare alls\r\nanmälda på talarlistan. Sten Andersson i Malmö är\r\nvisserligen en flitig debattör, men han är knappast\r\ntalesman för Moderaterna i denna fråga. Kds lyser\r\nmed sin frånvaro.</pre><pre>Är det av ointresse som det är så här litet anmäld\r\ntid, även om debatten drar ut på tiden när det hettar\r\ntill i replikerna? Knappast beror det på intresse. Jag\r\ntror att det finns ett mycket stort intresse för dessa\r\nfrågor. Beror det på att debatten förs någon\r\nannanstans, så att vi inte behöver föra den här?\r\nNej, knappast det heller, det är ganska sparsamt\r\nmed debattartiklar osv. om dessa frågor. I själva\r\nverket är det antagligen så, som det alltid varit i\r\ndenna kammare, att det finns en enighet om dessa\r\nfrågor, vilket gör att det inte blir någon våldsam\r\ndebatt. Även om debatten nu dragit ut på tiden, är\r\nden i alla fall ganska stillsam.</pre><pre>Det har varit ett värde i att vi har haft en stor\r\nenighet om dessa frågor i denna kammare. Vi har\r\nkunnat peka på den politiska enigheten om de stora\r\ndragen i invandrar-  och flyktingpolitiken. Det har\r\nnaturligtvis i detta legat en viss ödmjukhet inför\r\nsvårigheterna.</pre><pre>Det finns två partier i denna kammare som inte har\r\nvelat medge denna värdegemeskap. Det är Ny\r\ndemokrati och Folkpartiet. Dessa bägge partier\r\ntycker, från helt olika utgångspunkter, att de vet\r\nbättre och kan bättre. Jag kan inte erinra mig någon\r\ngång när vi var i regeringsställning och hade\r\ndebatter här att de folkpartistiska debattörerna\r\nkunde förmå sig till att erkänna att det fanns en\r\nvärdegemenskap i dessa frågor med det största\r\npartiet i riksdagen.</pre><pre>Därför förutsåg vi att det skulle bli en ny politik, att\r\ndet skulle hända någonting på det här området. Jag\r\nhar nu från åskådarplats försökt hitta det nya. Det\r\nhar nämnts att decemberbeslutet har upphävts. Det\r\nhade jag förutskickat redan i början av förra året.\r\nFramför allt var det mycket omdiskuterat i\r\nvalrörelsen. Jag sade då att det säkert blir en\r\nsituation framåt hösten då det blir möjligt att\r\nupphäva decemberbeslutet.</pre><pre>Skyddsbehovet skall numera gälla som skäl för asyl.\r\nDet framställs som en nyhet. Jag har svårt att se att\r\ndet skulle vara någon nyhet. Hela lagen och\r\nkonventionen bygger på det -- för övrigt byggde\r\näven decemberbeslutet på det.</pre><pre>Väntetiden skall inte räknas som ett starkt\r\nhumanitärt skäl. Det är i och för sig en nyhet. Det\r\när också det som förvånat mig mest. Jag kan erinra\r\nmig den ena ledande folkpartisten efter den andra\r\nsom var upprörd över att inte väntetiderna fick\r\nspela in i de enskilda ärendena som ett humanitärt\r\nskäl.</pre><pre>En annan sak som är ny, trodde vi, är det här med\r\nbarn i förvar. Till vår förvåning ser vi nu att det\r\nförslag som, som mycket riktigt har påpekats, skall\r\ndiskuteras senare gäller 10 % av barnen i förvar,\r\n90 % blir undantagna.</pre><pre></pre><pre>Väntetiderna skall förkortas, heter det. Ja, vem har\r\ninte försökt det och givit mer och mer resurser? Jag\r\nkan försäkra att Birgit Friggebo inte är den enda\r\ninvandrarminister som har återkommit i budget-\r\noch tilläggspropositioner med begäran om mer\r\npengar till handläggare, till flyktingförläggningar,\r\ntill polisen, till invandrarverket och till\r\nregeringskansliet. Nu gäller det pengar till den nya\r\ninvandrarnämnden.</pre><pre>Frivilligorganisationerna skall få en mer aktiv roll i\r\nflyktingmottagandet. Det skall bli en aktivare\r\ntillvaro under väntetiden på förläggningarna,\r\nkanske också möjlighet att arbeta efter en viss tid.\r\nDet är sådant som vi resonerade kring i den\r\nproposition som drogs tillbaka av den nya\r\nregeringen.</pre><pre>Introduktionsersättningen till flyktingar får vi väl\r\nen proposition om snart. Den frågan diskuterades\r\nredan när vi införde det nya statsbidragssystemet\r\ntill kommunerna.</pre><pre>På punkt efter punkt fullföljs nu vad den tidigare\r\nregeringen gjorde. Jag tycker att det är helt okej.\r\nDet är okej att dra tillbaka en hel proposition och\r\nsedan droppa förslagen, med en viss variation efter\r\neget huvud. Det tillhör det politiska spelet, och jag\r\naccepterar att man gör så. Jag accepterar också att\r\ndet framställs som en nyhet det som tidigare ändå\r\nhar diskuterats i flera omgångar.</pre><pre>Det jag reagerar mot, när man nu fullföljer vår\r\npolitik och allt i stort sett blir vid det gamla, är att\r\ndet enda vi får höra från ansvarigt statsråd är att\r\nden gamla flyktingpolitiken var kaos, en röra. Jag\r\nläste i protokollet från interpellationsdebatten i\r\nmåndags att den var en sörja. Men vad är den då i\r\ndag i så fall, för allt är ju sig ganska likt?</pre><pre>FAR, asylkommittéernas riksorganisation, rasar\r\noch hoppar på den nya invandrarministern för att\r\nman tycker att hon fattar inhumana beslut. Det är\r\ningenting nytt i det.</pre><pre>Det händer saker ute i världen som gör att alla\r\nplaner kommer på skam när det gäller antalet\r\nplatser i flyktingförläggningar. Trots aldrig så goda\r\nambitioner kommer det i förlängningen\r\nförmodligen också att bli mycket svårt att få ner\r\nväntetiderna, därför att det har hänt saker ute i\r\nvärlden som gör att det strömmar människor hit.\r\nDet är ingenting nytt i det heller. Det har vi råkat\r\nut för tid efter annan.</pre><pre>Jag vill alltså inför allt detta ändå anbefalla en viss\r\nödmjukhet här i kammaren. Jag vill också peka på\r\nenigheten i de här frågorna.</pre><pre>Enigheten omkring flyktingpolitiken, sådan den\r\nhar varit i riksdagen, har haft ett värde i sig. Den\r\nhar också hållit väldigt mycket av rasismen och\r\nfrämlingsfientligheten stången. Det tycker jag att vi\r\nskall slå vakt om också i fortsättningen. Jag\r\ninbjuder Ny demokrati att komma med och\r\nbekänna sig till en sådan värdegemenskap.</pre><pre>Men en sak saknar jag. Jag skulle vilja veta vilken\r\nregeringens strategi är i det internationella\r\nsamarbetet. Nu har Rune Backlund talat om att det\r\när viktigt och att det står i propositionen och i\r\nbetänkandet. Ingela Mårtensson byggde praktiskt\r\ntaget hela sitt anförande på att vi måste utöka det\r\ninternationella samarbetet, globalt men också i\r\nEuropa, kanske inte bara i EG-perspektiv utan\r\nmed tanke på ett helt nytt Europa där de tidigare\r\nflyktingproducerade östländerna nu också är i\r\nmånga stycken flyktingmottagare, osv.</pre><pre>Men då vill jag veta: På vilken plattform grundar sig\r\nregeringens internationella och långsiktiga arbete?\r\nFinns det några nya principer? Den översyn som\r\nregeringen nu har beslutat om av\r\nflyktinglagstiftningen är vad jag förstår inte av den\r\ndigniteten. Den handlar om effektivisering,\r\nförbättring av rättssäkerheten och kanske en\r\nmöjlighet att få ner väntetiderna, och det är alldeles\r\nutmärkt.</pre><pre>Men vad vi försökte få en diskussion omkring med\r\nen principproposition till riksdagen och också tar\r\nupp i den socialdemokratiska reservationen till det\r\nhär betänkandet är: Kan vi diskutera några nya\r\nprinciper -- i en föränderlig värld måste man\r\nfaktiskt vara beredd att göra det -- för ett långsiktigt\r\ntänkande? Har den nya regeringen, eftersom den\r\ndrog tillbaka vår proposition, några nya tankar i\r\nden riktningen eller är allt bra som det är?</pre><pre>Vad försöker regeringen nu få andra länder med på\r\nnär det gäller en ny syn på vad som inryms i ett\r\nstarkt skyddsbehov, konventionsflyktingar, osv.?\r\nVad försöker man få andra länder att samarbeta\r\nomkring när det gäller anhöriginvandring, synen på\r\narbetskraftsinvandring m.m.?</pre><pre>Och framför allt: Om det finns några sådana tankar\r\nhos den nya regeringen, finns det i så fall något\r\nintresse att låta riksdagen ta del av dem, så att vi\r\nkan föra den långsiktiga diskussionen här i\r\nkammaren och också i fortsättningen eftersträva\r\nstor värdegemenskap och bred uppslutning i\r\ninvandrar- och flyktingfrågorna?</pre><pre>Anf. 28  GULLAN LINDBLAD (m) replik:</pre><pre>Fru talman! I anledning av Maj-Lis Lööws\r\npåpekande att det var få talare anmälda vill jag som\r\nutskottets ordförande säga att utskottsmajoriteten,\r\nsom består av företrädarna för de fyra\r\nregeringspartierna, har valt att följa talmannens\r\nrekommendation att utse en representant att föra\r\nutskottets talan, nämligen Rune Backlund.</pre><pre>Därför har såväl kds som Moderaternas\r\nrepresentanter avstått från att gå upp i debatten. Vi\r\nhar helt litat på att våra synpunkter skulle komma\r\nfram i det anförande som Rune Backlund har hållit.</pre><pre>Anf. 29  INGELA MÅRTENSSON (fp) replik:</pre><pre>Fru talman! Maj-Lis Lööw poängterade gång på\r\ngång att det råder enighet i debatten. Jag kände inte\r\nhelt igen mig, måste jag säga. Jag tycker nog att det\r\nhar varit en hel del oenighet i flyktingdebatten här\r\ni kammaren, men jag anser att det inte skall ses\r\nenbart som något negativt.</pre><pre>Det måste ju göras en kritisk granskning av\r\nregeringens politik, och alla partier måste ha\r\nmöjlighet att framföra sina synpunkter. Vi har\r\naldrig påstått att Folkpartiet liberalerna vet bäst i\r\nde här frågorna. Däremot har vi utnyttjat vår rätt\r\natt framföra våra synpunkter, och det tänker vi göra\r\näven i fortsättningen.</pre><pre>Maj-Lis Lööw klagar över att det inte har blivit\r\nnågon förändring, och det är ju litet märkligt. Maj-\r\nLis Lööw borde väl vara nöjd, eftersom hon anser\r\natt det är Socialdemokraternas politik som fullföljs.</pre><pre>I fråga om förvarstagande av barn finns det förslag\r\ntill förändring. Sedan beror det ju på, när förslaget\r\nkommer till kammaren, hur Vänsterpartiet\r\nförhåller sig, men i utskottet har\r\nSocialdemokraterna och Ny demokrati enats om att\r\nyrka avslag på propositionen. På så sätt kan de ju\r\ndå försöka sig på att fullfölja Socialdemokraternas\r\npolitik.</pre><pre>Jag instämmer i det påstående som gjorts tidigare\r\nav invandrarministern, att det har varit en rörig\r\nsituation inom flyktingpolitiken under senare tid\r\noch att man måste göra en hel del förändringar. Det\r\ngör man inte hur snabbt som helst, speciellt inte\r\nmed den anhopning av flyktingar eller asylsökande\r\nsom nu sker vid Sveriges gräns.</pre><pre>Jag undrar om inte Maj-Lis Lööw i den här\r\nsituationen skulle ha tillgripit samma metod som\r\n1989, när situationen inte alls var så svår som den\r\nfaktiskt är i dag. Då utnyttjade man en\r\nundantagsregel. Är det vad Maj-Lis Lööw förordar\r\ni dag också?</pre><pre>Anf. 30  MAJ-LIS LÖÖW (s) replik:</pre><pre>Fru talman! Nej, Ingela Mårtensson, jag klagade\r\ninte. Men det sades att det skulle bli en ny\r\nflyktingpolitik nu, och jag bara frågade: Var finns\r\nallt det nya? På punkt efter punkt kunde jag peka\r\npå att det i stort sett är ett fullföljande av den\r\ntidigare politiken.</pre><pre>Jag har full respekt för att man också kan ha olika\r\nuppfattningar om hur saker och ting skall lösas. Det\r\när klart att vi skall ha en debatt omkring de här\r\nfrågorna. Vi har haft en livlig debatt omkring de här\r\nfrågorna många gånger här i kammaren. Men i\r\nstora drag och i grunden har vi haft en\r\nvärdegemenskap här i riksdagen när det gäller en\r\ngenerös och humanitär flyktingpolitik och vårt\r\nglobala ansvar. Jag tycker att det har sitt värde att\r\npåpeka det, men Ingela Mårtensson fullföljer\r\nfolkpartiets linje och vill inte erkänna att det finns\r\nen värdegemenskap i de här frågorna.</pre><pre>Sedan till frågan om barn i förvar; vi skall diskutera\r\nden sedan. Jag vill be Ingela Mårtensson att läsa\r\nmotionen en gång till. Vi begär nämligen ett nytt\r\nförslag. Det betyder att vi måste avslå den\r\nproposition som i dag föreligger.</pre><pre>Anf. 31  INGELA MÅRTENSSON (fp) replik:</pre><pre>Fru talman! Det är inte så att Folkpartiet inte deltar\r\ni den värdegemenskap som finns här i riksdagen när\r\ndet gäller önskemålen om en generös och human\r\nflyktingpolitik, som vi också har uttryckt genom vår\r\nutlänningslag. Frågan är sedan hur man tillämpar\r\nden. Men jag kan hålla med om att vi i det stora\r\nhela i riksdagen ställer upp bakom en generös och\r\nhuman flyktingpolitik. Men det gäller också att\r\ntillämpa lagar och förordningar så att\r\nflyktingpolitiken blir generös och human.</pre><pre>Sedan har vi haft andra uppfattningar i vissa delar.\r\nJag skulle därför inte vilja påstå att vi står helt vid\r\nsidan av, som Maj-Lis Lööw försöker göra gällande\r\nnär hon pekar ut oss.</pre><pre>När det gäller förvar av barn har jag läst\r\nSocialdemokraternas förslag. Jag noterar att man\r\ninte vill ändra lagen. Då kan jag inte förstå annat\r\nän att man avvisar tanken på en förändring.</pre><pre>Anf. 32  STEN ANDERSSON i Malmö (m):</pre><pre>Fru talman! Jag har begärt ordet därför att jag har\r\nen motion som behandlas i det här betänkandet.</pre><pre>Först hade jag tänkt att klaga på statsrådet. När jag\r\ni går kväll och under förmiddagen i dag såg\r\ntalarlistan var statsrådet inte uppsatt på den, och\r\ndet betraktade jag som ytterst\r\nuppseendeväckande -- det här är den enda gången\r\npå året som vi i riksdagen diskuterar den här frågan\r\ni stort. Men nu ser jag att skadan är reparerad, och\r\njag skall inte spilla fler ord på det.</pre><pre>Sedan, fru talman, en liten principförklaring om\r\nvoteringar: Jag har en motion som behandlas i det\r\nhär betänkandet, men jag kommer inte att yrka\r\nbifall till den utan till utskottets hemställan. Det\r\nkan tyckas egendomligt -- vi hör ibland att det finns\r\navhoppare här och var som vill rösta för en motion\r\nsom ett annat parti har väckt.</pre><pre>I mitt parti, Moderata samlingspartiet, kommer vi\r\nfram till en gemensam uppfattning, som bestäms av\r\nmajoriteten. Det är ingen partiledning som\r\ndikterar, utan majoriteten bestämmer, och det får\r\nman acceptera. Sedan kan man driva sin\r\nuppfattning, men man kan inte i varje fråga där\r\nman inte helt delar majoritetens åsikt säga: Jag\r\nskall rösta som jag tycker. I ett extremläge kan det\r\ninträffa att vi har en majoritet med en rösts övervikt\r\nför en regering. Skulle det då stå varje individ fritt\r\natt hoppa av när frågan gäller att dra ned på en\r\nskola eller ett företag inom ens egen valkrets skulle\r\nhela den här verksamheten göra bankrutt.</pre><pre>Rubriken på det här betänkandet måste vara\r\nfelaktig, fru talman: ''Invandringar- och\r\nflyktingpolitiken''. Enligt vad jag förstår handlar\r\ndetta inte om invandringspolitik -- den ligger fast\r\nsedan tidigare. Vi har i dag en fri invandring från de\r\nandra nordiska länderna men icke från några andra\r\nländer. Det är ett fåtal människor som kommer från\r\nländer utanför Norden och som får jobba i Sverige.\r\nIbland kan det t.o.m. ta sig ganska så dramatiska\r\nuttryck.</pre><pre>För ett år sedan blev jag kontaktad av en person.\r\nHans bror, boende i England, engelsk medborgare\r\noch gynekolog, hade sökt ett jobb som läkare i\r\nNorrland. Han var gift med en meteorolog. Han\r\nsökte jobbet, och på det norrländska sjukhuset var\r\nman överlycklig -- man fick just den specialist man\r\nville ha. Men det fanns en hake. Man skulle först\r\nkontrollera med den statliga myndighet som\r\nbestämde i det här fallet. Och det blev tyvärr, fru\r\ntalman, tummen ned. Den typen av\r\ninvandringspolitik tycker jag inte att vi skall\r\nbehålla, utan den skall vi utvidga.</pre><pre>Sedan har det här i dag talats om -- jag tror det var\r\nRune Backlund som gjorde det -- 10 milj.kr. för\r\ninformation angående främlingsfientligheten.\r\nOkej, bara den kampanjen får en bättre effekt än\r\nden HIV-kampanj som vi har haft i Sverige de\r\nsenaste åren och där man har betalat uppemot\r\n200 milj.kr. för någonting som vi nu vet knappast är\r\nett problem för Sverige.</pre><pre>Jag hörde häromdagen en forskare säga att om vi\r\ninte fortsätter med den kampanjen tappar man\r\nrespekten för sjukdomen i de länder där man\r\ndrabbas av detta. Det är ungefär som att säga att vi\r\ni Sverige inte skall äta, därför att människor svälter\r\ni tredje världen. Logiken är inte glasklar.</pre><pre>Sedan, fru talman, vill jag dela ut litet beröm till\r\nFolkpartiet i den här frågan. Det är min bestämda\r\nuppfattning -- det står jag för, till varenda stavelse\r\noch kommatecken -- att det är det enda parti i\r\nriksdagen som helt och fullt står för sin uppfattning.\r\nVi andra gör det dessvärre inte. Folkpartiet\r\ninhöstar i och för sig inte några väljarsympatier för\r\nsina ställningstaganden i de här frågorna, men\r\nfolkpartisterna är trots allt ärliga -- vi andra är det\r\ninte. Går man i dag ut på stan -- t.ex.till Sergels torg\r\neller ut på Drottninggatan -- och frågar människor\r\nvad de tycker om svensk asyl- och flyktingpolitik\r\nframför de garanterat inte den uppfattning som en\r\nmajoritet i Sveriges riksdag står för.</pre><pre>Idag fick jag en tidning med information från\r\nriksdagen där det stod: All makt utgår från folket.\r\nDet finns vissa undantag från den regeln -- det\r\nbekräftar debatten i dag.</pre><pre>Jag har som sagt en motion i det här ärendet, men\r\nden har knappast berörts i betänkandet. Men jag\r\nbryr mig inte om det -- jag vet att den uppfattning\r\njag har framfört i motionen stöds av en betydligt\r\nstörre del av svenska folket än vad som framgår av\r\nställningstagandet i kammaren i dag. Att inte ens\r\nNy demokrati har kunnat köpa innehållet i den\r\nförvånar mig litet grand. Jag skulle gärna vilja ha en\r\nförklaring till det.</pre><pre>I december 1989 fattades det s.k. 13 december-\r\nbeslutet. Det innebar att man temporärt skulle\r\nbevilja asyl bara för flyktingar enligt\r\nGenèvekonventionens definition av flyktingskap.\r\nJag skall inte genera vare sig mig själv eller\r\nkammaren genom att tala om vad vissa ledande\r\npartiföreträdare tyckte om det beslutet. Men för ett\r\nhalvt år sedan ändrade man det beslutet och gick\r\ntillbaka till den tidigare asylpolitiken, som är unik i\r\nhela Europa.</pre><pre>Det är i dag helt klart att en majoritet av dem som\r\nunder de senaste åren beviljats asyl icke har varit\r\npolitiska flyktingar. Under åren 1988 t.o.m. 1991\r\nbeviljade vi 150 000 utlänningar rätt att bo i\r\nSverige.</pre><pre>För 65 000 av dem var besluten baserade på en\r\nsvensk lagstiftning som är liberalare än\r\nlagstiftningen i andra länder i Europa. 75 000 var\r\nsläktingar till dessa personer. Enbart 10 000, alltså\r\n7 %, var flyktingar enligt Genèvekonventionens\r\ndefinition. Och detta, fru talman, är inget\r\npåstående från Sten Andersson i Malmö; jag bara\r\nrefererar en artikel i Svenska Dagbladet i\r\nnovember i fjol, skriven av Christina Rogestam,\r\ngeneraldirektör och chef för invandrarverket.</pre><pre>Det har i denna debatt i dag talats om visumtvång.\r\nMan har krävt visumtvång därför att andra länder i\r\nEuropa i dag infört visumtvång för jugoslaviska\r\nmedborgare -- eller för dem som bodde i det\r\ntidigare Jugoslavien.</pre><pre>Det är lätt att säga att man skall ha visumtvång,\r\nmen principiellt måste det i alla fall vara fel. Även\r\nom man kritiskt kan säga att 90 % av dem som i dag\r\nfått asyl i Sverige inte är s.k. riktiga flyktingar, kan\r\nman inte begära att den som är flykting och som har\r\nverkligt bärande och tunga skäl, skall gå till en\r\nsvensk ambassad någonstans nere i det gamla\r\nJugoslavien -- eller i Iran, Irak eller vilket land som\r\nnu är aktuellt -- och begära visum; det är en orimlig\r\ntanke. Det är lätt att få poäng genom att kräva\r\nvisum, men att i praktiken kräva det från den som\r\nverkligen behöver asyl -- det innebär att man\r\nhindrar honom eller henne från att lämna sitt land\r\ndär man är förföljd.</pre><pre>Vi säger i dag att den flyktingpolitik som bedrivs i\r\nSverige är minst sagt utmanande. Inom snart sagt\r\nvarenda sektor får vi i dag acceptera kraftiga\r\nnedskärningar. Det finns knappast något område\r\ndär man inte får acceptera nedskärningar. Men på\r\ndet här området finns frikort. Vi får brev och\r\ntelefonsamtal, vi läser i tidningarna, vi ser i olika\r\nmedia och vi ser själva hur t.ex. gamla och sjuka far\r\nilla därför att resurserna tyvärr är begränsade. Vi\r\nläser och ser också hur skolbarn och lärare\r\nprotesterar därför att lokaler, böcker och annan\r\nutbildningsmateriel är begränsade. Okej, vi får\r\nköpa att vi har en besvärlig ekonomisk situation.\r\nMen jag tycker att de här besparingsalternativen\r\nborde gälla samtliga områden. Och vi borde återgå\r\ntill den flyktingpolitik som vi hade åren 1989--1991.</pre><pre>Rune Backlund besvarade en fråga om\r\nflyktingmottagandet i kommunerna; det var inte ett\r\nstorstadsproblem. Jag vill påstå att Rune Backlund\r\när mycket oförsiktig med sanningen i det\r\nsammanhanget. Runt om i Sverige står\r\nkommunalmän och slår sig för bröstet: ''Vi har tagit\r\nvår kvot. Vi tog 50 i fjol, vi tar 50 detta år och vi\r\ntar 50 nästa år.'' Men hur är verkligheten? Malmö\r\naccepterade 600 för något år sedan. Det blev\r\n2 500 -- och de kom från andra kommuner. Att stå\r\nhär och säga att detta inte är något\r\nstorstadsproblem, det är alltså att vara mycket\r\noförsiktig med sanningshalten i sitt påstående.</pre><pre>En annan fråga, fru talman, gäller 18-\r\nmånadersgränsen. Man vill tydligen ha det så, att\r\nden som har vistats i Sverige i 18 månader\r\nautomatiskt skall få rätt att stanna här. Jag hoppas\r\natt jag har fattat det fel. Det skulle nämligen kunna\r\ninnebära att den får stanna som hela tiden använder\r\nsin möjlighet att överklaga -- och det kan i många\r\nfall ta längre tid än 18 månader. Det är efter 18\r\nmånader, när man avgör ärendet, som det visar sig\r\natt skälen för asyl inte finns. Då är det fel att ha en\r\ngräns, för det innebär att var och en så långt som\r\nmöjligt försöker hitta orsaker att överklaga. Det är\r\nde enskilda skälen för asyl man skall bedöma, det\r\när inte hur länge personen har varit i Sverige.</pre><pre>Det har i dag talats om Jugoslavien, och det är klart\r\natt Jugoslavien befinner sig i en ytterst besvärlig\r\nsituation. Många människor lider där nere. Barn\r\nfar illa, sjukvård saknas; praktiskt taget all\r\nciviliserad verksamhet saknas i dag i Jugoslavien.\r\nMen vi skall inte heller glömma att det i dag finns\r\nresebyråer nere i Jugoslavien där man säger till\r\nmänniskorna: ''Åk till Sverige, där får ni stanna!''</pre><pre>Jag medger att detta är ett problem som är svårt att\r\nlösa. Det finns naturligtvis personer där nere som\r\när verkliga politiska flyktingar. Men det finns också\r\nandra, som är ekonomiska flyktingar, och det är\r\ninte dem som vi i Sverige skall ta emot på den s.k.\r\nflyktingkvoten. Fattiga människor, människor som\r\nhar problem, finns överallt i hela världen i oerhört\r\nstort antal.</pre><pre>Jag uppfattar att den nuvarande svenska\r\nflyktingpolitiken är orättvis, inhuman och okristlig,\r\nför den ger möjlighet för personer som har\r\nkontakter eller pengar att komma hit. Nu kan i och\r\nför sig en politisk flykting vara rik och ha pengar.\r\nMen det är inte detta det handlar om, utan det\r\nhandlar om att de som har pengar i dag har större\r\nmöjlighet att komma hit till Sverige, söka asyl och\r\nfå lov att stanna här. För en del år sedan gick 75 %\r\nav den svenska flyktinghjälpen till verksamhet\r\nutomlands och alltså 25 % till verksamheten i\r\nSverige. I dag är det helt tvärtom.</pre><pre>Jag vill avsluta mitt inlägg med att säga att de\r\nsynpunkter som jag i dag har framfört här från\r\ntalarstolen avseende Sveriges asylpolitik förvisso är\r\nmina, och dem står jag för. Men jag påstår att de\r\ndelas av FN:s flyktingkommissarie och att de delas\r\nav de länder där man i dag har stora flyktingläger\r\noch stora problem. Men dess värre delas de inte av\r\nen majoritet i den svenska riksdagen.</pre><pre>(forts. 6 §)</pre><pre>Ajournering</pre><pre>Kammaren beslöt kl. 14.29 på förslag av talmannen\r\natt ajournera förhandlingarna till kl. 14.30, då\r\nregeringsinformationen skulle börja.</pre><pre>Återupptagna förhandlingar</pre><pre>Förhandlingarna återupptogs kl. 14.30.</pre><pre>5 §  Information från regeringen inför UNCED\r\n(Riokonferensen) m.m.</pre><pre>Anf. 33  Miljöminister OLOF JOHANSSON (c):</pre><pre>Fru talman! Den 3--14 juni i år hålls i Rio de Janeiro\r\nen av de viktigaste FN-konferenserna hittills. Stats-\r\noch regeringschefer från mer än 100 länder samlas\r\nför att fatta viktiga beslut för att komma till rätta\r\nmed de globala miljö- och utvecklingsproblemen.\r\nDetta blir också den första stora FN-konferensen\r\nefter omvälvningarna i Öst- och Centraleuropa som\r\ngav Europa och världen en ny politisk karta -- och\r\nockså nya möjligheter till samarbete.</pre><pre>I Worldwatch Institutes rapport Tillståndet i\r\nVärlden 1992 tecknas följande bild av världens\r\nekologiska karta:</pre><pre>-Det skyddande ozonskiktet över norra halvklotets\r\ntätbefolkade breddgrader tunnas ut dubbelt så fort\r\nsom man trodde för bara några år sedan.</pre><pre>-Halter av växthusgasen koldioxid i atmosfären\r\nfortsätter att öka och därmed risken för allvarliga\r\nklimatförändringar.</pre><pre>-Skogarna minskar med 17 miljoner hektar per år,\r\nen yta som motsvarar halva Finland.</pre><pre>-Jordens befolkning ökar med 92 miljoner\r\nmänniskor per år; ungefär ett nytt Mexico om året.</pre><pre>-Över en miljard människor lever i absolut\r\nfattigdom och 20 % av världens befolkning står för\r\növer 80 % av inkomsterna, enligt UNDP.</pre><pre>Det finns alltså goda skäl för alla världens länder att\r\nträffas i Rio för att vända denna skrämmande\r\nutveckling.</pre><pre>Konferensen i Rio skall mynna ut i beslut om en\r\ndeklaration som lägger fast grundläggande\r\nprinciper för det långsiktiga miljö- och\r\nutvecklingsarbetet. Riokonferensen skall också\r\nbesluta om ett omfattande handlingsprogram för\r\nfortsatta nödvändiga åtgärder för en hållbar\r\nutveckling. Detta program, kallat Agenda 21,\r\neftersom det sträcker sig in i nästa århundrade, tar\r\nockså upp överföring av ekonomiska resurser och\r\nhjälp med att inför miljöriktig teknik särskilt i\r\nutvecklingsländerna. Därtill kommer beslut om\r\nprinciper för ett bärkraftigt skogsbruk.</pre><pre>Till konferensen skall det också finnas två globala\r\nkonventioner klara att undertecknas. Den ena om\r\nhur vi skall motverka risken för klimatförändringar.\r\nDen andra skall handla om hur den biologiska\r\nmångfalden skall värnas, dvs. hotet mot utrotning\r\nav djur- och växtarter.</pre><pre>Förberedelsearbetet inför Rio har nu i stort sett\r\nslutförts genom den förberedande kommittén som\r\nhade sitt sista sammanträde i New York under\r\nmars--april. Mötets huvuduppgift var att förbereda\r\noch så långt möjligt färdigbehandla de beslutstexter\r\nsom konferensen skall anta. De konventioner som\r\njag nämnde tidigare förhandlas dock separat.</pre><pre>Den förberedande kommitténs arbete måste\r\nbetecknas som framgångsrikt trots att de finansiella\r\nfrågorna inte kunnat lösas. Men deltagarna\r\nlyckades uppnå enighet om en principdeklaration\r\nom miljö- och utveckling kallad Riodeklarationen,\r\nsom skall antas av stats- och regeringscheferna i\r\nRio. I deklarationstexten, som naturligtvis är en\r\nkompromiss mellan många uppfattningar,\r\nåterspeglas glädjande nog samtliga förslag som\r\nförts fram av de nordiska länderna. Alla länders\r\nansvar för miljö- och utvecklingsproblemen\r\nbetonas, men även industriländernas särskilda\r\nansvar. De för västvärlden angelägna och den i\r\nvästvärlden accepterade försiktighetsprincipen och\r\nprincipen om förorenarens kostnadsansvar finns\r\nockså med i texten.</pre><pre>Det andra området där man nått ett gott resultat är\r\nhandlingsprogrammet -- Agenda 21. Ett förslag till\r\nett konkret handlingsprogram för regeringar och\r\ninternationella organ finns nu för en mängd olika\r\nområden. Det kan väntas påverka utvecklingen i\r\npositiv riktning med stöd av trycket från politiska\r\ninstanser och från massmedia och frivilliga\r\norganisationer. Många texter är utmärkta -- det\r\ngäller inte minst kemikaliefrågorna med bl.a.\r\nprogram för internationell riskvärdering och\r\ngemensamt märkningssystem. Ett annat viktigt\r\nområde är behovet av utbildning och information\r\nför att förverkliga arbetet med miljö och\r\nutveckling.</pre><pre>Men det finns ingen anledning att sticka under stol\r\nmed att svårigheterna har varit -- och fortfarande\r\när -- stora när det gäller att hitta lösningar på några\r\nområden. Dit hör finansieringsfrågorna.\r\nMotsättningar finns om hur mycket pengar\r\nindustriländerna skall skjuta till och om formerna\r\noch kanalerna för dessa överföringar. Från svensk\r\nsida har vi tillsammans med de andra nordiska\r\nländerna föreslagit ett samlat finansiellt paket. Vi\r\nanser att fler länder bör öka sitt offentliga bistånd\r\nåtminstone till det av FN uppsatta målet på 0,7 %\r\nav BNP i enlighet med en fastställd tidtabell. Vi\r\nfortsätter att driva på för att en överenskommelse i\r\nRio skall innehålla en sådan tidtabell.</pre><pre>För att levnadsförhållandena för de fattiga i u-\r\nländerna skall kunna förbättras fordras såväl\r\npolitiska som ekonomiska förändringar. Ökade\r\nresurser till u-länderna behövs som ett komplement\r\ntill u-ländernas egna ansträngningar att bekämpa\r\nden fattigdom som är den viktigaste orsaken till att\r\nmänniskor tvingas överutnyttja jord och växtlighet.\r\nFör att förverkliga handlingsprogrammet behövs --\r\nenligt konferenssekretariatets överslagsmässiga\r\nberäkningar -- 125 miljarder dollar per år under\r\n1990-talet enbart i resursöverföringar till u-\r\nländerna. Det är mer än dubbelt så mycket som\r\ndagens offentliga bistånd. Den siffran är inte\r\nrealistisk, men vi hoppas att denna\r\nresursöverföring skall inledas genom att\r\nRiokonferensen ger klara indikationer på vilka\r\nresurser som kan bli tillgängliga. Konferensen\r\nmåste kunna peka på konkreta\r\nfinansieringsmöjligheter och mekanismer. Enligt\r\nsvensk mening bör den globala miljöfonden, GEF,\r\nbli den främsta kanalen för sådana\r\nresursöverföringar. U-länderna har självklart också\r\nett ansvar för sin egen utveckling, vilket inte får\r\nglömmas bort. Övergång till demokrati och\r\nmarknadsekonomi möjliggör en effektiv\r\nresurshushållning som gynnar en långsiktigt hållbar\r\nutveckling. Handel och investeringar spelar en\r\nsärskilt viktig roll.</pre><pre>Ett annat område i förberedelsearbetet där mer\r\nbehöver göras gäller sambandet mellan militära\r\naktiviteter och miljön. Det kalla krigets slut borde\r\nha skapat ett läge för att minska användningen av\r\nresurser till militära ändamål. Även de omedelbara\r\nkonsekvenserna av nedrustningen måste hanteras,\r\nt.ex. giftigt avfall. Detta motiverar särskilda\r\nåtgärdsprogram. Ett minimum borde vara att den\r\nmilitära sektorn i fredstid följer lika strikta\r\nmiljöregler som gäller för andra verksamheter.</pre><pre>Sverige har drivit frågorna om militära aktiviteter\r\noch miljön, men har hittills haft svårt att få gehör\r\nför dessa synpunkter. Vi arbetar fortfarande för att\r\nmilitärens miljöpåverkan skall behandlas i Agenda\r\n21, i första hand när det gäller miljöfarligt avfall.</pre><pre>Jag har tidigare nämnt konventionerna om klimat\r\nresp. biologisk mångfald. Arbetet på en text till en\r\nklimatkonvention avslutades i lördags natt.\r\nResultatet är en kompromiss som inte helt\r\nmotsvarar mina förhoppningar i utgångsläget, men\r\nsom ändå är ett genombrott. Jag tycker att det är\r\npositivt att industriländerna -- inkl. USA -- är\r\nberedda att förbinda sig att ta fram rationella\r\nprogram för att minska utsläppen av växthusgaser.\r\nKlimatfrågan är ett komplext problem med mycket\r\nstora internationella, politiska och ekonomiska\r\nkonsekvenser. Möjligheter och kostnader för i-\r\nländer att vidta åtgärder varierar kraftigt. Målet är\r\natt utsläppen vid slutet av detta årtionde skall ha\r\nminskat till tidigare nivåer, dvs. de som finns nu.\r\nMånga förbehåll ingår dock i texten -- men avtalet\r\ninnebär att 142 stater, inkl. USA, har erkänt att\r\nväxthusgaserna, särskilt koldioxid, är ett globalt\r\nmiljöproblem som måste åtgärdas. Det är också\r\npositivt att konventionstexten innehåller\r\nanvisningar om att arbetet skall gå vidare utan\r\ndröjsmål. Vi har nu ett stort ansvar för att med\r\nkonventionen som plattform driva på det\r\ninternationella klimatarbetet.</pre><pre>Från svensk sida har vi även understrukit energi-\r\noch transportpolitikens betydelse för att\r\nförverkliga målen i en kommande\r\nklimatkonvention. För att återställa balansen av\r\nväxthusgaser i atmosfären krävs en övergång till\r\nförnybara energikällor. Samtidigt behöver\r\nenergihushållningen utvecklas. Sverige har bidragit\r\nmed att ta fram kunskapsunderlag för en sådan\r\nutveckling, och vi arbetar fortfarande med att få\r\nmed tydligare skrivningar i Agenda 21 om hur\r\nförnybara energikällor och energieffektivitet skall\r\nfrämjas.</pre><pre>Förhandlingar om konventionen om biologisk\r\nmångfald pågår för närvarande vid ett möte i\r\nNairobi. Enligt de senaste rapporterna finns även\r\nhär möjlighet att få fram en text som kan öppnas för\r\nundertecknande i Rio. Texten väntas innehålla krav\r\npå att alla länder skall utarbeta offentliga nationella\r\naktionsplaner för hur den biologiska mångfalden\r\nskall kunna bevaras. Från Sveriges och andra\r\nländers sida försöker vi verka för att konventionen\r\nskall börja tillämpas redan innan den genom\r\ntillräckligt många staters ratificeringar formellt har\r\nträtt i kraft, vilket förväntas ske först om ett par år.</pre><pre>När konferensen i Rio börjar den 3 juni finns\r\nunderlag för beslut i ett antal viktiga frågor. Det är\r\nden svenska regeringens starka förhoppning att det\r\nåterstående förberedelsearbetet skall leda till att vi\r\ni Rio kan underteckna effektiva,\r\nhandlingsinriktade konventioner om klimat och om\r\nbiologisk mångfald, att vi får ett bra\r\nprinciputtalande om skog, att förslaget till en\r\nallmän principdeklaration -- Riodeklarationen --\r\nantas och att alla regeringar ger kraftigt stöd till\r\nAgenda 21, som ett konkret och handlingsinriktat\r\naktionsprogram för de närmaste åren. Beslut om\r\nekonomiska resursöverföringar bedömer jag vara\r\navgörande för att vi skall få med u-länderna i övriga\r\növerenskommelser under Riokonferensen.</pre><pre>Mötet i Rio måste ses som ett led i en process. De\r\nglobala miljö- och utvecklingsfrågorna har fått en\r\ncentral plats på den internationella dagordningen.</pre><pre>Alla länder och alla FN-organ kommer att få ett\r\ntydligt uppdrag när det gäller att fortsätta arbetet\r\nmed att förverkliga handlingsprogrammet från Rio.</pre><pre>För Sveriges del kan jag lova att regeringen\r\nomedelbart efter konferensen skall inleda en analys\r\nav vad besluten i Rio kommer att innebära för det\r\nsvenska samhället. Direkt efter sommaren kommer\r\nockså miljövårdsberedningen att under min ledning\r\nha en uppföljningskonferens. Jag vet att både\r\nindustri- och forskarvärlden förbereder liknande\r\nuppföljningsmöten. Riksdagen kommer att få ta\r\ndel av regeringens analys av konferensen.\r\nKonventionerna om klimatfrågan och om biologisk\r\nmångfald, som ännu inte är färdigbehandlad,\r\nkommer att redovisas för riksdagen i särskild\r\nordning.</pre><pre>Anf. 34  KARL-ERIK SVARTBERG (s):</pre><pre>Fru talman! Jag tackar miljöministern för\r\ninformationen.</pre><pre>Jag har under de senaste veckorna lagt märke till att\r\nman i massmedierna -- radio, TV och tidningar --\r\nmer och mer talar om miljökonferensen i Rio. Jag\r\nlade också märke till att den beteckningen förekom\r\ni måndags i det interpellationssvar miljöministern\r\ngav i kammaren. Men konferensen behandlar miljö\r\noch utveckling. Utveckling är den centrala frågan\r\nför tredje världens länder. Därför noterar jag med\r\ntillfredsställelse att miljöministern så starkt betonar\r\njust utvecklingsfrågorna.</pre><pre>Jag vill ställa ytterligare ett par frågor. Hur kommer\r\nregeringen konkret att driva utvecklingsfrågorna,\r\nvilka ju utgör de direkta överlevnadsfrågorna för\r\ntredje världens länder? Hur kommer regeringen att\r\ni Rio, driva frågan om överföring av ekonomiska\r\nresurser till utvecklingsländerna?</pre><pre>Anf. 35  Miljöminister OLOF JOHANSSON (c):</pre><pre>Fru talman! Den information jag ger i dag ger jag å\r\nhela regeringens vägnar, vilket betyder att\r\ninformationen också täcker in synpunkter från t.ex.\r\nutrikesdepartementet och den avdelning som\r\nhandhar utvecklingsfrågor. Det är anledningen till\r\natt det kan ha funnits nyansskillnader i dagens\r\nredogörelse i förhållande till måndagens.</pre><pre>Jag delar Karl-Erik Svartbergs uppfattning att det\r\när viktigt att inse och tydligare tala om de samband\r\nsom finns mellan problemen med utvecklingen och\r\nproblemen med miljön. Det är klart att människor\r\nsom inte har mat för dagen inte har så stora\r\nmöjligheter att skydda sin miljö. Det är det som tär\r\npå miljön. Som jag tidigare har sagt överutnyttjas\r\nockså miljön.</pre><pre>Utan att förledas till enbart dystra beskrivningar, är\r\ndet viktigt att ibland ge en bild av hur situationen\r\nser ut, dvs. vilken takt och riktning utvecklingen\r\nhar, för att på det sättet kunna tydliggöra vilka\r\nåtgärder som krävs. Det är här resursfrågorna\r\nkommer in i bilden.</pre><pre>Tyvärr har de förhandlingar som hittills har förts\r\ninte lett fram till ett färdigförhandlat dokument. På\r\nden punkten finns det alltså inte någon färdig text\r\natt utgå från i Rio. Däremot finns det naturligtvis\r\nen förhandlingsmateria som har behandlats i\r\nkommittéerna på sedvanligt sätt. Men det finns inga\r\nsom helst färdiga överenskommelser. Det utgör en\r\nkomplikation.</pre><pre>Den komplikationen har naturligtvis att göra med\r\nden totala bilden med bl.a. nord--syd-relationerna\r\noch hur de konventioner om den biologiska\r\nmångfalden, där förhandlingar pågår, och\r\nkonventionen om klimatet, som har förhandlats\r\nfärdigt, skall få någon effekt.</pre><pre>Detta var ett av skälen till att regeringen inbjöd\r\nriksdagen att ta ställning till frågan om resurser\r\nredan nu under våren -- även om konferensen ännu\r\ninte har ägt rum --, dvs. de resurser som ligger\r\nutanför biståndsramen och som skall kunna\r\nanvändas för att ge u-länderna möjlighet att\r\nfullfölja konventionernas syften. Detta var tanken\r\nmed de extraresurser som regeringen anvisade. De\r\nextra resurserna är visserligen bara av symbolisk\r\nkaraktär. Men de utgör en nog så viktig\r\nsymbolmarkering för att visa att Sverige är berett\r\natt bistå u-länderna så att de skall kunna genomföra\r\ndet som vi tillsammans skall komma överens om i\r\nRio. Detta är kopplingen mellan miljö och\r\nutveckling.</pre><pre>Mycket av det förhandlingsarbete som Sverige har\r\nbedrivit har gjorts i nära samspel med andra\r\nländer -- i första hand med den nordiska\r\nländerkretsen, vilket också är naturligt, men även\r\nmed en del av EG-länderna. Jag vill gärna\r\nåterkomma till detta i ett senare inlägg.</pre><pre>Anf. 36  KARL-ERIK SVARTBERG (s):</pre><pre>Fru talman! Jag ber att få tacka miljöministern för\r\nden kompletterande informationen, som jag\r\nbedömer som mycket värdefull. Vi har ganska\r\nsamstämmiga meningar i den här frågan. Det är\r\ndärför viktigt att vi gemensamt kan driva dessa\r\nutvecklingsfrågor och få fram resurser för\r\nutvecklingssamarbete.</pre><pre>Jag vill komplettera informationen om\r\nuppföljningsarbetet med att nämna att de svenska\r\nfolkrörelserna också har beslutat att i samarbete\r\nmed Svenska FN-förbundet fortsätta det arbete\r\nsom har bedrivits inför UNCED, och som självklart\r\när lika viktigt att forsätta efter UNCED, dvs. miljö-\r\noch utvecklingskonferensen i Rio.</pre><pre>Anf. 37  Miljöminister OLOF JOHANSSON (c):</pre><pre>Fru talman! Först har vi frågan om finansiering.\r\nSamtalen har här till stor del gällt mekanismerna,\r\ndvs. vilka former som skall användas för att\r\növerföra resurser.</pre><pre>Jag nämnde i mitt inledningsanförande GEF-\r\nresurser, som ligger inom ramen för Världsbanken,\r\nvilket också de flesta känner till. U-länderna vet på\r\ngoda grunder sedan tidigare att besluten fattas i\r\nrelation till hur stora kapitalinsatser de olika\r\nländerna har gjort. Det betyder att de rika länderna\r\nhar ett dominerande inflytande. Däri ligger en\r\ngrundläggande konflikt, och den konfliken har inte\r\nlösts.</pre><pre>Det finns därför i dag tongivande u-länder som inte\r\ngillar att man använder GEF-modellen inom ramen\r\nför världsbanken. Man vill så att säga inte gå vidare\r\npå världsbanksvägen. Men vi hoppas att vi skall\r\nkunna lösa upp denna knut genom en mer\r\ndemokratisk ordning inom ramen för de\r\ninstitutioner som finns. Man sneglar då självfallet\r\näven på andra organ, t.ex. IDA, som ju står för\r\nmjuka lån och liknande.</pre><pre>På dessa punkter har de nordiska länderna lagt\r\nfram ett helt paket. Jag tror fortfarande, att när\r\nman visar på alla de möjliga former som finns,\r\nborde man kunna ena sig om och få en bred\r\nuppslutning kring att vi inte skall tillskapa för\r\nmånga nya institutioner. Det är alltid ytterligare en\r\nkomplikation i en värld som är nog så komplicerad\r\nredan från början. Det finns annars ett förslag om\r\nen s.k. Global Fund, dvs. en ny världsfond för just\r\nmiljö- och utvecklingsändamål.</pre><pre>Det är viktigt att driva detta arbete vidare. Jag har\r\nfrån de förhandlare som i första hand skött\r\nkontakterna, och i de kontakter som jag själv har\r\nhaft bl.a. inom OECD och i samband med mötet i\r\nNairobi inom UNEP, fått intrycket att det finns\r\nmöjligheter. Men det finns också en risk för att de\r\nflesta i förhållande till de behov som finns uppfattar\r\näven stora summor som ett misslyckande när det\r\ngäller resursöverföringen.</pre><pre>Maurice Strong, som är generalsekreterare för hela\r\nkonferensen, säger helt riktigt att de rika länderna\r\naldrig har känt sig så fattiga som i dag. Det har\r\npräglat en del av diskussionen, inkl. den mycket\r\nviktiga konferens med s.k. eminent persons som\r\nägde rum i Japan under april där bl.a. Ola Ullsten\r\ndeltog från svensk sida.</pre><pre>Man trodde att man skulle få ett genombrott på det\r\nfinansiella området, men den förhoppningen\r\ninfriades icke. Det återstår att ta den fighten i Rio\r\ndirekt vid själva konferensen. Jag tror för min del\r\natt den är avgörande för att vi inte skall få en ny\r\nnord -- syd-konflikt i någon form.</pre><pre>Anf. 38  IVAR VIRGIN (m):</pre><pre>Fru talman! Jag vill först tacka miljöministern för\r\ndenna viktiga information.</pre><pre>Riokonferensen är utomordentligt viktig för vår\r\ngemensamma framtid. Det är i detta sammanhang\r\nglädjande att en klimatkonvention troligen\r\nkommer att undertecknas. Det är förvisso ett steg\r\nframåt. Det är ändå dystert att konstatera att man\r\ninte kunnat fastlägga konkreta miljömål i den. Det\r\när ändå fem år sedan Brundtlandkommissionen i\r\nsin rapport om miljö och utveckling satte\r\nväxthuseffekten på topplats bland miljöfrågor.</pre><pre>Det är fyra år sedan den svenska riksdagen följde\r\nrekommendationerna från\r\nBrundtlandkommissionen och fattade beslut om\r\noförändrade koldioxidutsläpp. Den svenska\r\nriksdagen var det första parlament som tog detta\r\nviktiga steg i denna avgörande globala miljöfråga.\r\nUngefär samtidigt rekommenderade ett toppmöte i\r\nToronto i-länderna att minska sina\r\nkoldioxidutsläpp med 20 % fram till år 2005.\r\nEnskilda länder har därefter följt denna\r\nrekommendation. Sverige hör tyvärr inte till de\r\nländerna.</pre><pre>Enligt min mening bör Sverige i Rio kraftfullt verka\r\nför att klimatkonventionen får en mer långtgående\r\ninriktning med klara miljömål. Om detta inte är\r\nmöjligt bör vi efter Riokonferensen se till att frågan\r\nframöver prioriteras och verka för att enskilda\r\nländer ställer upp miljömål som minst sträcker sig\r\ntill Torontokonferensens rekommendationer.\r\nSverige bör föregå med gott exempel.</pre><pre>Jag vill fråga miljöministern hur han ser på en sådan\r\nstrategi i klimatfrågan.</pre><pre>Anf. 39  Miljöminister OLOF JOHANSSON (c):</pre><pre>Fru talman! Jag delar den uppfattning som Ivar\r\nVirgin uttryckte i den inledande anmärkningen om\r\nklimatkonventionen, och jag har gett uttryck för\r\nmin kritik. Man skall dock här skilja på två olika\r\nsaker.</pre><pre>Förhandlarna i New York har lyckats mycket bra,\r\neftersom förväntningarna var utomordentligt låga.\r\nDe var nästan så små att man inte ville tala om dem\r\noffentligt. Så länge USA inte lagt fram något enda\r\nförslag i denna fråga blev det heller ingen konkret\r\ndiskussion. När detta så småningom skedde, kom\r\ndiskussionen i gång. Men fortfarande är\r\nutgångspunkten några inte riktigt förpliktande\r\nmålsättningar eller tidtabeller.</pre><pre>Det är precis detta som vi från svensk sida har\r\nkrävt. Jag har därför för svensk opinion klargjort\r\natt jag är besviken. Men jag anser naturligtvis\r\nockså, vilket jag tidigare sagt i dag, att det är en\r\nframgång att USA och en del andra länder över\r\nhuvud taget erkänner problemet. Ni kommer ju\r\nihåg vilket förfärligt rabalder det tidigare har varit\r\nkring de mycket divergerande vetenskapliga\r\nsynpunkter som har kommit från detta håll och en\r\ndel andra länder. Det gällde t.ex. hur man såg på\r\nförsiktighetsprincipen vid överläggningarna i\r\nBergen för några år sedan.</pre><pre>Hela denna internationella debatt har på något sätt\r\nretts ut de senaste åren, och det är naturligtvis bra\r\natt få denna bekräftelse i den nu färdigförhandlade\r\nklimatkonventionen. Jag tror inte man skall ha\r\nnågra förväntningar om att det går att ändra\r\nnågonting i just konventionstexten, utan\r\nRiokonferensen har sannolikt att anta den eller\r\nförkasta den.</pre><pre>När det gäller Sveriges agerande efter\r\nRiokonferensen är det självklart att vi i och med\r\nRio har skapat en process att gå vidare med. Det\r\nhar hela tiden varit den svenska strävan. Jag har\r\nkanske inte alltid velat uttrycka det som Maurice\r\nStrong har gjort, men det är viktigt att få\r\nmekanismer och krav på handlingsplaner\r\nnationellt, så att man ständigt kan följa upp\r\nutvecklingen.</pre><pre>I anslutning till klimatkonventionen finns i dag\r\nutarbetad en resolution vid sidan av själva\r\nkonventionstexten, som säger att man skall låta\r\nkonventionen bli verksam med omedelbar verkan,\r\ndvs. inte vänta på att 50 länder ratificerar den i sina\r\nparlament, vilket kan ta sin tid. Detta måste ske\r\nomedelbart. Det finns alltså en särskild\r\nresolutionstext vid sidan av. Den ger möjlighet för\r\noss att agera vidare i ungefär den riktning som Ivar\r\nVirgin angav.</pre><pre>När man nu på koldioxidområdet använder\r\nsituationen år 1990 i olika länder som utgångläge,\r\nkan det slå olika beroende på hur man har hanterat\r\nverkligheten dessförinnan. Sverige tillhör som\r\nbekant de länder som har minskat\r\nkoldioxidutsläppen avsevärt tidigare än andra,\r\nmedan alltför många har det mesta kvar.</pre><pre>En annan viktig sak som har med klimatet,\r\nozonskikt och annat att göra är den förhandling\r\nsom startar i höst i Köpenhamn angående skärpning\r\nav Montrealprotokollet och som handlar om andra\r\nklimatpåverkande ämnen såsom t.ex. freoner.</pre><pre>Anf. 40  IVAR VIRGIN (m):</pre><pre>Fru talman! Jag håller med om att genombrottet i\r\nklimatförhandlingarna är att hälsa med\r\ntillfredsställelse. Jag tror att det faktum att\r\npresident Bush har meddelat att han kommer till\r\nkonferensen, och över huvud taget den förändrade\r\namerikanska attityden, också innebär möjligheter\r\natt in i det sista påverka förhandlingarna, och jag\r\nhoppas att man utnyttjar de möjligheterna.</pre><pre>Jag håller även med miljöministern om att olika\r\nländer har lyckats olika bra. Jag vill bara påminna\r\nom, att sedan riksdagen 1988 fattade beslut om\r\noförändrade koldioxidutsläpp -- och då man\r\nrimligen bör använda år 1987 som basår -- har vi\r\nminskat våra koldioxidutsläpp med 10 %. Det är ett\r\nutomordentligt gott resultat -- ett resultat som gör\r\natt det borde vara ganska ofarligt att sätta upp det\r\nmål som Torontokonferensen rekommenderade\r\noch på det sättet bli ett föregångsland som kan\r\npåverka utvecklingen på detta område i\r\nfortsättningen genom att vara ett gott exempel.</pre><pre></pre><pre>Anf. 41  Miljöminister OLOF JOHANSSON (c):</pre><pre>Fru talman! Som Ivar Virgin vet har vi under senare\r\ntid haft en omfattande diskussion i Sverige om\r\nstyrmedel som kan göra det möjligt för oss att\r\nhantera den framtida utvecklingen. Det är klart att\r\ndet blir svårare och svårare ju längre ner man\r\nkommer, men vi skall gå vidare. Detta handlar om\r\nhur man använder ekonomiska styrmedel, inkl.\r\nenergiskatter, och det handlar naturligtvis också om\r\nregleringar och i vissa fall förbud, även om det kan\r\nvara obehagligt för enskilda. Regleringarna och\r\nförbuden gäller både de farliga ämnen som\r\npåverkar ozonskiktet och koldioxiden.</pre><pre>Sverige har i samband med UNCED varit det land\r\nsom kanske hårdast har drivit på för\r\neffektiviseringar när det gäller\r\nenergianvändningen, eftersom det är en strategiskt\r\navgörande fråga, och när det gäller användningen\r\nav förnybar energi. Vi har haft nöjet och äran att ha\r\nprofessor Thomas B. Johansson som ordförande i\r\nen stor FN-kommitté för en internationell strategi\r\nför förnybara energikällor. Kommittén har\r\nredovisat sitt arbete i en rapport, som vi i\r\nmiljövårdsberedningens regi har tryckt upp på\r\nsvenska för dem som är intresserade. Vi tänker\r\nfortsätta att driva på för att försöka få kraftfullare\r\ninstitutioner som verkar på det här området.</pre><pre>Vi hoppas att statschefernas närvaro i Rio kommer\r\natt öka möjligheterna att lösa finansierings- och\r\nresursfrågorna. Ibland kan ju symbolhandlingar,\r\nsom närvaro av vissa personer, ha en positiv effekt.</pre><pre>Jag vill avsluta med att säga att vi inte ser\r\nRiokonferensen som någon slutpunkt, tvärtom.\r\nDet är en fortsättning på Stockholmskonferensen\r\n1972, 20 år efteråt. Man kan säga att den här\r\nkonferensen kommer alltför långt efteråt, men\r\nbättre sent än aldrig. Nu gäller det att skapa\r\nförhandlingsmekanismer som gör att vi på miljö-\r\noch utvecklingsområdet får en ständigt rullande\r\nförhandling, där vi hela tiden pressar varandra till\r\natt ta nya steg. På det sättet är klimatkonventionen\r\nen framgång. Den ger sådana möjligheter och det\r\nomedelbart, genom den resolution som är knuten\r\ntill konventionen.</pre><pre>Som Karl-Erik Svartberg sade är det viktigt att vi\r\ninte tror att allting löses genom regeringar och\r\noffentliga organ, utan folkrörelser och NGO:s, dvs.\r\nNon-Governmental Organizations, har en viktig\r\nroll som spridare av information i detta fortsatta\r\narbete. Därför stöder vi från svensk sida dessa\r\norganisationers närvaro i Rio och deras medverkan\r\ni nationalkommittén, som har arbetat under lång\r\ntid.</pre><pre>Låt mig till sist säga att jag tycker att vi har\r\nanledning att vara tacksamma mot de förhandlare\r\nsom har fört vår talan i dessa förberedande möten.\r\nDe har gjort ett utomordentligt bra jobb. Men som\r\nsagt: En hel del återstår till Rio.</pre><pre>Anf. 42  KRISTINA SVENSSON (s):</pre><pre>Fru talman! Jag vill tacka miljöministern för\r\ninformationen. Jag vill ta upp frågan om hur man\r\nkan använda militär teknik och militär kunskap för\r\nmiljöändamål. I höstas antog Generalförsamlingen\r\nen resolution som bygger på en svensk studie och\r\nett svenskt initiativ. Hur tänker den svenska\r\nregeringen driva dessa frågor, dvs. de konkreta\r\nförslag som finns i FN-studien och i resolutionen?</pre><pre>Anf. 43  Miljöminister OLOF JOHANSSON (c):</pre><pre>Fru talman! Studien är överlämnad till\r\nRiokonferensen. Självfallet är exempelvis mycket\r\nav den datorkapacitet som hittills har använts för\r\nmilitära ändamål fullt användbar också på\r\nmiljöområdet. Det finns ju exempel som bl.a. våra\r\nförhandlare brukar åberopa, bl.a. militära plan\r\navsedda för stratosfären som är mycket viktiga att\r\nkunna omvandla så att de kan användas för att mäta\r\nutvecklingen när det gäller klimatet. Det är ett\r\nkonkret exempel, och jag behöver inte utveckla\r\nfrågan ytterligare.</pre><pre>Anf. 44  KRISTINA SVENSSON (s):</pre><pre>Fru talman! Vad jag undrade var hur vi skall driva\r\nfrågorna för att förslagen skall antas under\r\nRiokonferensen. Det finns ju en mängd konkreta\r\nförslag i FN-studien och i resolutionen.</pre><pre>Anf. 45  Miljöminister OLOF JOHANSSON (c):</pre><pre>Fru talman! Självfallet är jag medveten om att det\r\nfinns många konkreta förslag. Detta har varit det\r\nområde där Sverige har varit mest pådrivande men\r\nminst framgångsrikt, sett till de konkreta förslag\r\nsom vi har fått med. Vi har hittills lyckats rädda\r\nförslaget att militären i fredstid skall behandlas som\r\nalla andra; det borde ju vara en självklarhet. Vi har\r\nlyckats rädda formuleringar om det nära\r\nsambandet på resurssidan. Vi har lyckats få med\r\nformuleringar om militärt farligt avfall som\r\nfortfarande finns kvar, formuleringar som är\r\nifrågasatta av andra.</pre><pre>Jag vill öppet erkänna att detta har varit ett av de\r\nmest kontroversiella områdena, och vi har i\r\nförhandlingarna haft ganska starka motståndare.\r\nJag vill inte ge några orealistiska förväntningar om\r\nvad vi konkret kan göra. Vi försöker rädda mesta\r\nmöjliga av detta in i Agenda 21 för att därefter\r\nkunna föra processen vidare. Det har varit vår\r\nstrategi.</pre><pre>Anf. 46  JAN JENNEHAG (v):</pre><pre>Fru talman! Miljöministern har i sin information\r\ntalat en del om det förberedande arbetet. Jag fick\r\nockså svar på en fråga jag hade tänkt ställa om\r\nklimatkonventionen genom miljöministerns svar på\r\nIvar Virgins frågor. Enligt miljöministern kommer\r\nvi tydligen inte längre på den punkten, utan det som\r\när framförhandlat är det som i bästa fall kommer att\r\nbli resultatet av konferensen.</pre><pre>Vad finns det för övrigt för områden där det så att\r\nsäga är kört, där vi inte kommer längre? Eller, för\r\natt vända på frågan: Finns det områden där det\r\nfinns utrymme för förbättringar utifrån det\r\nförberedande arbetet? Och vilken blir Sveriges roll\r\ni det sammanhanget? Vi har i många stycken haft\r\nett gott renommé. Det är möjligt att vi nu har\r\nförlorat en del av detta goda renommé, exempelvis\r\ni fråga om koldioxiden och klimatkonventionen,\r\nsom Ivar Virgin berörde. Min fråga är alltså: Vilka\r\nområden kvarstår för ytterligare eventuella\r\nframsteg på konferensen?</pre><pre>Anf. 47  Miljöminister OLOF JOHANSSON (c):</pre><pre>Fru talman! Riodeklarationen är en\r\nprincipdeklaration, och den är också ganska fast i\r\nkonturerna. Det är alltså mycket svårt att göra stora\r\nförändringar i den. Det kan hända att den kommer\r\nupp till förnyad förhandling, men i så fall kanske\r\nutifrån en olycklig utgångspunkt, t.ex. en konflikt\r\nmellan arabländerna och Israel. Detta finns med i\r\nbilden. De förnyade förhandlingarna kanske inte\r\nleder någon vart just vid den här konferensen.</pre><pre>Viktigt är att den ena konventionen som jag\r\nnämnde i min information, den om den biologiska\r\nmångfalden, inte är färdigbehandlad, utan\r\nförhandlingen pågår just nu i Nairobi och kommer\r\natt fortsätta i ett par veckor framåt. Vi har\r\nförhoppningar om att det skall kunna bli en ganska\r\nbra konvention. Vi har förhoppningar om att den\r\nockså skall kunna tillämpas interimistiskt, dvs. att\r\ndet inte skall bli nödvändigt att avvakta ratificering\r\nfrån en rad länder innan den kan träda i kraft, utan\r\natt man skall kunna börja tillämpa den redan under\r\nmellantiden fram till ikraftträdandet.</pre><pre>Det som är mångfasetterat och svårt att göra en\r\nbedömning om är Agenda 21. Där finns en väldig\r\ntextmassa, som inte är så enkel att ha överblick\r\növer. Där finns ett område som jag är direkt orolig\r\nför, nämligen skogsprinciperna. Jag har haft\r\nmängder av kontakter i olika riktningar främst\r\nunder det senaste halvåret, och det är bara att\r\nkonstatera att det finns en betydande\r\nmisstänksamhet och konflikter t.ex. mellan\r\nutvecklingsländer med regnskogar och\r\nindustriländer. Risker finns för bojkotter mot\r\nexempelvis tropiskt timmer, och detta får\r\nåterverkningar i dessa länders attityder i\r\nförhållande till Riokonferensen. Både jag och\r\njordbruksministern har nyligen haft överläggningar\r\nmed den malaysiske resursministern, så jag vet\r\nungefär vilken inställning man har. Jag hoppas att\r\nvi skall kunna förbättra riktlinjerna utifrån hur de\r\nligger nu, men det är ett mycket svårt arbete.</pre><pre>Klimatkonventionen är en framförhandlad,\r\nfärdigförhandlad text utan några tekniska\r\nfyrkantsparenteser. Den uppfattas av parterna som\r\nslutförhandlad. Slutförhandlingen skedde i en\r\ngrupp bestående av 25 representanter. Man klarade\r\nalltså inte av det in pleno, utan man var tvungen att\r\nplocka ut 25 länder som sedan satt och\r\nhårdförhandlade i stort sett natt och dag för att\r\nkomma fram till det resultat man nu har uppnått.\r\nDet är mot den bakgrunden jag gör bedömningen\r\natt konventionen är svår att på nytt öppna för\r\nförändringar utan att det därmed uppstår\r\nbetydande problem.</pre><pre>Det finns emellertid ett problem, det vill jag säga\r\ndirekt, nämligen att det vid detta möte inte fanns\r\nnågon uppslutning från oljestaternas sida. Då\r\nförstår ni från vilket håll kritiken mot\r\nklimatkonventionen kommer.</pre><pre>Sverige har däremot inte haft några som helst\r\nproblem med sina ambitionsnivåer i detta\r\nsammanhang, och därmed kan inte heller vårt\r\nrenommé vara skadat på något sätt -- jag förstår inte\r\npå vilket sätt det skulle vara skadat. Sverige är det\r\nland i världen som ligger högst i koldioxidavgift. Ta\r\nvilken jämförelse som helst! Vi var dessutom först\r\ntillsammans med Norge. Norge har en\r\ndifferentiering, med den högsta avgiften på bensin\r\noch litet lägre avgift på en del annat. I Danmark\r\nligger avgiften på 100 resp. 50 danska kronor.\r\nEnligt regeringens förslag kommer avgiften här i\r\nSverige att ligga på 320 resp. 80 kr. I Finland ligger\r\navgiften på 9 svenska kronor, att jämföra med våra\r\n320. Man skall jämföra på rätt sätt. På nyheterna i\r\ndag har man rapporterat att EG inte på egen hand\r\norkar fatta ett beslut om koldioxidskatt utan att\r\nman där hänvisar till vad Japan och USA kommer\r\natt göra. Sådan är situationen. Detta är\r\nverkligheten.</pre><pre>Vi har alltså anledning -- alltför stor anledning,\r\ntyvärr -- att vara ledande på detta område. Vi är\r\nganska ensamma ibland, men tillsammans med de\r\nnordiska länderna kan vi uträtta en hel del. Vi kan\r\ndock inte uträtta underverk.</pre><pre>Anf. 48  TALMANNEN:</pre><pre>Informationsstunden har redan överskridit den\r\nrekommenderade halvtimmen, men jag har tre\r\nytterligare talare anmälda: Berndt Ekholm, Ingela\r\nMårtensson och Christer Windén. Jag ber dessa\r\ntalare att så långt möjligt ställa korta, koncisa\r\nfrågor.</pre><pre>Anf. 49  BERNDT EKHOLM (s):</pre><pre>Fru talman! Riokonferensen är självfallet oerhört\r\nviktig, dels på grund av de beslut som kommer att\r\nfattas i Rio, även om de ligger ett bra stycke ifrån\r\nvad vi hade hoppats på, dels -- och kanske framför\r\nallt -- därför att vi kan hoppas på ett framgångsrikt\r\navstamp inför 2000-talet. Jag menar därför att\r\nuppföljningen av konferensen är oerhört\r\nbetydelsefull. Nu är det tre veckor kvar till mötet,\r\noch Sverige borde alltså ha kommit mycket långt i\r\nsin planering för hur uppföljningen skall gå till\r\ninternationellt och -- framför allt -- nationellt, här\r\nhemma. Jag har sett och hört väldigt litet om detta\r\nuppföljningsarbete. Nu nämner miljöministern det\r\nmed några få ord i sitt anförande. Min fråga till\r\nmiljöministern är: Hur ser regeringens\r\nuppföljningsprogram ut, litet konkretare?</pre><pre>Anf. 50  Miljöminister OLOF JOHANSSON (c):</pre><pre>Fru talman! Jag har inte i min information gett\r\nnågot särskilt stort utrymme åt behandlingen av de\r\ninstitutionella frågorna i Rio. Den svenska\r\nhållningen har varit att vi naturligtvis vill bevara\r\nUNEP i dess form och stärka dess roll. UNEP är\r\ndet organ i FN-systemet som fungerar över\r\nsektorerna, som ett internationellt\r\nmiljödepartement om man så vill, och som så att\r\nsäga ställer sektorerna till ansvar på olika områden.\r\nVi har förordat att den övergripande hanteringen\r\nav miljö och utveckling skall ligga i Ecosoc, som\r\nredan har ansvar för utvecklingsfrågorna, och att\r\nEcosoc skall stärkas och göras mer effektivt och\r\nrationellt. Det är den modell vi vill ha, men vi har\r\naldrig låst oss, eftersom vi vet att detta är en svår\r\nmateria att hantera internationellt. Vi har därför\r\nvarit öppna för konstruktiva diskussioner med\r\nandra för att försöka hitta en bra lösning.</pre><pre>När det gäller vår egen uppföljning här hemma är\r\ndet, som jag redan har sagt, en självklarhet att vi\r\nredan har förberett och långt innan konferensen\r\nlämnat förslag till riksdagen om hur vi\r\ninternationellt skall hantera resursfrågorna i syfte\r\natt hjälpa u-länder. Vi kommer naturligtvis, precis\r\nsom jag sade, tillbaka med förslag om hur vi skall\r\nanvända vår egen budgetprocess, myndigheterna\r\noch uppföljningskonferenser, som är de tre\r\nmetoder vi kan utnyttja för att se till att\r\nuppföljningen sker på ett bra sätt. Vi återkommer\r\ntill riksdagen i de frågorna, och jag har därför inte\r\nhär i dag lagt någon tyngdpunkt vid den\r\ninformationen.</pre><pre>Anf. 51  BERNDT EKHOLM (s):</pre><pre>Fru talman! Det är naturligtvis oerhört viktigt med\r\nuppföljning här hemma, och många förväntar sig\r\natt regeringen har konkreta besked. Eftersom jag\r\nbör hålla mig kort skall jag bara ställa en\r\ndetaljfråga: Hur ser miljöministern på det\r\nsocialdemokratiska förslaget om en nationell\r\nsamling och en kommission för uppföljningen av\r\nRiomötet?</pre><pre>Anf. 52  Miljöminister OLOF JOHANSSON (c):</pre><pre>Fru talman! Regeringen har ännu inte tagit\r\nställning till det förslaget. Riksdagen har inbjudits\r\ntill att göra det. Därmed har jag svarat på den\r\nfrågan. Vi är naturligtvis beredda att konstruktivt\r\ndiskutera samverkan på det här området för att få\r\nbästa möjliga effekt i uppföljningen. Det är\r\nsjälvklart.</pre><pre>Anf. 53  INGELA MÅRTENSSON (fp):</pre><pre>Fru talman! Jag tycker det är bra om Sverige\r\narbetar aktivt när det gäller militärens påverkan på\r\nmiljön. Det gäller inte bara i fredstid. Vi kan se\r\nt.ex. vad man nu åstadkommer i Jugoslavien. Man\r\nmåste verkligen ta upp frågan om vad militären\r\nställer till med även när det gäller provsprängningar\r\noch förstörelse av vapen. Det finns många frågor i\r\nmånga led.</pre><pre>Finns det möjlighet att påverka Riokonferensen så\r\natt det blir litet starkare skrivningar? Ytterligare en\r\nfråga till sist om gatubarnen i Brasilien. Många har\r\nifrågasatt om man verkligen skall ha konferensen i\r\nRio. Där skjuts ju barnen på gatorna. Kommer de\r\nsvenska representanterna att påtala den rent\r\nomänskliga klappjakt på barn som förekommer\r\ndär?</pre><pre>Anf. 54  Miljöminister OLOF JOHANSSON (c):</pre><pre>Fru talman! Jag delar naturligtvis helt\r\nuppfattningen om de oerhört drastiska, dramatiska\r\noch tragiska bilderna ur kriget och konsekvenserna\r\npå miljön. Vi har för övrigt tidigare sett detta i\r\nekociden i Vietnam. Det är alltså i och för sig en\r\ngammal debatt. Men nu har vi fått ytterligare\r\nillustrationer genom alla bilder på minor på\r\nstränderna i Kuwait och från Jugoslavien i dagarna.\r\nDet är oerhört viktigt att få ökad möjlighet att\r\nålägga militären ett ansvar också efteråt.</pre><pre>När det gäller gatubarnen svarade jag på en\r\ninterpellation för några dagar sedan. Vi följer\r\nständigt den här utvecklingen. Det sker bl.a.\r\ngenom den svenska ambassaden i Brasilien. Det\r\nhandlar inte bara om ord. Den svenska ambassaden\r\nhar varit ute på delstatsnivå hos polisen, deltagit i\r\nkonferenser, föreläst om mänskliga fri- och\r\nrättigheter. Den svenska ambassaden har också\r\nhaft kontakt med den nye justitieministern i den\r\nomvandlade brasilianska regeringen om dessa\r\nfrågor. Jag kallade till mig ambassadören före\r\ninterpellationssvaret.</pre><pre>Alf Svensson och jag kommer inom kort att ha\r\nkontakt med presidenten i den organisation som är\r\nsammansatt av regeringsrepresentanter, NGO:s\r\nmyndighetsrepresentant etc. i Brasilien för att på\r\nbredast möjliga sätt hantera frågorna om\r\ngatubarnens situation. Han kommer hit till Sverige\r\nom några dagar.</pre><pre>Anf. 55  CHRISTER WINDÉN (nyd):</pre><pre>Fru talman! Jag delar miljöministerns uppfattning\r\natt det är nödvändigt att så långt det är möjligt\r\ngenomföra demokratiska och mänskliga rättigheter\r\ni de länder vi betraktar som u-länder. Det är också\r\nnödvändigt att bygga upp en stadigare ekonomi, så\r\natt man har råd att ta hand om och kan finansiera\r\nde åtgärder som krävs för att få bukt med\r\nmiljöproblemen.</pre><pre>Enligt Ny demokrati är dock ett av de svåraste\r\nhindren befolkningsexplosionen. Jag skulle vilja\r\nfråga miljöministern på vilket sätt han tror att\r\nkonferensen i Rio kommer att kunna bidra till en\r\nlösning på detta problem.</pre><pre>Anf. 56  Miljöminister OLOF JOHANSSON (c):</pre><pre>Fru talman! Befolkningsfrågorna tillhör de\r\nviktigare inom ramen för\r\nutvecklingsproblematiken. Jag tror att vi alla här är\r\növerens om det, så det behöver vi inte diskutera.</pre><pre>Riokonferensen har dock valt att behandla dessa\r\nfrågor med ganska lätt hand. Det skall äga rum en\r\nbefolkningskonferens 1994, och man hänskjuter\r\nmycket av den här problematiken till den.</pre><pre>Frågorna kommer dock att nämnas, men det finns\r\nockså ett återhållande element i konferensen. Ett\r\nantal länder, inkl. katolska kyrkan och Vatikanen,\r\nhar försökt motverka att dessa frågor får några\r\nkonkreta resultat vid denna konferens. Men den\r\ndiskussionen kommer vi inte ifrån längre fram. Jag\r\nhar nämnt problemet här som ett av de viktigare,\r\ndär utvecklingen går snabbt. Vi får 92 miljoner nya\r\nmänniskor varje år.</pre><pre>Överläggningen var härmed avslutad.</pre><pre>6 §  (forts.) Invandrar- och flyktingpolitiken\r\n(forts. SfU10)</pre><pre>Anf. 57  PETER KLING (nyd) replik:</pre><pre>Fru talman! Sten Andersson i Malmö påstod här att\r\ndet inte finns några politiska partier som\r\nrepresenterar den vanliga människan som så att\r\nsäga finns ute på gatan -- Sten Andersson talade\r\nmed folk på Drottninggatan och Kungsgatan om\r\nvad de tyckte och tänkte om\r\nflyktingproblematiken. Men det finns ett sådant\r\nparti, Sten Andersson; det är just det vi i Ny\r\ndemokrati framför.</pre><pre>Sedan vill jag be Sten Andersson om ursäkt för att\r\nvi har missat hans motion Sf604.</pre><pre>Jag yrkar därför, fru talman, en ändring av mitt\r\ntidigare yrkande, att riksdagen vid mom. 3 bifaller\r\nsamtliga motioner, även Sten Anderssons motion,\r\nförutom Sf622, yrkande 2. Jag yrkar alltså också\r\nbifall till Sten Anderssons motion SF604.</pre><pre>Jag hoppas att Sten Andersson röstar på sin egen\r\nmotion, men det kanske han inte får göra på grund\r\nav partipiskan. Vi får väl se när vi kommer till\r\nomröstning.</pre><pre>Anf. 58  STEN ANDERSSON i Malmö (m) replik:</pre><pre>Fru talman! Jag noterar stödet för min motion från\r\nNy demokrati. Jag sade tidigare att jag inte\r\nkommer att rösta för den själv. Jag ingår i ett parti\r\ndär man kommer fram till en gemensam\r\nuppfattning. Man kan driva en fråga, men man kan\r\ninte agera helt självständigt. Det går inte hos oss,\r\nmöjligen går det i Ny demokrati.</pre><pre>Det hade kanske, Peter Kling, varit litet mer\r\nklädsamt om man hade läst motionen tidigare. Det\r\nhar man tydligen inte gjort. Det står klart och\r\ntydligt här att den är avstyrkt av Ny demokrati.\r\nEfter mitt tydligen briljanta anförande i kammaren\r\nhar partiet ändrat uppfattning.</pre><pre>Anf. 59  PETER KLING (nyd) replik:</pre><pre>Fru talman! Efter Sten Anderssons briljanta tal i\r\nkammaren ber jag än en gång om ursäkt för att vi\r\nmissat motionen här. Jag har faktiskt läst igenom\r\nden nu. Den är mycket bra, helt i linje med Ny\r\ndemokratis åsikter.</pre><pre>Anf. 60  RUNE BACKLUND (c) replik:</pre><pre>Fru talman! Sten Andersson i Malmö hade\r\nsynpunkter på det jag sagt om flyktingmottagandet\r\ni storstäderna.</pre><pre>Det är faktiskt så, Sten Andersson, att ordningen\r\nför flyktingmottagandet -- den s.k. hela Sverige-\r\nstrategin -- tillkom för att just avlasta\r\nstorstadsområdena från ett stort\r\nflyktingmottagande. I dessa kommuner ansåg man\r\natt man i förhållande till folkmängden fick en för\r\nstor andel av det totala antalet asylsökande. Vi\r\nvalde då en modell med kommunavtal som innebär\r\natt i stort sett alla landets kommuner deltar i\r\nflyktingmottagandet.</pre><pre>De avtal som är skrivna med kommunerna i\r\nStockholmsområdet, Malmö och Göteborg visar att\r\nman i förhållande till befolkningen i dessa områden\r\ntar emot flyktingar, medan andra kommuner,\r\nframför allt i Mellansverige, har avtal om höga\r\nmottagningssiffror i förhållande till sin befolkning.</pre><pre>Talet om att Malmö skulle vara hårdare belastat än\r\nandra kommuner tycker jag inte är riktigt sant.</pre><pre>Sedan säger Sten Andersson att det sker en\r\nomflyttning, dvs. att människor flyttar till Malmö\r\nkommun från andra kommuner.</pre><pre>Det är ju så att man när man kommer till Sverige\r\nfår plats anvisad i en kommun, men när man fått\r\nuppehållstillstånd har man liksom andra svenska\r\nmedborgare rätt att flytta och bosätta sig var man\r\nvill i det svenska riket.</pre><pre>Jag kan inte tänka mig att Sten Andersson, som\r\nföreträdare för Moderata samlingspartiet, vill\r\ninskränka individens rättigheter på den här\r\npunkten.</pre><pre>Jag tycker det är märkligt att vi i denna kammare\r\nom och om igen får höra att mannen på gatan eller\r\nmänniskorna utanför det här huset skulle ha en\r\nväldigt avvikande uppfattning om\r\nflyktingpolitiken. Enligt de attitydundersökningar\r\nsom med jämna mellanrum presenteras i svenska\r\ntidningar har den flyktingpolitik som förs stöd av en\r\nmajoritet av svenska folket. Om man lägger ihop\r\ndem som tycker det är bra som det är i dag och dem\r\nsom vill gå längre, dvs. ha en mer generös\r\nflyktingpolitik, finner man att denna grupp är i klar\r\nmajoritet.</pre><pre>Då skall vi inte fortsätta att utmåla svenska folket\r\nsom mer främlingsfientligt och flyktingfientligt än\r\ndet är genom att upprepa sådana påståenden. Det\r\när alltså inte sant om man ser på de attityd- och\r\nopinionsundersökningar som har genomförts under\r\nsenare år.</pre><pre>Anf. 61  STEN ANDERSSON i Malmö (m) replik:</pre><pre>Fru talman! Jag talar om storstäderna och de\r\nasylbeviljade. Jag vet om att det finns\r\nkommunavtal, genom vilka man i många\r\nkommuner -- förvisso inte i Sjöbo, som var\r\ncenterstyrt -- tar emot 40, 50 eller 60 per år. Men,\r\nRune Backlund, man vet mycket väl att vid årets\r\nslut är de flesta borta. Var kommer annars de ifrån,\r\nsom i dag finns i tredubbla antalet i Stockholm,\r\nGöteborg och Malmö och som har orsakat att dessa\r\nkommuner kritiserar det nuvarande systemet?</pre><pre>Sedan några ord om allmogens uppfattning om\r\nasylpolitiken. Även om jag kanske talar dålig\r\nsvenska, eftersom jag är skåning, så kan jag läsa\r\nsvenska, men jag har inte sett någon undersökning\r\ndär majoriteten säger att man accepterar den\r\nnuvarande asylpolitiken. Det skulle vara trevligt att\r\nfå ett korrekt referat från en sådan källa. Jag har\r\nsett många andra undersökningar som visar totala\r\nmotsatsen. Nu har Rune Backlund chansen att tala\r\nom vad han refererar och varifrån han hämtar sin\r\nuppfattning i denna fråga.</pre><pre>Anf. 62  RUNE BACKLUND (c) replik:</pre><pre>Fru talman! Jag kan hänvisa till den senaste\r\nTemoundersökningen i Temo pejling som\r\ngenomfördes i mars månad och publicerades i ett\r\nantal dagstidningar. Den undersökningen gav det\r\nresultat jag nämnde. Det är bara att gå tillbaka i\r\ntidningsläggen och titta på den undersökningen\r\neller kontakta Temo. Sten Andersson kan säkert få\r\ndel av den undersökningen och se hur frågorna\r\nställdes.</pre><pre>När det gäller omflyttningen tycker jag fortfarande\r\ndet är litet märkligt. I Sten Anderssons resonemang\r\nkan jag bara tolka in att han vill införa ett\r\nflyttförbud för den som fått uppehållstillstånd. Den\r\npersonen skulle därmed vara hänvisad att bo i den\r\nkommunen där plats blivit anvisad för all tid och\r\nevighet. Detta måste vara alternativet om man\r\nsäger att omflyttningen är ett så stort problem.</pre><pre>Men i så fall måste vi väl införa detta förbud för fler\r\nsvenskar. Det måste då även gälla t.ex.\r\nnorrlänningar, som inte får flytta till\r\nstorstadskommunerna, eller smålänningar som inte\r\nfår flytta till Göteborg eller liknande.</pre><pre>När man kommer med påståenden om att detta är\r\nett problem måste man vara medveten om vad man\r\nsäger. Det innebär i så fall en kraftig inskränkning i\r\nde fri- och rättigheter som gäller i vårt land.</pre><pre>Anf. 63  STEN ANDERSSON i Malmö (m) replik:</pre><pre>Fru talman! I fråga om undersökningar kan man\r\nsäga att undantaget bekräftar regeln. Jag känner\r\ninte till den undersökning som Rune Backlund\r\nrefererar, men jag har läst massvis med andra där\r\nman kommit fram till en helt annan uppfattning.\r\nDet skulle förvåna mig om den uppgift Rune\r\nBacklund här refererar till har förankring i\r\nverkligheten.</pre><pre>Så detta om flyttförbud. Jag tycker att man om man\r\nkommer till Sverige därför att man av olika skäl är\r\nförföljd, och får asyl därför att man är politisk\r\nflykting och chansen att bosätta sig i en mindre\r\nkommun ute på landsbygden, trots allt kunde bo\r\nkvar där en tid. Vi kan väl ändå ställa några krav på\r\ndem som kommer hit och som vi har givit plats att\r\nfå finnas i Sverige och agera här.</pre><pre>Jag vill inte alls ha något flyttförbud, men vi vet i\r\ndag hur situationen konkret är. Vi har haft debatten\r\nom centern i Sjöbo. Jag vet från många andra\r\nkommuner att ledande kommunalfolk har stått och\r\nsagt: Vi, till skillnad från Sven-Olle Olsson i Sjöbo,\r\ntar vårt ansvar. Men -- och det är dokumenterat --\r\nde visste om att efter ett halvt år fanns det stora\r\nflertalet mottagna inte längre kvar i kommunen. De\r\nfanns i storstäderna. Det är detta som jag menar\r\ninte är solidariskt.</pre><pre>Anf. 64  CLAUS ZAAR (nyd):</pre><pre>Fru talman! Sverige bedriver sedan länge en\r\ninhuman och kaosartad flyktingpolitik. Det är\r\nmånga som är eniga om den saken. Den politiken\r\när inte förankrad hos majoriteten av medborgarna.\r\nDet bekräftar flera undersökningar. Bl.a.\r\npubliceras i dag en undersökning i en tidning. Där\r\nframgår att 75 % av ungdomarna vill minska\r\ninvandringen kraftigt. Detta gäller kommuner i\r\nSkåne.</pre><pre>Folk vet verkligen vad det handlar om. Men många\r\nbland oss folkvalda lyssnar inte på åsikterna hos\r\nfolket, som Sten Andersson i Malmö tidigare sade.</pre><pre>Sverige är internationellt välkänt för sitt generösa\r\nflyktingmottagande vid gränsen. Vi utnyttjas också\r\nav vissa personer och organisationer såväl\r\nutomlands som i Sverige. Jag tänker bara ge ett\r\nexempel. En representant för ett konsulat sade i en\r\nTV-intervju i december: Alla som har problem i\r\nlandet är välkomna till Sverige. Där finns resurser\r\natt hjälpa er.</pre><pre>I den akuta kris som Sveriges finanser nu befinner\r\nsig i skall detta belysas i debatten. En organiserad\r\ninvandring av kosovoalbaner från Jugoslavien\r\npågår. Bussar med i huvudsak ekonomiska\r\nflyktingar kommer via våra hamnar i Skåne.\r\nFlyktingarna har enkel biljett, som de har betalt\r\nupp till 300 D-mark för. För att få denna biljett får\r\nde sälja allt de har och i vissa fall gå ifrån sina hem.\r\nJag har själv varit med vid flyktingmottagandet och\r\nsett hur det går till. Jag har varit inne i\r\njärnvägsvagnarna när vår passpolis letar efter\r\nflyktingar som gömmer sig, för att komma in i\r\nlandet. Jag har också hört passpolisen säga att de\r\nblir lurade av flyktingar, ekonomiska flyktingar,\r\noch att de upplever sin arbetssituation som kaotisk.\r\nDet är ett ansvar vi har här i riksdagen, att\r\ndiskutera detta och lyfta fram frågorna.</pre><pre>I bl.a. Tyskland har det varit en omfattande debatt\r\nunder mars. Det var i början av mars som debatten\r\nom flyktingfrågorna satte i gång. Det har nu lett till\r\natt Tyskland har infört visumtvång för jugoslaver.\r\nVad hände då? Jag förväntade mig att\r\nflyktingströmmen till Trelleborg skulle förändras\r\noch överflyttas dit där det fanns möjligheter att\r\nkomma igenom. Det betydde att den flyttades över\r\ntill Ystad.</pre><pre>Jag hade väntat mig att en aktiv invandrarminister\r\nskulle ha följt efter övriga länder i Europa. Här\r\nligger vi hittills efter. Eller finns det något drag hos\r\ninvandrarministern?</pre><pre>För att visa på förhållandena för de människor som\r\nflyr vill jag rapportera någonting från verkligheten.\r\nJag vill referera en intervju som är realistisk, ett\r\nsamtal med en flykting.</pre><pre>--  Jag vill inte uppge mitt namn. Jag kommer från\r\nKumanovo, som ligger strax norr om Skopje.</pre><pre>--  Varför flyr du ditt land?</pre><pre>--  Vi romanizigenare har inga sociala rättigheter i\r\nMakedonien. Vi är ett andra klassens folk.\r\nDäremot skall vi göra militärtjänsten, den är\r\nobligatorisk för alla mellan 16 och 60 år. Sedan vill\r\nde placera ut oss på gränserna till Serbien,\r\nBulgarien och Grekland. Jag vill inte delta i detta.\r\nJag vill inte heller att mina barn skall göra det.</pre><pre>--  Men det är ju inget krig i de trakterna.</pre><pre>--  Nej, men förhållandena är väldigt spända i\r\nMakedonien. Där finns tre olika folkslag, som inte\r\nkan enas. Innan fanns det ett parti, i dag finns det\r\nfyra. Alla drar åt var sitt håll. Så ett krig kan utbryta\r\nnär som helst.</pre><pre>--  Varför valde du Sverige?</pre><pre>--  Jag har hört att Sverige tog emot asylsökande.</pre><pre>--  Vem har upplyst dig om att vi tar emot\r\nflyktingar?</pre><pre>--  Det har jag hört på stan av bekanta. Ingen\r\nspeciell.</pre><pre>--  Så du menar att alla pratar om detta?</pre><pre>--  Ja, jag har hört det av vänner.</pre><pre>--  Hur bodde du i Makedonien?</pre><pre>--  Jag bodde i lägenhet.</pre><pre>--  Har du sagt upp den och lämnat den?</pre><pre>--  Nej, jag sade inte upp den eftersom vi skulle fly,\r\nutan vi lämnade den på natten.</pre><pre>--  Vad arbetade du med?</pre><pre>--  Jag arbetade med trädgårdar och rabatter.\r\nEftersom kriget i Serbien skurit av min livsnäring,\r\nkan jag inte längre försörja mig och min familj. Jag\r\narbetade mest i Serbien. Jag arbetade svart.</pre><pre>--  Har du någon släkt kvar i Makedonien? Har du\r\nnågon släkt här?</pre><pre>--  Nej, jag har ingen släkt kvar. Mina föräldrar är\r\ndöda. Jag har inga släktingar här.</pre><pre>--  Hur skall du klara dig här? Vilka är dina\r\nförväntningar?</pre><pre>--  Jag hoppas att få ett arbete i framtiden och att\r\nmina barn skall få skolutbildning.</pre><pre>--  Hur kom du hit?</pre><pre>--  Från Makedonien åkte vi i en skåpbil till Serbien.\r\nSedan åkte vi tåg till Sverige. jag betalade 20 000\r\ndinarer. Pengarna har jag lånat av vänner hemma.\r\nSumman motsvarar två månadslöner.</pre><pre>--  Men om du lånar pengar, måste du ju betala\r\ntillbaka dem. Hur skall du kunna göra det?</pre><pre>--  Lånet fick jag som en gåva.</pre><pre>Detta var ett exempel på en intervju. Där ser man\r\nhur en enskild person tänker när han skall komma\r\nhit.</pre><pre>Jag har följt upp detta ytterligare och sett på vilka\r\nbussbolag våra flyktingar åker med. Det finns ett\r\nbussbolag i Skopje som heter Proletär. Detta\r\nföretag raggar upp resenärer till Sverige. Det är\r\nfråga om ren ekonomisk vinning. Ingenting annat\r\nän enkel biljett gäller. Dessutom finns\r\nSchweizregistrerade bussar som kontinuerligt\r\ntrafikerar denna rutt. De har uteslutande\r\nasylsökande med sig. Jag har också upptäckt att det\r\nfinns flitiga smålänningar som har bussar som utför\r\ndenna trafik. Jag har sett kopplingar till hotell och\r\nfastigheter. Det är på tiden att vi tar itu med detta\r\npå allvar.</pre><pre>Fru talman! I går morse ankom till Ystad tre\r\njugoslaviska bussar med sammanlagt 197\r\npassagerare. På kvällen kom en buss från\r\nMakedonien med 58 personer. Bussen ägs av ett\r\nföretag där nere. Det kom en buss med 36 personer.\r\nBussen ägs av ett företag i Småland. Samtliga som\r\nkom till Ystad var jugoslaviska medborgare.</pre><pre>Låt oss nu agera, bästa invandrarminister! Låt oss\r\nfölja Europa och invandrarverkets chefs råd -- inför\r\nvisum för de jugoslaviska flyktingarna.</pre><pre>Anf. 65  BERT KARLSSON (nyd):</pre><pre>Fru talman! Det mesta har faktiskt sagts här. De\r\nbeskrivningar man har hört här, att det är rena\r\nturistverksamheten från Jugoslavien, är tyvärr\r\nsanna. Det kommer snart 10 000 per månad. 90 %\r\nav dessa är ekonomiska flyktingar. Det är\r\nfruktansvärt inhumant, som vi beter oss i dag.\r\nDessa stackars människor säljer hus och hem och\r\ntror naturligtvis att de skall få stanna.</pre><pre>Vi gjorde likadant mot en annan grupp för några år\r\nsedan. Det var turkbulgarerna. De trodde också att\r\nde skulle få stanna i landet. De fick stanna ungefär\r\ntvå och ett halvt år. Deras barn lärde sig svenska.\r\nSedan skickade vi ut dem.</pre><pre>Det kostade oss oerhört mycket pengar. Det\r\nkostade också på ganska hårt i familjeförhållanden.\r\nDe fick bo på flyktingförläggningar här i Sverige.\r\nJag tror inte att någon i denna kammare skulle\r\nkunna bo en enda dag på en flyktingförläggning,\r\nsom de ser ut just nu. Det värsta exempel jag har\r\nsett var ett rum där 25 personer bodde. Det var\r\nvisserligen ett ganska stort rum, men det saknade\r\nvatten och i stort sett värme. Det fanns filtar.</pre><pre>Det hade varit bättre om vi skötte om dem som\r\nbehöver hjälp, de 10 % det rör sig om, och såg till\r\natt de fick en dräglig tillvaro i Sverige. Men inte ens\r\ndet klarar vi av med dessa förutsättningar.</pre><pre>Det hyckleri vi håller på med, som Folkpartiet\r\nföreträder, kommer att kosta oss 4--5 miljarder\r\nextra i år. Jag skulle vilja ha svar på en fråga: Var\r\nfår man dessa 4--5 miljarder ifrån? Man kan röra\r\nupp himmel och jord för delpensionen, som kanske\r\nkostade uppemot 500 miljoner. Då var det kris i\r\nregeringen, och man pratade om nyal. Jag kan inte\r\nförstå annat än att det måste bli nyval, efter dessa\r\ndiskussioner om var man skall ta 4--5 miljarder\r\nkronor, helt i onödan.</pre><pre>Jag har också konstaterat att alla som inte tycker\r\nsom Folkpartiet är rasister. Jag kan konstatera att\r\nChristina Rogestam nu tydligen har samma åsikt\r\nsom Ny demokrati när det gäller flyktingpolitiken.\r\nJag tycker att det är förståndigt av Rogestam att ha\r\ndenna inställning. Hon har insett att detta inte går.\r\nJag såg i dag i Expressen att det skrivs om tältläger.\r\nDetta kommer naturligtvis att fortsätta. Det kanske\r\ninte handlar om 10 000 nästa månad. Det kanske\r\nhandlar om 15 000, eller 20 000.</pre><pre>Jag förstår inte varför vi inte också släpper in alla\r\nmedborgare från gamla Sovjetunionen. De har\r\nnämligen exakt samma förutsättningar att få\r\nkomma hit. Det är krig i vissa delar av landet även\r\ndär.</pre><pre>Jag tror inte att någon i vårt parti eller någon svensk\r\növer huvud taget har någonting emot att hjälpa folk\r\nsom behöver hjälp. Men då skall vi också ställa\r\nupp. Vad gör vi med våra flyktingar när de kommer\r\nhit? De får fortfarande inte arbeta. Om det vore\r\nmöjligt för dem att arbeta, skulle de kunna spara\r\npengar. De skulle kunna få städa våra anläggningar\r\nt.ex. Det kostar nämligen i dag 150 miljoner att\r\nstäda en anläggning.</pre><pre>På sistone har framförts berättigad kritik mot\r\nslarvet med pengarna från invandrarverket. Just nu\r\npågår en intern revision, som är föranledd av min\r\nbok. Jag påstår där att invandrarverket slarvade\r\nbort 66 milj.kr. Varenda siffra i min bok var riktig.\r\nMan har inte ställt några som helst krav på den\r\ntjänsteman som slarvade bort pengarna. Man har\r\nbara undersökt de åtta anläggningar som jag angav\r\ni min bok, ingenting annat. Ingen slutledning över\r\nhuvud taget har gjorts.</pre><pre>Om man ser på hur många anläggningar som finns\r\nhär i landet, handlar slarvet förmodligen om 300--\r\n500 milj.kr. Jag kan försäkra er att om en\r\nbankdirektör skulle bete sig på detta sätt, skulle\r\nhan få sitta inom lås och bom. Men invandrarverket\r\nskyddas hela tiden, och man pratar ofta om\r\nsekretess.</pre><pre>Jag träffade förut en företrädare för styrelsen. Med\r\nden inställning som herr Backlund har, förstår jag\r\natt vi aldrig någonsin kommer åt detta slarv. Det\r\nskulle ju innebära en kritik mot styrelsen.</pre><pre>Jag tror att man nu kommer att göra en revision\r\nsom är värd namnet. I den senaste\r\nrevisionsberättelsen som jag har, som gäller åtta\r\nanläggningar inom invandrarverket -- den är\r\nganska lång -- har man inte ens reda på hur\r\nbetalningarna sker, om momsen ingår eller inte.\r\nDet är ju en viss skillnad i kostnad, som ni vet, med\r\nden höga moms vi har.</pre><pre>Man kan också undra om Finland, Norge m.fl.\r\nländer är oansvariga, eftersom de har en annan\r\nflyktingpolitik. Vi var inne på frågan om hemspråk.\r\nDet diskuteras i och för sig, men det är ganska\r\nintressant att veta att förra året fick 2 200 danskar\r\noch 1 300 norrmän hemspråksundervisning. Man\r\nundrar hur många svenskar som fick motsvarande\r\nundervisning i Norge och Danmark.</pre><pre>Det finns naturligtvis mycket mera som man skulle\r\nkunna ta upp i den här diskussionen, men jag kan\r\nsluta här. Gör vi inte något, får vi rasism i det här\r\nlandet. Det är jag helt säker på.</pre><pre>(Applåder)</pre><pre>Anf. 66  RUNE BACKLUND (c) replik:</pre><pre>Fru talman! Jag hade egentligen inte tänkt att\r\nbegära replik på Bert Karlssons anförande. Men\r\njag tycker att det är litet osmakligt när man\r\nanvänder riksdagens talarstol till att angripa en\r\nenskild tjänsteman på statens invandrarverk för att\r\ndenne skulle ha slarvat bort 60 milj.kr. utan att\r\nvederbörande har någon chans att här i kammaren\r\nbemöta dessa påståenden. Jag tycker inte att man\r\nskall kasta ut sådana påståenden från den här\r\ntalarstolen. Sådant skall hanteras utanför den här\r\nkammaren, där de som är anklagade har möjlighet\r\natt bemöta påståendena.</pre><pre>Anf. 67  BERT KARLSSON (nyd) replik:</pre><pre>Fru talman! Jag kan inte påminna mig att jag\r\nnämnde något namn. Jag sade att det gällde en\r\ntjänsteman.</pre><pre>Det är fantastiskt att man inte skall få kritisera det\r\nhär. Hade det varit en bankdirektör som hade\r\nslarvat bort 66 miljoner, tror jag inte att någon hade\r\nhaft något emot att vi hade angett namnet här i\r\nriksdagen. Men om man är tjänsteman inom den\r\nstatliga förvaltningen kan man i princip bete sig\r\nprecis hur som helst. När styrelsen är politiskt\r\ntillsatt är det tydligen helt legalt att göra på det här\r\nsättet.</pre><pre>Anf. 68  RUNE BACKLUND (c) replik:</pre><pre>Fru talman! För den som har följt det här ärendet\r\nen tid och sett de uttalanden som har gjorts av Bert\r\nKarlsson går det naturligvis inte att ta miste på\r\nvilken tjänsteman som avses. Denne är också\r\nomnämnd i den bok som Bert Karlsson refererade\r\ntill.</pre><pre>Det pågår självfallet en fortlöpande revision inom\r\nstatens invandrarverk liksom inom all annan statlig\r\nverksamhet. Skulle det framkomma att det varit ett\r\nsådant svinn av pengar som Bert Karlsson hänvisar\r\ntill föranleder det naturligtvis åtgärder från\r\ninvandrarverkets styrelse, riksrevionsverket och\r\nregeringen. Det utgår jag ifrån, och Bert Karlsson\r\nvet att det är på det sätet.</pre><pre>Anf. 69  BERT KARLSSON (nyd) replik:</pre><pre>Fru talman! Jag hoppas att jag kan ta det som ett\r\nlöfte. Herr Backlund sitter faktiskt i styrelsen, och\r\njag förstår att det känns när man får sådan här\r\nförödande kritik. Det är faktiskt bara att läsa\r\ninnantill i den revision som har gjorts. Men jag\r\nförstår att det är litet svårt att läsa den, eftersom\r\nden är skriven på ett sådant sätt att ingen skall\r\nförstå. Man kan läsa om beläggning på 25 %, 600\r\nkr. per dygn, böter på 3--4 milj.kr., att man har hyrt\r\nhotell trots att man har haft låg beläggning på olika\r\nflyktingslussar osv. Jag förstår att det här inte är\r\nnågon munter läsning. Jag förstår också varför\r\nrevisionen är gjord på det här sättet så att man inte\r\nskall kunna se hur många kronor och ören som har\r\nslarvats bort.</pre><pre>Talmannen anmälde att Rune Backlund anhållit att\r\ntill protokollet få antecknat att han inte ägde rätt till\r\nytterligare replik.</pre><pre>Anf. 70  JOHN BOUVIN (nyd):</pre><pre>Fru talman! Riksdagsledamöter! Jag har nu suttit\r\nhär i två tre timmar och lyssnat på en fantastisk\r\ndebatt. Jag vet inte riktigt var jag skall börja.</pre><pre>Jag tycker att Rune Backlund visar en otrolig naiv\r\ntilltro till svensk massmedia. Det är helt fantastiskt.\r\nMen det är ju så svensk massmedia fungerar i dag.\r\nDen är så fenomenal att man kan rycka ut precis det\r\nsom passar ens syfte, och sedan använder man detta\r\nsom faktauppgifter. Det är rent ut sagt bedrövligt.\r\nJag vill med bestämdhet påstå att jag har mycket\r\nstor erfarenhet av detta, av den behandling jag själv\r\nhar fått. Jag har t.o.m. bevis för allt det här, men\r\ndet är ingen som är intresserad av sanningen. Jag\r\nskulle kunna stå här hela dagen och berätta om allt\r\ndetta, men vad hjälper det.</pre><pre>Maj-Lis Lööw var inne på att det fanns en enighet i\r\nkammaren innan. Ja, före valet fanns i princip en\r\nstor enighet. Jag kan inte låta bli att reflektera över\r\ndetta. Ny demokrati kom ju in här och ryckte upp\r\ner ur er törnrosasömn. Vi stoppar in en verklighet\r\nhär, och genast blir det liv i luckan.</pre><pre>Bert Karlsson nämnde att om man inte tycker och\r\ntänker som en folkpartist är man en rasist.\r\nFolkpartiet har nog egentligen stavat fel på sitt\r\npartinamn. Jag vill påstå att de är folkrasister.\r\nSåvitt jag förstod av Folkpartiet här i kammaren\r\nskulle folkpartisterna vara de enda som är ärliga\r\noch står för vad de gör medan vi andra är oärliga.\r\nJag kunde tolka detta som att vi inte säger och\r\nagerar utifrån vad folket tycker och tänker.</pre><pre>Om man är intresserad av att få reda på vad folket\r\ntycker och tänker är det mycket lätt att få reda på\r\ndet. Det är bara att gå ut med en folkomröstning så\r\när den saken klar. Men det vågar man inte. Då\r\nmåste man ju vakna upp och inse att man har gått\r\noch drömt länge och väl. Det här är fantastiskt.</pre><pre>Så till betydelsen av ordet rasism. När jag har suttit\r\noch pratat med ledamöter här har jag fått höra de\r\nmest skrämmande uttryck. Det beror på vilket\r\ntillstånd man är i. Ordets rätta betydelse enligt\r\nordböcker anses inte gälla. Det gäller hur man\r\nsätter det i sitt sammanhang.</pre><pre>Jag lade in en motion på ett tidigt stadium om att\r\nbegränsa invandringen ett år till ett minimum. Det\r\när klart att det kanske var litet för saftigt. I\r\nmotionen säger jag bl.a. att den s.k. rasismen\r\nsprider sig i vårt land, liksom i hela Europa. Är det\r\nså svårt att förstå varför? Fortsätter vi med den\r\nnuvarande politiken kommer även de som inte vill\r\nförstå att vakna. Nu är det i och för sig inte så\r\nmånga som sitter här. Jag frågade vidare varför man\r\ninte skall ta tag i problemen och lyfta fram dem i\r\nljuset? Då kommer alla s.k. förståsigpåare,\r\nexperter m.fl. att skrika: Rasism, rasism. Det var\r\nprecis vad som hände.</pre><pre>Jag vill påstå att det inte finns någon direkt rasism.\r\nDet finns ett fåtal människor i det här landet som är\r\näkta rasister. Och sedan finns en skapad s.k. rasism.\r\nVilka är det som ligger bakom detta? Jag tar bl.a.\r\nupp detta i en motion: Våra politiska ledare har\r\nockså under lång, lång tid provocerat befolkningen\r\ngenom att stämpla alla som ifrågasatt\r\nflyktingpolitiken som rasister, extremister och\r\nmörkermän. Det är klart att då blir det ju så här.</pre><pre>I Sverige är det märkbart att vi inte vågar ta egna\r\nkliv. Vi måste se hur storebror någonannanstans\r\ngör. Det gäller t.ex. för neutralitetspolitiken.\r\nDetsamma gäller visumtvånget. Nu kanske det\r\nbörjar hända saker, eftersom de stora pojkarna ute\r\ni Europa har börjat inse allvaret. Då kanske Sverige\r\nvågar ta ett eget ansvar.</pre><pre>Flyktingpolitiken och flyktingmottagningen är ett\r\nväxande och ytterst dyrbart problem. Regering och\r\nriksdag har inte vågat hantera frågorna. Man har\r\ninte velat upplysa folket om det faktiska läget, och\r\nman har inte kunnat fatta rationella beslut som kan\r\nomsättas i handling av invandrarverk och\r\npolismyndigheter. Budgetöverskridande i magnifik\r\nmiljardklass är på väg. Men vad har det för\r\nbetydelse med några miljarder hit eller dit. Vi\r\nbetalar ju ränta på våra utlandslån som vi har\r\nskapat under en fyrtioårsperiod. Staplar vi dessa\r\ntusenlappar på varandra får vi en stapel som är 8,4\r\nkilometer hög. Vad spelar det då för roll med några\r\nmiljarder hit eller dit? Det har ju ingen betydelse.</pre><pre>Sverige behöver helt enkelt en konkret och\r\nrealistisk flyktingpolitik. Ny demokrati ställer\r\ngärna upp på diskussioner, förhandlingar,\r\ninformationskampanjer och annat som behövs för\r\natt få en ändring till stånd. De fyllda lägren och de\r\nlånga köerna visar att regeringen inte har grepp\r\növer situationen. Det är bara att titta på situationen\r\ni dag, så ser vi den.</pre><pre>Min taltid är ute, så jag får väl återgå till bänken.</pre><pre>(Applåder)</pre><pre>Anf. 71  TALMANNEN:</pre><pre>Jag vill erinra om riksdagsordningens stadgande om\r\natt ledamot inte bör använda förolämpande\r\nuttryck.</pre><pre>Anf. 72  Kulturminister BIRGIT FRIGGEBO\r\n(fp):</pre><pre>Fru talman! Jag ber först om ursäkt för att jag inte\r\nkunde vara närvarande under de första inledande\r\nminuterna av den här diskussionen. Det berodde på\r\natt vi hade en överläggning i regeringen om just\r\nproblemen vad avser Jugoslavien. Jag skall här\r\nnågot redovisa den aktuella situationen.</pre><pre>Över en miljon människor i det forna Jugoslavien\r\nhar lämnat sina hem. Ungefär en miljon är på flykt\r\ninom det forna Jugoslavien, och ett par\r\nhundratusen har lämnat landet och gett sig ut på\r\nflykt runt om i Europa. Europa har inte upplevt\r\nnågot liknande sedan det andra världskriget.</pre><pre>Till Sverige har det sedan förra sommaren kommit\r\nungefär 25 000 personer ifrån det forna\r\nJugoslavien. Sedan årskiftet har det kommit\r\nungefär 15 000. Genomsnittet på senare tid är\r\nungefär 1 000 personer i veckan. Det varierar\r\nmellan 800 och 1 300. Det betyder ca 4 000 personer\r\ni månaden, inte 10 000 som uppgavs här tidigare.</pre><pre>Bakgrunden till den här situationen behöver man\r\negentligen inte orda särskilt mycket om. Det forna\r\nJugoslavien upplever inre oroligheter och\r\nkonflikter mellan befolkningsgrupper. I vissa delar\r\nhar det utbrutit regelrätt krig.</pre><pre>De flesta som kommer hit är kosovoalbaner. De\r\nutgör mellan 80 och 85 %. Konflikten i Kosovo har\r\nsamma bakgrund som de andra konflikterna inom\r\ndet forna Jugoslavien, nämligen\r\nbefolkningsgrupper som inte kan komma sams. I\r\nvissa delar bedrivs en ren fördrivningspolitik. Den\r\nhär situation är inte ny i Kosovo. Den började\r\nuppstå 1989 när det relativa självstyret som Kosovo\r\nhade avskaffades. Man började vräka folk ifrån\r\nderas bostäder. Skolor stängdes så att barnen inte\r\nkunde gå i skolan. Människor blev uppsagda ifrån\r\nsina arbeten. Detta är i vissa delar led i en\r\nsystematisk fördrivningspolitik.</pre><pre>Det är sant att det inte har kommit till regelrätta\r\nkrigshandlingar i Kosovo, ännu. Man gör\r\nbedömningen att det alltmer ökade och tydliga\r\nkravet på självständighet också för Kosovo kan\r\nbidra till att pressa fram rena krigshandlingar. En\r\ndel kommer hit för att de är krigsvägrare. De vill\r\nundvika att inkallas i den serbiska armén.</pre><pre>Invandrarverket och utlänningsnämnden har\r\nbestämt sig för att inte fatta några beslut\r\nbeträffande de personer som kommer hit. Det finns\r\ndock undantag. Människor som har begått brott\r\nkan få återvända till det forna Jugoslavien. När det\r\ngäller Slovenien och Makedonien fattas beslut, och\r\nman verkställer också de avslag på ansökningar om\r\nuppehållstillstånd som människor från Slovenien\r\noch Makedonien har fått.</pre><pre></pre><pre>Verkställandet sker också ibland i stora grupper för\r\natt tydliggöra att vi inte betraktrar Slovenien och\r\nframför allt Makedonien som ett område varifrån\r\nman som politisk flykting självfallet skall få politisk\r\nasyl i Sverige.</pre><pre>Den långa historia som Claus Zaar presenterade för\r\nkammaren har alltså inte någon som helst relevans\r\ni de sammanhang vi diskuterar Jugoslavien,\r\neftersom den uppenbarligen handlade om personer\r\nsom kommer just från Makedonien.</pre><pre>På förläggningarna finns för närvarande mellan\r\n37 000 och 38 000 personer, varav merparten\r\nkommer från det forna Jugoslavien.\r\nInvandrarverkets egen bedömning är att man inom\r\nden ordinarie verksamheten klarar situationen för\r\nett mottagande upp till 50 000 personer. Hittills har\r\ninvandrarverket hanterat situationen mycket bra.\r\nMan har dragit lärdom av erfarenheter från\r\nliknande situationer tidigare.</pre><pre>Det har nu uppförts tält på en ort i Skåne, som\r\nfungerar som en sluss i avvaktan på att\r\nmänniskorna skall transporteras längre norrut,\r\neftersom slussarna i Skåne är fullbelagda.\r\nVistelsetiden i tältförläggning rör sig om någon dag\r\neller ett par dagar i avvaktan på att permanenta\r\nförhållanden kan ordnas.</pre><pre>I Europa hanterar man frågan på liknande sätt som\r\ni Sverige. Man väntar med att fatta beslut, vilket\r\negentligen innebär en de facto-rätt att vistas i resp.\r\nland i Europa i avvaktan på slutligt beslut.\r\nBakgrunden är naturligtvis den osäkra situationen i\r\nJugoslavien.</pre><pre>Under den senaste tiden har Tyskland diskuterats\r\nmycket. Det har icke införts något visumtvång i\r\nTyskland. Det finns ett visumtvång visavi Bosnien,\r\nmen det har sitt ursprung i att Tyskland vid\r\nerkännandet av Bosnien inte införde någon\r\nvisumfrihet. I övrigt finns det inget visumtvång\r\ngentemot det forna Jugoslavien. Men man har\r\nskärpt gränskontrollen och tillåter bara s.k. bona\r\nfide-resenärer att komma in i landet.</pre><pre>Enligt de informationer som vi har fått är det inte\r\nheller i Ungern aktuellt att diskutera ett\r\nvisumtvång.</pre><pre>Samtidigt skall det upplysas att visumtvång inte\r\nförhindrar flyktingar att närma sig en gräns och\r\nbegära politisk asyl, om de har kommit in i ett land.\r\nEnligt Genèvekonventionen har man då rätt att få\r\nsin ansökan om asyl prövad.</pre><pre>Självfallet följer regeringen noggrant vad som\r\nhänder. Det är viktigt att länderna i Europa har en\r\nsamsyn och ett gemenamt uppträdande, så att vi\r\ntillsammans kan tillmötesgå den vädjan som\r\nflyktingkommissarien bl.a. uttryckte vid ett besök i\r\nSverige i går, en vädjan om att Europas länder inte\r\nskall stänga sina gränser.</pre><pre>Vi tar nu kontakt på hög nivå med andra berörda\r\nländer, i första hand med Tyskland, Ungern och\r\näven med andra länder för att få till stånd ett\r\ngemensamt uppträdande, så att skyddsbehovet för\r\nde människor som söker sig undan krigshandlingar\r\noch annan förföljelse kan uppfyllas.</pre><pre>För det tredje befinner sig en miljon människor på\r\nflykt inom det forna Jugoslavien. De rör sig inte\r\nsärskilt långt, men i takt med att de flyttar från sina\r\nhem bränns hemmen eller ockuperas av en annan\r\nbefolkningsgrupp.</pre><pre>Vi har kunnat notera att det råder brist på mat i\r\nvissa områden. Dessutom är det naturligtvis\r\nnödvändigt att få någon form av tak över huvudet,\r\nnär man har flytt från sitt hem.</pre><pre>Som vanligt kan man göra den bedömningen att de\r\nflesta säkert vill återvända hem när läget blir lugnt.\r\nDå skall man möjliggöra så att de inte behöver\r\nflytta så långt. Det är önskvärt att de kan stanna i\r\nde lugna delarna av Jugoslavien.</pre><pre>UNHCR har ett projekt som innebär att man förser\r\nmänniskor med mat och tak över huvudet. Det har\r\nutgått en vädjan från generalsekreteraren och\r\nflyktingkommissarien om stöd för detta projekt.\r\nSverige har tidigare lämnat sitt stöd, och vi kommer\r\natt möta den vädjan som finns om ytterligare stöd\r\nför att möjliggöra för människor att stanna kvar i\r\nsina hemländer.</pre><pre>Herr talman! Det uttalande som gjordes gentemot\r\ninvandrarverkets chef Christina Rogestam anser\r\njag vara oförskämt. Man påstod att hon har samma\r\nuppfattning som Ny demokrati. Jag har haft\r\növerläggningar med invandrarverkets chef, och det\r\nfinns ingen som helst skillnad i uppfattning mellan\r\ninvandrarverket och regeringen om behovet av\r\nåtgärder.</pre><pre>Anf. 73  CLAUS ZAAR (nyd) replik:</pre><pre>Herr talman! Jag har tagit reda på hur det är i\r\nSlovenien. Där är inte förhållandena krigsliknande.\r\nFör några månader sedan var jag själv där nere, och\r\njag håller dagliga kontakter med Slovenien. Men\r\nhär har man sagt att man inte tar emot fler än 6 000\r\nflyktingar. Det har alltså gjorts en begränsning,\r\ntrots att det rör sig om sådana mängder. Man bör\r\nväl försöka att se till att de jugoslaviska flyktingarna\r\nstannar i dessa områden, eller hur,\r\ninvandrarministern?</pre><pre>Anf. 74  Kulturminister BIRGIT FRIGGEBO\r\n(fp):</pre><pre>Herr talman! Jag vet inte om Claus Zaar lyssnade\r\npå vad jag sade. Jag redovisade att Sverige redan\r\ntidigare har bidragit till UNHCR:s -- alltså FN:s\r\nflyktingkommissions -- projekt, som innebär att\r\nman förser de interna flyktingarna i det forna\r\nJugoslavien med mat och i största möjliga\r\nutsträckning också med tak över huvudet.</pre><pre>Det är regeringens avsikt att gå in och ytterligare\r\nstödja detta projekt, som för övrigt fick ett stöd på\r\n30 miljoner US-dollar i förra veckan från EG.\r\nSyftet med projektet är naturligtvis att möjliggöra\r\nför människor att stanna i närområdet, att de inte\r\nskall behöva ge sig ut på längre flykt i Europa och\r\natt de skall kunna återvända till sina ursprungliga\r\nhem, när det förhoppningsvis har lugnat ner sig i\r\nområdet.</pre><pre>Anf. 75  PETER KLING (nyd) replik:</pre><pre>Herr talman! Birgit Friggebo sade att vi skall\r\nförsöka att hjälpa folkgrupper när det finns risk för\r\natt de inte kan samsas. I stor sett i hela världen finns\r\ndet ju risk för att folkgrupper inte kan samsas.\r\nInom OSS, t.ex., där det är stora problem finns det\r\nuppenbara risker för krig. Skall vi i så fall ta emot\r\nflyktingar också därifrån? I så fall får vi stora\r\nproblem. Jag vill fråga Birgit Friggebo: Om det\r\nfinns risk för att folkgrupper inte kan samsas, skall\r\nvi då ta hand om flyktingar ur sådana folkgrupper?</pre><pre>Jag har ytterligare en fråga. Det pågår inte något\r\nkrig i Kosovo. Som jag nyss nämnde är situationen\r\ndär sådan att det finns risk för att man inte kan\r\nsamsas. Men vi kan ju inte ta emot alla så fort den\r\nhär risken finns. Resultatet blir att vi får en kraftigt\r\nökad invandring. Jag vill fråga Birgit Friggebo:\r\nVarifrån skall vi ta de kraftigt ökade anslagen som\r\nbehövs i samband med dessa problem? Skall vi höja\r\nskatterna, eller skall vi låna pengar utomlands för\r\natt klara av de problem som uppstår?</pre><pre>Anf. 76  Kulturminister BIRGIT FRIGGEBO\r\n(fp):</pre><pre>Herr talman! Vi har en situation i Jugoslavien som\r\nhar lett till att 25 000 människor nu har kommit till\r\nSverige. Totalt i världen finns det ungefär 17\r\nmiljoner flyktingar. De flesta befinner sig i Asien, i\r\nAfrika och i Amerika. Europa är den kontinent\r\nsom har tagit emot det minsta antalet flyktingar.</pre><pre>Ny demokrati vill inte diskutera denna konkreta\r\nsituation på annat sätt än att säga att de är\r\nekonomiska flyktingar, och Ny demokrati tror att\r\nden besvärjelsen kan leda fram till att människor\r\ninte skall söka sig hit i fortsättningen. Man ägnar sig\r\nockså åt en hotbildsverksamhet. Man förespeglar\r\nvad som eventuellt kan komma att hända i\r\nframtiden för att komma ifrån att hantera de\r\nproblem och bekymmer som de här människorna\r\nhar, som söker sig ifrån Jugoslavien.</pre><pre>Mycket av det som Ny demokrati säger är väldigt\r\noprecist, och därför är det svårt att veta vad ni\r\negentligen vill. I yrkanden av Ny demokrati vilka\r\nbehandlas i riksdagen i dag står: ''- -- - utlänningar\r\nsom har allvarliga och uppenbara skäl att fly från\r\nnågot -- - -'' skall få asyl. Jag skulle vilja veta vad\r\ndetta något är för någonting.</pre><pre>Menar Ny demokrati att människor som flyttar på\r\ngrund av ekonomiska bekymmer, fattigdom och\r\nmiljökatastrofer är människor som har allvarliga\r\noch uppenbara skäl att fly? Menar ni att vi i så fall\r\nskulle utöka skälen till att ge asyl här i Sverige.</pre><pre>Anf. 77  PETER KLING (nyd) replik:</pre><pre>Herr talman! Det är klart att vi vill ta emot\r\nmänniskor som har det svårt, men vi är samtidigt\r\nrealister. Man kan ju inte ta emot halva världen\r\ndärför att halva världen har det svårt -- eller därför\r\natt 80 % har det svårt. Det vet ju alla. Man måste\r\nsamtidigt vara realist.</pre><pre>Man kan inte bara ta in folk för att man skall ta in\r\nfolk och agera som en världsgud för alla människor.\r\nVi måste inse att vi också skall kunna klara av\r\nsituationen. Jag frågar än en gång: Varifrån skall vi\r\nta pengarna när det här kommer att skena i väg\r\nkanske uppåt ett par tre miljarder kronor till? Vi\r\nhar inte ens pengar till våra fattigpensionärer. Hur\r\nskall vi kunna förklara ett sådant agerande för\r\ndem?</pre><pre>Vi är medvetna om att flyktingar skall tas emot,\r\nmen kanske inte i samma utsträckning som i dag.\r\nMan måste sätta en gräns någonstans. Det är inte\r\nnågot svammel, Birgit Friggego, utan det är\r\nrealism.</pre><pre>Anf. 78  Kulturminister BIRGIT FRIGGEBO\r\n(fp):</pre><pre>Herr talman! Jag frågade Peter Kling om vad\r\nkraven på att det skall handla om ''utlänningar som\r\nhar allvarliga och uppenbara skäl att fly från något''\r\nvar för att de skall ges asyl här i Sverige. Det är\r\nuppenbarligen en grundläggande regel som skall\r\ntillämpas på något sätt. Det handlar ju inte om att\r\nsätta något tak eller att bestämma några kvoter,\r\nutan det är ju en generell regel som i så fall skulle\r\ntillämpas.</pre><pre>Min fråga var om de människor som har allvarliga\r\noch uppenbara skäl att fly från t.ex. fattidom och\r\nmiljökatastrofer skall få asyl i Sverige. Vill Ny\r\ndemokrati utvidga asylbegreppet här i Sverige?</pre><pre>Hittills har vi i Sverige tagit emot 25 000 människor\r\nfrån det forna Jugoslavien. Jag är alldeles\r\növertygad om att många av dessa människor vill\r\nåtervända hem igen om situationen ändras där\r\nnere. Menar Ny demokrati att vi inte skall ta vårt\r\nansvar och ge människor skydd mot bomber och\r\nförföljelse? Det handlar om människor vilkas hem\r\nbränns upp, som sägs upp från sina arbeten så att\r\nde inte kan försörja sig, vilkas barn inte får gå i\r\nskola och vilkas möjligheter att själva bestämma\r\növer sin framtid är kraftigt ifrågasatt.</pre><pre>Anf. 79  BERT KARLSSON (nyd) replik:</pre><pre>Herr talman! Birgit Friggebo svarade aldrig\r\nvarifrån man skulle ta de tre fyra miljarderna. Hon\r\nsvarade inte heller på när situationen för\r\nfattigpensionärerna skulle åtgärdas -- de har det\r\nockså svårt.</pre><pre>Jag skulle också vilja ha svar på varför man utvisade\r\nde polska zigenarna för ett halvt år sedan. De hade\r\nväl också skäl att få stanna.</pre><pre>Christina Rogestam var tydligen överens med\r\nregeringen. Innebär det att visum kommer att\r\ninföras?</pre><pre>Anser Birgit Friggebo att man i Norge och Finland\r\när oansvarig, eftersom en annan flyktingpolitik\r\ntillämpas där?</pre><pre>Kommer vi att tillåta medborgare från gamla\r\nSovjetunionen att komma hit? De har exakt samma\r\nförutsättningar som medborgarna i gamla\r\nJugoslavien.</pre><pre>\r\nSå till slöseriet på invandrarverket. En som är väl\r\ninformerad om detta är naturligtvis Birgit\r\nFriggebo -- jag har personligen informerat henne.\r\nVad har regeringen gjort åt detta slöseri.</pre><pre>Är revisioner beställda utifrån, eller är frågan\r\nfortfarande intern, så att på sin höjd styrelsen får\r\nbesked om hur det går till?</pre><pre>Det här är många frågor, och jag tror inte att jag får\r\nsvar på någon av dem. Det kommer emellertid att\r\nbli mycket intressant att följa det hela.</pre><pre>Anf. 80  Kulturminister BIRGIT FRIGGEBO\r\n(fp):</pre><pre>Herr talman! Jag besvarade häromdagen en fråga\r\nhär i riksdagen, vilken hade ställts av Bert\r\nKarlsson. Bert Karlsson behagade emellertid inte\r\nkomma hit. Vad jag då sade när det gäller\r\ninvandrarverket var att man har gjort en egen, dvs.\r\nen intern revision. På invandrarverket har man\r\nsjälv kommit fram till att verksamheten inte har\r\nskötts särskilt bra på vissa punkter.</pre><pre>Vi har ett system för revision av statliga utgifter,\r\ndels riksdagens revisorer, dels riksrevisionsverket.\r\nInvandrarverkets interna revision har nu\r\növerlämnats till riksrevisionsverket av\r\ninvandrarverket självt, och i och med det blir det en\r\nextern granskning av invandrarverkets verksamhet.\r\nPrecis så skall det gå till. Självfallet skall det inte i\r\nnågon verksamhet här i Sverige slösas i onödan.</pre><pre>När det gäller utgifterna för flyktinginvandringen\r\npågår en enorm myt- och ibland lögnverksamhet.\r\nJag vet inte hur många insändare och brev som jag\r\nhar sett i vilka omtalas att de direkta utgifterna för\r\nflyktinginvandringen är 40 miljarder kronor. Jag\r\nvet inte alls om någon från Ny demokrati har\r\ndeltagit i spridandet av dessa uppgifter. Det är\r\nemellertid den typen av uppgifter som sprids runt\r\nom i landet.</pre><pre>Kostnaderna är betydligt lägre. Dessa pengar\r\nutbetalas i dag, därför att vi anser att människor\r\nskall ges skydd när så behövs. Tidigare har\r\nmänniskor fått stanna, därför att de har fått vänta\r\nför länge på beslut, inte därför att de har varit i\r\nbehov av skydd. Så var fallet inom invandrarverket\r\ntidigare -- nu har det blivit bättre -- och senare inom\r\nregeringskansliet under den socialdemokratiska\r\ntiden. Det har naturligtvis inneburit att fler har fått\r\ntillstånd än eljest skulle ha fått. Det har också\r\ninneburit att verksamheten har blivit dyrare än vad\r\nden skulle behöva vara.</pre><pre>Vi har nu tillsatt kraftiga resurser för att se till att få\r\nbort de balanser som finns, inte minst hos\r\nutlänningsnämnden, och som är ett resultat av den\r\ngamla regeringens fögderi.</pre><pre>Anf. 81  BERT KARLSSON (nyd) replik:</pre><pre>Herr talman! Jag hade inte förväntat mig något\r\nsvar. Nu fick jag i stort sett ett halvt svar. Jag\r\nfrågade om Norge, gamla Sovjetunionen, osv., och\r\njag frågade också hur man skulle finansiera det\r\nhela -- det handlar ju enbart om tre fyra miljarder\r\nkronor, vilket ju inte är speciellt mycket.</pre><pre>Jag ställde en mängd frågor, bl.a. om polska\r\nzigenare inte räknades. Men jag fick inget svar. Det\r\när ganska fantastiskt. Det visar väl hur sjuk den här\r\naffären är.</pre><pre>Jag kan tala om vad flyktingpolitiken i det här\r\nlandet kostar, om man även räknar med socialhjälp\r\nosv. Det handlar om 15--20 miljarder kronor.</pre><pre>Vi talade tidigare om att man skall vara rädd om\r\nsiffror. Jag vet inte varifrån invandrarministern har\r\nfått sina siffror, men jag har fått mina siffror från\r\ninvandrarverket, västra regionen, och jag\r\nförutsätter att de är riktiga. Jag hävdar fortfarande\r\natt siffrorna kommer att peka på att det är fråga om\r\n10 000 personer. Förra månaden tror jag att antalet\r\nvar 6 500--7 000. Kom sedan inte dragande med att\r\ndet rör sig om några tusen, eftersom det i alla fall\r\ninte är någon som tror på det.</pre><pre>Jag vill säga något om revisionen. I en revision\r\nförutsätter man att invandrarverket kan sina egna\r\nsiffror. Jag förstår att invandrarministern inte kan\r\nvarenda siffra, men jag kan offra en kväll för att\r\nförklara hur revisionen är gjord och vilka siffror\r\nsom är riktiga. Man glömmer t.ex. litet moms på\r\n40--50 kr. per plats, vilket gör 8 milj.kr. per år och\r\nanläggning. Jag kan hålla med om att det inte är så\r\nmycket när det handlar om 15--20 miljarder. Men\r\njag kan konstatera att en revision inte får göras så\r\nvårdslöst.</pre><pre>Anf. 82  BERITH ERIKSSON (v) replik:</pre><pre>Herr talman! Jag uppfattade inte att ministern\r\nföreslog att vi skulle införa visumtvång. Men jag vill\r\npassa på att säga att vi absolut skulle avvisa ett\r\nsådant förslag. Situationen är inte sådan nu att vi\r\nbehöver införa visumtvång. Vi kan inte, vare sig av\r\nekonomiska eller av andra skäl, försvara ett sådant\r\nbeslut.</pre><pre>Som ministern sade är situationen egentligen inte\r\nny. Vid andra världskrigets slutet kom under en\r\nvecka 10 000 människor över gränsen i norr från\r\nFinland. Det rörde sig även den gången om\r\ntillfälligt behov av skydd, då tyskarna bombade och\r\nbrände norra Finland.</pre><pre>Vi föreslår i stället att det görs en snabb behandling\r\nav en de facto-rätt som gör det möjligt att ge\r\ntillfälliga uppehållstillstånd för att minska\r\nutredningskostnaderna, eftersom man i dag utreder\r\nfram till beslut.</pre><pre>Jag förutsätter att man i detta läge även kopplar in\r\nfrivilligorganisationer och alla andra goda krafter\r\nsom det finns gott om i Sverige nu liksom det fanns\r\n1945.</pre><pre>Anf. 83  Kulturminister BIRGIT FRIGGEBO\r\n(fp):</pre><pre>Herr talman! Det är inte aktuellt att nu införa något\r\nvisumtvång i Sverige. Situationen är inte sådan.\r\nDessutom har de som har ställt krav på visumtvång\r\nhänvisat till att man i Tyskland och även i andra\r\nländer redan skulle ha fattat beslut om detta eller\r\natt det skulle vara aktuellt. Så är inte fallet.\r\nDessutom har jag erinrat om det faktum att\r\nvisumtvång inte tar ifrån människor rätten att söka\r\nasyl i något land. De länder som har skrivit under\r\nGenèvekonventionen har också skyldighet att\r\nbehandla ansökningar om asyl.</pre><pre>Anf. 84  MAUD BJÖRNEMALM (s) replik:</pre><pre>Herr talman! Jag tycker att kulturministern gav oss\r\nen bra och saklig information. Jag hade hoppats att\r\ndenna sakliga information också skulle ha hyfsat till\r\ndebatten. Jag har också fått svar på den fråga som\r\njag ställde.</pre><pre>Anf. 85  LARS SVENSK (kds):</pre><pre>Herr talman! Debatten har varit lång, och timmen\r\när sen, men nu står han här kds-representanten som\r\nnågon efterlyste. När det gäller betänkandet är vi\r\nrepresenterade genom en av regeringspartiernas\r\nföreträdare. Men jag känner att det är viktigt för\r\noss alla i denna debatt att dra upp en rågång mellan\r\nflyktingproblem och människovärde, annars\r\nkommer denna debatt att kantra i fortsättningen.</pre><pre>Flyktingpolitiken engagerar, och det är bra,\r\neftersom det är fråga om mycket pengar. Men det\r\när också fråga om väldigt många tragiska\r\nmänniskoöden som inte kan mätas i pengar. Jag\r\nhoppas och förutsätter att det största\r\nengagemanget finns när det gäller det sistnämnda.</pre><pre>Jag vet inte vilken erfarenhet kammarens\r\nledamöter har av flyktingar. Där jag bor ökade\r\ninvånarantalet med 15 % praktiskt taget över en\r\nnatt. Jag lever därför inte med utan i hela\r\nflyktingproblematiken. Min erfarenhet är att det\r\nfinns flyktingar som har fått stanna av svaga eller\r\nfalska skäl. Det finns flyktingar som så att säga lyfts\r\nut ur landet trots starka skäl för att få stanna. Jag är\r\njust nu engagerad i ett sådant fall.</pre><pre>Det är på samma sätt med biståndspolitiken, som\r\nhar debatterats tidigare, nämligen att tillvaron inte\r\när perfekt. Det skall vi erkänna och jobba vidare\r\nmed.</pre><pre>Hela flyktingpolitiken, utifrån den etiska grundsyn\r\nsom vi har, bygger ändå på ett lika människovärde.\r\nI söndagsskolan fick jag lära mig en sång som lyder:\r\nRöd och gul och vit och svart gör detsamma har han\r\nsagt. Det syftar inte på några politiska partier, det\r\nfanns nämligen inte något gult parti i riksdagen den\r\ngången. Jag har i alla fall försökt behandla alla\r\npersoner här i kammaren på samma sätt. Så skall\r\ndet vara även inom flyktingpolitiken. Vi måste ha\r\nen människosyn som innebär att vi behandlar alla\r\nmänniskor likadant. Då är det svårt att skilja på\r\nsvenska och icke-svenska problem. Det handlar om\r\nsamma slags människor. Vi skall inte ställa de\r\nsvenska problemen mot de icke-svenska.</pre><pre>Vi har ett förhållandevis högt välstånd. Det gäller\r\ninte bara pengar utan även fred och harmoni. Det\r\nskall vi förvalta och använda på rätt sätt. Jag tror\r\ninte att någon har blivit fattigare av att hjälpa\r\nandra.</pre><pre>Målet med vårt välstånd måste vara att det skall\r\nräcka även till medmänniskan. Jag tycker att vi kan\r\nerkänna och bearbeta de avarter som vi upptäcker.\r\nDet gäller även hanteringstiderna, som vi tycker är\r\nsvåra och långa, och som vi kanske tycker faller ut\r\ni en slumpvariator på slutet. Men vi skall inte ställa\r\nvåra problem mot flyktingarnas problem.</pre><pre>Jag är övertygad om att många här i kammaren\r\nskulle ha gett sig av till Tyskland eller något annat\r\nland långt tidigare än t.ex. flyktingarna från\r\nJugoslavien bestämde sig för att ge sig av till\r\nSverige. Flyktingarna kommer inte hit i första hand\r\nför att ta våra bostäder. Jag tycker att det är fel att\r\nflyktingar skall skall klä skott för våra problem.</pre><pre>Om det är litet svårt att vädja till människovärdet\r\nkan jag avslutningsvis, herr talman, vädja litet\r\ngrand till själviskheten. Vi skall ta emot flyktingar.\r\nSituationen i omvärlden kan mycket snabbt\r\nförändras. Då skulle det vara ytterst tragiskt om vi\r\nskulle få höra att vi är för friska och för välmående\r\nför att få räknas som flyktingar någonstans.</pre><pre>Anf. 86  HANS GÖRAN FRANCK (s):</pre><pre>Herr talman! Jag hade häromdagen tillfälle att i\r\nutrikesutskottet lyssna till FN:s\r\nflyktingkommissaries redogörelse för den aktuella\r\nsituationen. Hon nämnde då den mycket allvarliga\r\nsituationen inte bara i Jugoslavien utan även i andra\r\ndelar av världen. Hon nämnde att antalet flyktingar\r\nnär det gäller Jugoslavien nu är 1,2 miljoner. Det är\r\nnaturligtvis en mycket stor flyktingström.\r\nMotsvarande flyktingströmmar finns i andra delar\r\nav världen, nämligen i södra Afrika, och det har\r\nfunnits i områdena kring Afghanistan och Pakistan.\r\nMen detta är en av de allra största flyktingströmmar\r\nsom vi har haft på länge.</pre><pre>Det finns all anledning att nu starkt sluta upp kring\r\nen akut och snabb hjälpinsats från Sverige. Från\r\nmånga andra länder kommer ju hjälp. Jag hoppas\r\natt regeringen här kommer att fatta ett generöst\r\nbeslut om hjälp till Jugoslavienflyktingarna. Det\r\nrör sig om leveranser som UNHCR kan få fram.\r\nDet talade flyktingkommissarien om. Det rör sig\r\nom mat, frukt och åtskilligt annat som kan\r\nlevereras.</pre><pre>Kulturministern nämnde inte vilket belopp hon\r\navsåg att föreslå. Men jag hoppas att det blir ett väl\r\ntilltaget och generöst bidrag från svensk sida. Det\r\nskulle kunna stimulera många andra länder till att\r\ngöra motsvarande insatser.</pre><pre>Jag har lyssnat på debatten här i dag och tycker mig\r\nfinna en bred uppslutning kring den sakliga\r\nredogörelse som regeringen har avlämnat i den här\r\nfrågan, där man säger att vi aktivt skall verka för\r\ninsatser. Här står ni i Ny demokrati isolerade -- ja,\r\nt.o.m. med skammen, skulle jag vilja säga. Ni talar\r\nett språk och har ett bollande med siffror som ligger\r\nlångt bortom det som det av och till rör sig om. Det\r\när en form av osaklighet som är att beklaga. Det är i\r\nalla fall uppmuntrande att ni i Ny demokrati är helt\r\nisolerade här i kammaren i dag.</pre><pre>Jag vill också gärna säga något om speciella grupper\r\ni det jugoslaviska samhället. Vi har ju gång på gång\r\nfått rapporter om exempelvis Kosovoflyktingarna\r\noch situationen i Kosovo. Jag nämner det bl.a.\r\ndärför att en talare här tog upp Kosovo på ett\r\nsådant sätt att man kunde tro att det inte skulle\r\nförekomma diskriminering och förföljelse där, som\r\ndock har förekommit där under en lång tid. Jag har\r\ni det sammanhanget tagit del av mycket\r\nsubstantiella rapporter från det internationella\r\nRöda korset och av rapporter som har förmedlats\r\nfrån Röda korset här i Sverige. Men det gäller\r\nockså rapporter från andra humanitära\r\norganisationer.</pre><pre>Någon gång borde väl de som uttalar sig så här\r\nfientligt ta del av de sakliga rapporterna från olika\r\nhumanitära organisationer, främst från Röda\r\nkorset och Rädda barnen.</pre><pre>Till slut skulle jag vilja säga att det är verkligen\r\nangeläget att Sverige inte bara i den här frågan utan\r\nockså över huvud taget när det gäller både\r\ninternationella insatser för flyktingar och\r\nflyktingmottagandet i vårt land förstärker arbetet\r\npå det internationella planet.</pre><pre>På den punkten vill jag bara säga att jag tycker att\r\nutskottets utlåtande här är alldeles för vagt,\r\ndefensivt och passivt när det gäller att ta initiativ på\r\ndet internationella planet. Man säger att så sker och\r\natt det har varit fråga om de normala kanalerna.\r\nMen jag tycker inte att det räcker i den här\r\nallvarliga och akuta situationen. Jag tycker att det\r\nnu borde tas initiativ på hög nivå, på\r\nstatsministernivå. Det gäller att samordna\r\nansträngningarna för att samla krafterna, så att\r\ninsatserna blir verksammare.</pre><pre>Jag vill inte göra partipolitik av dagens debatt. Men\r\njag vill framhålla att jag gång på gång här i\r\nkammaren tidigare lyssnat till Folkpartiet, som sagt\r\natt man vill ha sådana här initiativ på hög nivå. Nu\r\när situationen verkligen så akut att det finns all\r\nanledning att höja den här frågan till högsta\r\npolitiska nivå för att få samordnade ansträngningar.\r\nDet är min vädjan till regeringen.</pre><pre>Anf. 87  LIISA RULANDER (kds):</pre><pre>Herr talman! Jag skulle vilja börja med att ropa till\r\nNydemokraterna: Ta er upp ur den plaskdamm som\r\nni står i med vatten upp till fotknölarna! Det krävs\r\nnämligen en helt annan teknik ute på djupt vatten,\r\ndär ni ju också faktiskt måste bevisa att ni har litet\r\nsimkunnighet.</pre><pre>Representanter för föreningen Svenskar i världen\r\nskulle, om de hade varit här i dag, ha sagt precis\r\nsamma sak om de krav och behov som de har när de\r\nkommer ut i världen som vi har sagt när det gäller\r\ninvandrares och flyktingars behov när dessa\r\nkommer till Sverige.</pre><pre>Här bollas det mycket med kronor och ören. Men\r\ndet handlar inte om kronor och ören, utan det\r\nhandlar om människor, människors liv och\r\nmänniskors sätt att leva. Det är vad vi skall väga\r\nmot de kostnader som kan tänkas uppstå. Jag tror\r\natt risken finns att vi fastnar i ett resonemang om\r\natt det kostar si eller så mycket.</pre><pre>Till Claus Zaar skulle jag dessutom vilja säga att vi\r\ninte skall sluta ta emot flyktingar. Men vi skall\r\nförsöka lösa de problem som finns i samband med\r\nderas ankomst. Det är därför vi är här.</pre><pre>Vi skall inte fråga ungdomarna om de vill ha hit\r\nflyktingar, utan vi skall tala om för dem att krig och\r\nförföljelse tvingar människor att fly. Det är vår\r\nplikt att berätta det för dem. Inte frågar vi våra barn\r\ndär hemma varje dag om de vill ha mat eller om de\r\nhellre vill ha godis. Ibland måste man faktiskt veta\r\nhur det skall vara.</pre><pre>Vårt ansvar som politiker är alldeles för allvarligt\r\nför att vi skall kunna tillåtas agera utifrån\r\npopulistiska kortsiktiga motiv och perspektiv.</pre><pre>Bert Karlsson är ju mycket duktig på det här med\r\nmarknadsföring. Jag avundas honom många gånger\r\ni det avseendet. Däremot skulle jag -- i stället för\r\natt göra som Bert Karlsson, dvs. veckla ut ett\r\nskrynkligt papper med uppgifter om revisionen --\r\nkunna placera hela balar med papper här i salen för\r\natt visa hur mycket papper som har gått åt för alla\r\ntårar som har fällts över döda anhöriga, över\r\nlemlästade människor och över förspillda liv när det\r\ngäller krig och förföljelse. Det är vad det handlar\r\nom.</pre><pre>Inte har jag hört någon opponera sig mot EM och\r\nde kostnader i det sammanhanget som hänger\r\nsamman med huliganerna. Vad Bert Karlsson har\r\nnämnt här i dag i kostnadsväg är 66 miljoner, eller\r\nvad de nu var han sade. Men det är ungefär vad\r\nhuliganerna kommer att kosta. Kanske är det fråga\r\nom att skydda svenska liv. Är det kanske därför\r\nsom man inte har protesterat mot nämnda\r\npenninganslag?</pre><pre>Man kan alltså titta på pengar, och man kan väga\r\nolika saker mot varandra. Men litet av perspektiv\r\nmåste man ändå ha.</pre><pre>Hemspråken är vår käpphäst. Ny demokrati och\r\nkds står alltid mot varandra i den debatten.\r\nÅterigen skulle jag vilja rikta uppmaningen:\r\nLyssna gärna på Svenskar i världen! Det är en\r\nutmärkt förening, där ni skulle kunna lyssna, men i\r\nomvänd ordning. Jag vet inte vad jag tycker i\r\növrigt. En gång har jag jag varit med och hörde då\r\natt man talar om svenskar i världen på det sätt som\r\ninvandrare talar om sitt sätt att vara här i Sverige.\r\nDet är bara omvänt. Men det kan val ändå inte vara\r\nnågon skillnad. Det säger jag till er i Ny demokrati.</pre><pre>Visst får människor undervisning i hemspråk även i\r\nandra länder. Svenskar har egna skolor ute i\r\nvärlden -- om ni nydemokrater nu inte visste det.\r\nDet finns åtskilliga helt svenska skolor utomlands.\r\nDet finns hemspråksundervisning i samtliga länder\r\ni vår omgivning där det finns svenskar. Därom\r\nråder det inget tvivel.</pre><pre>Herr talman! Jag skall inte uppehålla mig längre vid\r\nden här diskussionen. Här har sagts mycket som är\r\nbra. Men här har också sagts mycket som är tråkigt\r\noch som man kan bli ledsen över. Jag tycker att\r\nBirgit Friggebo på ett utmärkt sätt har beskrivit\r\nläget.</pre><pre>Jag yrkar bifall till hemställan i utskottets\r\nbetänkande.</pre><pre>Anf. 88  CLAUS ZAAR (nyd) replik:</pre><pre>Herr talman! Tala om för dem, sägs det från kds.\r\nNär man hör kds säga det förstår man hur\r\ninvandrarpolitiken där bedrivs. Jag menar att\r\nmänniskor måste få ha en uppfattning. Precis som\r\nvi tidigare här i debatten har sagt inser människor,\r\nsom arbetar och som ser att andra bara går ute på\r\nstan eller får ersättningar och bidrag så att säga upp\r\növer öronen, hur det förhåller sig. Jag har hört\r\nposttjänstemän säga att de mår illa när de skall\r\nbetala ut sådana här ersättningar.</pre><pre>Är det ett samhälle, tror Liisa Rulander, som\r\nkommer att utvecklas positivt, ett samhälle som\r\nkommer att vara först i Europa, när vi av lönekakan\r\nsnart betalar 5 kr. av varje hundralapp till\r\ninvandrarpolitik och kombinerad u-hjälpspolitik?\r\nDen senare köper man t.o.m. vapen för, som man\r\nsmugglar. Är det vår framtid? Det är detta\r\nmänniskor säger ifrån om. Nu är det dags även för\r\nLiisa Rulander att ta ur öronpropparna.</pre><pre>Anf. 89  LIISA RULANDER (kds) replik:</pre><pre>Herr talman! Att få det att framstå som om det vore\r\nett roligt pojkstreck man har ställt till med tycker\r\njag verkar ganska vanvördigt mot de människor\r\nsom det handlar om, dem vi egentligen talar om i\r\ndag. Det handlar om människor som har blivit\r\nutsatta för krig och förföljelse.</pre><pre>Det jag talar om att vi skall upplysa ungdomar och\r\näven andra om är varför människor flyr. Då talar\r\njag om flyktingar. Jag talar inte om kriminella eller\r\nom dem som kommer hit av ekonomiska skäl. Jag\r\ntalar om de verkliga flyktingarna, och då menar jag\r\nallvar med det jag säger. Det är viktigt att vi som\r\nfolkets företrädare visar oss rakryggade och inte\r\nfjäskar efter röster inför nästa val genom att\r\nframstå som om vi inte begrep vad krig och\r\nförföljelse står för. Det är ytterst detta det handlar\r\nom.</pre><pre>Att man sedan kan tycka olika om kronor och ören,\r\natt man kan tycka olika om tillvägagångssätt, det\r\nkan jag respektera. Men jag tycker också att det är\r\nviktigt att vi i den här debatten respekterar\r\nmänniskoliv och därigenom även varandras åsikter\r\ni sak.</pre><pre>Anf. 90  CLAUS ZAAR (nyd) replik:</pre><pre>Herr talman! Det har varit tabu att tala om\r\nflyktingpolitiken. När man sätter sig in i\r\nflyktingpolitiken ser man mer och mer att det är\r\ndärför som den har varit enig. Folket har sagt en sak\r\noch sedan har politiker gjort som de har tyckt, ofta\r\nkorrumperat påverkade i verksamheten. Det sätter\r\njag mig emot. Däremot håller jag helt med om det\r\nsom sägs om dem som verkligen är flyktingar. Men\r\ni dag är det under 10 % som är flyktingar. Resten\r\nkommer hit av ekonomiska skäl.</pre><pre>Liisa Rulander, om jag tjänade mindre än 1 000 kr.\r\nnere i Jugoslavien -- jag har varit där nere, så jag\r\nvet hur det är -- skulle jag också, om jag fick\r\nchansen, hoppa på bussen upp till Stockholm, för\r\ndär är det justa prylar och där öser man ut pengar.\r\nDet är vad vi håller på med.</pre><pre>Anf. 91  LIISA RULANDER (kds) replik:</pre><pre>Herr talman! Är det så enkelt att vi bara pratar om\r\ndem som hoppar på bussen? Låt oss i så fall satsa\r\nresurserna på att sålla bort dem. Då handlar det om\r\natt vi skall öka resurserna, om vi inte vill ha hit de\r\nhär människorna.</pre><pre>Om man tittar på vanlig svensk lagstiftning gäller\r\nbegreppet hellre fria än fälla. Varför skulle vi då\r\nlåta dem som är verkliga flyktingar passera tillbaka\r\nför att det finns de som inte är riktiga flyktingar?\r\nJag menar att det är mycket viktigt att vi kommer\r\nihåg att skilja på de här sakerna. Det vore\r\nnaturligtvis roligt om vi vore överens om detta.\r\nMen jag tycker också att det är viktigt att vi kan gå\r\nut med detta i debatten och verkligen upplysa om\r\ndet.</pre><pre>Självklart är det tråkigt för folket, vilket folk Claus\r\nZaar nu talar om, om man känner sig överkörd av\r\npolitiker. Då menar jag att vi måste bli tydligare\r\nsom politiker och tala om världsläget. Vi måste tala\r\nom det ansvar vi har i Sverige. Sverige är bara en\r\nytterst liten del av världen. Skulle vi leva i största\r\növerflöd, medan människor hela tiden förgås, och\r\nsedan ändå tycka att vi har gjort någonting bra? Det\r\när detta ansvar jag efterlyser.</pre><pre>Andre vice talmannen anmälde att Claus Zaar\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 92  BERT KARLSSON (nyd) replik:</pre><pre>Herr talman! Jag blev påhoppad, som vanligt.\r\nTydligen har vi blivit ansvariga för anslaget till EM-\r\npoliserna. Vad jag vet är det den sittande\r\nregeringen som har fattat det beslutet.</pre><pre>När det gäller de 66 miljonerna kan jag upplysa\r\nLiisa Rulander om att det bara gäller åtta\r\nanläggningar. Det finns ca 150 anläggningar i\r\nSverige, förmodar jag. Det handlar fortfarande om\r\nganska stora belopp, men de kanske inte är så stora\r\ni din sfär -- vad vet jag.</pre><pre>Jag vill också ha svar på frågan: Hur tycker man att\r\nNorge och Finland sköter solidariteten? Detta är\r\nfrågor där det sägs att man skall ta ansvar. Jag\r\ntycker fortfarande att man kräver så kolossalt\r\nmycket av Sverige och svenskarna. Vi har i dag inte\r\npengar, det är sanningen. Vi får låna pengar hela\r\ntiden. Då måste man ha mycket klart för sig att man\r\när rättvis när man fördelar.</pre><pre>Det finns nog ingen som inte vill ta ansvar för en\r\nsom verkligen behöver skydd. Det är fråga om de\r\nriktiga flyktingarna. Det är dem vi borde prata om.</pre><pre>Jag skulle faktiskt vilja visa Liisa Rulander en\r\nförläggning, visa hur flyktingarna bor. Det skulle\r\nvara mycket intressant att tillsammans åka till en\r\nförläggning. Efteråt skulle vi kunna ha en\r\ndiskussion om huruvida det vi gör i dag anses vara\r\nriktigt.</pre><pre>Anf. 93  LIISA RULANDER (kds) replik:</pre><pre>Herr talman! Det jag frågade Bert Karlsson om var\r\nhur mycket Bert Karlsson protesterade när beslutet\r\nom kostnaderna för EM togs. Jag har i vart fall inte\r\nhört någonting. Annars tycker jag att Ny demokrati\r\nbåde syns och hörs. Men i det fallet hörde jag inga\r\nprotester.</pre><pre>Jag ställde bara de två kostnaderna mot varandra\r\nför att visa på att det är pengar som pengar. Frågan\r\när var man vill lägga dem. Jag vill lägga dem på\r\ninvandrare och flyktingar.</pre><pre>Som en upplysning kan jag tala om att jag självklart\r\nhar bevistat många flyktingförläggningar. Jag har\r\nnaturligtvis sett över hur flyktingarna har det i mitt\r\neget län. Jag har sett att de har det bra. De skall ha\r\ndet bra. Men jag tycker inte att de lever i överflöd.\r\nDet vore skam att säga det. Men jag tycker att de\r\nhar det bra.</pre><pre>Vi skall komma ihåg att flyktingar inte kommer hit\r\nså fort det smäller ett skott. De flyktingar som\r\nkommer hit nu är de som var svårt utsatta redan\r\n1989. Vi har 1992 just nu. Man väntar in i det sista\r\nmed att lämna sitt eget land. Det skulle jag också\r\ngöra. Jag skulle heller inte sticka i väg vid första\r\nbästa knallskott. Självklart vill man vara där man\r\nhar sina släktingar och sina vänner, där man har\r\nsina barndomsminnen och där man är rotad. Det är\r\nsjälvklart. Det måste vi respektera, och vi måste tro\r\natt det är på samma sätt för alla.</pre><pre>Jag vill fortfarande tala om de verkliga\r\nflyktingarna. De andra får vi göra något annat åt.\r\nVi skall inte skicka i väg flyktingarna på grund av\r\nde andra.</pre><pre>Anf. 94  BERT KARLSSON (nyd) replik:</pre><pre>Herr talman! Apropå polispengarna vill kds\r\ntydligen släppa de huliganer som ni har sett fritt.\r\nJag tycker att det borde räcka med Westerberg i det\r\nsammanhanget.</pre><pre>När det gäller de 66 miljonerna tror jag inte att\r\nLiisa Rulander har förstått vad det är fråga om. Det\r\när bortslarvade pengar. Man har inte fått något för\r\npengarna. Man har hyrt färjor överallt som man har\r\nfått betala för, men man har inte kunnat använda\r\ndem. Det finns faktiskt en sådan båt i Malmö. Det\r\ngår bra att åka dit och titta. Den kostar\r\ninvandrarverket 15--16 miljoner. Det är inte heller\r\nså mycket tydligen. Dessutom försvarar man\r\nsådana här dumheter. Det är mycket oroande,\r\nmåste jag säga, att man inte bryr sig om 300--400\r\nmiljoner, när regeringen var beredd att avgå för\r\n300--500 miljoner till delpensionerna. Det var\r\ntydligen en större katastrof.</pre><pre>Anf. 95  LIISA RULANDER (kds) replik:</pre><pre>Herr talman! Jag vill naturligtvis inte släppa några\r\nhuliganer fritt. Jag ville bara göra en jämförelse och\r\nvisa vad Ny demokrati kämpar för, mer eller\r\nmindre.</pre><pre>Det jag efterlyser är en helhetssyn. Vi kan\r\nnaturligtvis inte koppla bort en del av den här\r\ndebatten. Den del som har med EM och\r\nhuliganerna att göra handlar också om\r\nmänniskovärde. Det handlar om att alla de som är\r\nintresserade skall ha möjlighet att se tillställningen,\r\natt närvara och delta i den med livet och sina\r\nlemmar i behåll. Det är den helhetssynen jag vill att\r\nvi också skall koppla till invandrar-  och\r\nflyktingdebatten. Det är oerhört viktigt.</pre><pre>Bert Karlsson talar om bortslarvade pengar. Jag\r\nskulle gärna vilja höra Bert Karlsson redovisa ett\r\nföretag eller en institution där det inte är fråga om\r\nbortslarvade pengar, utan där alla pengar verkligen\r\nhar använts effektivt hela vägen. Jag tror att det är\r\nmycket svårt att hitta ett företag som är så oerhört\r\nexemplariskt. Det är mänskliga misstag som begås\r\nhela tiden. Vi får inte föra över den saken på den\r\nhär debatten, så att vi på något sätt tror att detta\r\nskall utgöra normen.</pre><pre>Andre vice talmannen anmälde att Bert Karlsson\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 96  PETER KLING (nyd):</pre><pre>Herr talman! Jag skulle vilja börja med att säga så\r\nhär till Liisa Rulander angående debatten om\r\nbortslarvade pengar: Visst finns det företag som har\r\ndirektörer som slarvar bort pengar. Men inom den\r\nprivata sektorn blir man i regel åtalad, eller så får\r\nman inte något nytt jobb. Men när det gäller\r\nskattepengar går det bra att göra det. Det är\r\nskillnaden, som Bert Karlsson ville framföra.</pre><pre>Herr talman! Vi i Ny demokrati har ofta blivit\r\nkallade för rasister i denna kammare. Jag har ännu\r\ninte sett någon talman som gett de personer som\r\nkallat oss för rasister någon reprimand, som ju John\r\nBouvin fick för en stund sedan. Det är märkligt att\r\nbara vi skall få reprimander.</pre><pre>Naturligtvis skall vi ta emot flyktingar från krigs-\r\noch katastrofområden. Men det måste ju finnas en\r\ngräns. Var och en i detta land, även vi politiker,\r\nmåste inse att det finns en gräns.</pre><pre>Jag vet att hela svenska folket vill ta emot\r\nmänniskor som har det svårt, men de är realister.\r\nDe vill faktiskt ha en gräns. Är det så farligt att vi\r\npolitiker någon gång lyssnar på vad våra väljare vill\r\noch vad de tycker. Det är precis vad vi gör i Ny\r\ndemokrati. Vi är inte ute för att jaga några röster\r\nutan vi står för ett brett tyckande i Sverige. Är det\r\nså fel att göra det? Våra väljare är våra\r\nuppdragsgivare, ingenting annat. Vi skall inte\r\nhärifrån riksdagen på något sätt styra folket i\r\nSverige och försöka få dem att tänka som vi i denna\r\nkammare, pracka på dem, utan det är tvärtom. Det\r\nmåste vi politiker lära oss.</pre><pre>Sedan skall vi komma ihåg att varje ekonomisk\r\nflykting som kommer hit penningmässigt sett\r\nmotsvarar en människa som kanske har det svårt i\r\nett krigsområde. Skall vi ta hit ekonomiska\r\nflyktingar, eller skall vi ta hit riktiga flyktingar som\r\nhar det svårt?</pre><pre>Till sist vill jag fråga Liisa Rulander om huruvida\r\nkds är villigt att dra in polisens resurser för att lägga\r\ndessa på flyktingförläggningarna. Är det så,\r\nbehöver man inte gå och se på fotboll, för det finns\r\nstor risk för att man inte kommer hem.</pre><pre>Anf. 97  LIISA RULANDER (kds):</pre><pre>Herr talman! I och för sig tycker jag att jag var\r\nganska tydlig. Jag sade att det inte alls var så vi\r\nmenade, det var mera för att påvisa att det är\r\nliknande belopp som ingen över huvud taget bryr\r\nsig om. Ingen frågar om de används rätt, osv. Jag\r\nskulle kunna tala mycket länge om hur vi skulle\r\nkunna undvika att behöva lägga dylika pengar på\r\nandra insatser i samhället, t.ex. för att komma åt\r\nden kriminalitet som finns. Det finns oerhört\r\nmycket att säga om det, men det är inte den\r\ndebatten vi för i dag, utan nu jämför vi\r\nkostnaderna.</pre><pre>Anf. 98  LARS SVENSK (kds):</pre><pre>Herr talman! Jag har en fråga till Per Kling, som\r\nförut talade om en gräns. Är det en gräns i procent\r\neller en gräns i reella tal?</pre><pre>Anf. 99  PETER KLING (nyd):</pre><pre>Herr talman! Det är en gräns i reella tal i så fall. Det\r\när någonting som vi här i riksdagen förhoppningsvis\r\nskall få ta ställning till.</pre><pre>Överläggningen var härmed avslutad.</pre><pre>Beslut</pre><pre></pre><pre>Mom. 1 (inriktningen av flyktingpolitiken)</pre><pre>Utskottets hemställan bifölls med 157 röster mot\r\n115 för reservation 1 av Doris Håvik m.fl.</pre><pre>Mom. 3 (flyktskäl m.m)</pre><pre>Utskottets hemställan bifölls med 262 röster mot 22\r\nför det av Peter Kling under överläggningen\r\nframställda yrkandet, att riksdagen med avslag på\r\nyrkande 2 i motion Sf622 skulle bifalla övriga i detta\r\nmoment behandlade motionsyrkanden.</pre><pre>Mom. 9 (brottslighets betydelse vid asylprövning)</pre><pre>Utskottets hemställan bifölls med 260 röster mot 22\r\nför reservation 3 av Leif Bergdahl.</pre><pre>Mom. 10--12 (internationellt samarbete för att\r\nförebygga påtvingad migration m.m.)</pre><pre>Utskottets hemställan bifölls med 161 röster mot\r\n123 för reservation 4 av Doris Håvik m.fl. i\r\nmotsvarande del.</pre><pre>Mom. 28 (utvisning på grund av brott)</pre><pre>Utskottets hemställan bifölls med 259 röster mot 23\r\nför reservation 5 av Leif Bergdahl.</pre><pre>Mom. 40 (snabbare behandling av asylärenden)</pre><pre>Utskottets hemställan bifölls med 262 röster mot 22\r\nför reservation 6 av Leif Bergdahl.</pre><pre>Mom. 59 (flyktingars villkor)</pre><pre>Utskottets hemställan bifölls med 261 röster mot 22\r\nför reservation 7 av Leif Bergdahl.</pre><pre>Övriga moment</pre><pre>Utskottets hemställan bifölls.</pre><pre>Beslut om samlad votering</pre><pre>Beträffande de på föredragningslistan återstående\r\närendena, socialförsäkringsutskottets betänkanden\r\nSfU11, SfU12 och SfU15, skatteutskottets\r\nbetänkande SkU19, lagutskottets betänkande\r\nLU35 samt näringsutskottets betänkanden NU25\r\noch NU28, beslöt kammaren på förslag av andre\r\nvice talmannen att de fick företas till avgörande i ett\r\nsammanhang sedan debatten i dessa ärenden\r\navslutats.</pre><pre>7 §  Befogenheter för invandrarverket vid\r\nasylutredning m.m.</pre><pre>Föredrogs</pre><pre>socialförsäkringsutskottets betänkande</pre><pre>1991/92:SfU11 Befogenheter för invandrarverket\r\nvid asylutredning m.m. (prop. 1991/92:138 delvis).</pre><pre>Anf. 100  STEN ANDERSSON i Malmö (m):</pre><pre>Herr talman! Det betänkande som vi nu har att\r\ndiskutera gäller egentligen en halv proposition.\r\nDen ena halvan av propositionen är nämligen ute\r\npå remiss. Jag måste säga att det är positivt att man\r\naccepterade förslaget att den delen skulle\r\nremissbehandlas.</pre><pre>Rikspolisstyrelsen och invandrarverket har\r\nframfört synpunkter på propositionen, men dessa\r\nredovisas inte i betänkandet. Med tanke på den\r\nkraftiga kritik som jag vet att både RPS och\r\ninvandrarverket har framfört hade det varit\r\nmagstarkt om man hade förhindrat en\r\nremissomgång, och det är inte snyggt ur\r\ndemokratisk synvinkel att det har gjorts försök i\r\nden riktningen. Jag skulle vilja säga som moderat\r\natt om den förra regeringen hade agerat på\r\nliknande sätt så tror jag inte att vi hade sparat på\r\nkrutet.</pre><pre>Den del som remitterats handlar om\r\nförvarstagande av barn. Det kan tyckas att man inte\r\nskall ta barn i förvar, men effekten av lagförslaget\r\nblir att man i praktiken inte i någon situation kan ta\r\nbarn i förvar, utom direkt vid gränsen. Det innebär\r\natt den barnfamilj som söker asyl i Sverige men inte\r\nfår ansökan beviljad och som vägrar att låta barnet\r\ntas i förvar i avvaktan på avvisningen heller icke\r\nkan avvisas.</pre><pre>Herr talman! Vi kan diskutera kriterierna för\r\nsvensk flyktingpolitik, om den skall vara hårdare\r\neller mer liberal, men någon gång inträffar den\r\nsituationen att någon måste avvisas, vilket är\r\nomöjligt enligt förslaget i propositionen.</pre><pre>Det finns även andra konsekvenser. Jag blev\r\nhäromdagen kontaktad av en jurist, som målade\r\nupp för mig följande scenario.</pre><pre>Nu vill jag inte prata illa om tyska kvinnor, men\r\ntänk er att en tysk kvinna kommer till Sverige som\r\nturist. Hon begår ett narkotikabrott. Hon blir\r\nfasttagen. Hon blir dömd till tre års fängelse och\r\ndärefter utvisning.</pre><pre>Om den här kvinnan under tiden i fängelset föder\r\nett barn, är det med den föreslagna lagen mycket\r\ntveksamt, om det skulle gå att fullfölja en utvisning.\r\nDärför är det viktigt att man i det här fallet har\r\nbeslutat om en remiss, en väl tilltagen\r\nremissomgång tillika.</pre><pre>Det som sedan är kvar gäller rätten för asylsökande\r\natt arbeta under utredningstiden. Jag tycker, herr\r\ntalman, att det hade varit bättre om riksdagen först\r\nfattade beslut i frågan om asylsökande skall få lov\r\natt arbeta, innan man beslutar om möjligheten att\r\nta ut ersättning av den som har inkomst av\r\nförvärvsarbete. Det är inte helt glasklart att den i\r\npropositionen föreslagna gången är den riktiga.</pre><pre>Sedan låter det fint att säga att visst skall\r\nasylsökande få lov att arbeta under\r\nutredningstiden. Men hur ser det ut i övriga Europa\r\ni dag? Jo, utvecklingen i Sverige går tvärtemot den\r\ni alla andra länder.</pre><pre>I Norge hade asylsökande tidigare möjlighet att\r\narbeta under utredningstiden. Man tog bort den\r\nmöjligheten, därför att den missbrukades av många\r\nsom kom till Norge och uppgav att de var\r\nasylsökande. De fick jobb, och när de sedan blev\r\nkallade till utredning, försvann de. De var alltså\r\npersoner som sökte sig till Norge för att under en\r\nkort tid ha ett arbete där.</pre><pre>I Danmark är det förbjudet för asylsökande att\r\narbeta. I Holland är det i teorin tillåtet, men det\r\nholländska parlamentet arbetar nu intensivt på att\r\nförhindra denna möjlighet.</pre><pre>I Storbritannien kan asylsökande inte arbeta. Det\r\ngår inte heller i Tyskland, och i Frankrike stoppade\r\nman den möjligheten så sent som förra hösten.</pre><pre>Det finns anledning, herr talman, att fråga någon i\r\nutskottet: Varför skall vi i Sverige införa en ordning\r\nsom man i dag är på vild flykt ifrån i hela det övriga\r\nEuropa?</pre><pre>Överläggningen var härmed avslutad.</pre><pre>(Beslut fattades efter 13 §.)</pre><pre>8 §  Svenskt medborgarskap m.m.</pre><pre>Föredrogs</pre><pre>socialförsäkringsutskottets betänkande</pre><pre>1991/92:SfU12 Svenskt medborgarskap m.m.\r\n(prop. 1991/92:90).</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut fattades efter 13 §.)</pre><pre>9 §  Förläggningskostnader</pre><pre>Föredrogs</pre><pre>socialförsäkringsutskottets betänkande</pre><pre>1991/92:SfU15 Förläggningskostnader (prop.\r\n1991/92:125 delvis).</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut fattades efter 13 §.)</pre><pre>10 §  Räntor och avgifter vid skatteindrivning</pre><pre>Föredrogs</pre><pre>skatteutskottets betänkande</pre><pre>1991/92:SkU19 Räntor och avgifter vid\r\nskatteindrivning (prop. 1991/92:93).</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut fattades efter 13 §.)</pre><pre>11 §   Allmänna arvsfonden, m.m.</pre><pre>Föredrogs</pre><pre>lagutskottets betänkande</pre><pre>1991/92:LU35 Allmänna arvsfonden, m.m.</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut fattades efter 13 §.)</pre><pre>12 §  Energipolitiska frågor</pre><pre>Föredrogs</pre><pre>näringsutskottets betänkande</pre><pre>1991/92:NU25 Energipolitiska frågor (prop.\r\n1991/92:97 och 1991/92:100 delvis).</pre><pre>Anf. 101  AXEL ANDERSSON (s):</pre><pre>Herr talman! Med tanke på den sena timmen skall\r\njag göra allt jag kan för att komprimera det här lilla\r\nanförandet från den socialdemokratiska gruppens\r\nsida i näringsutskottet.</pre><pre>När det gäller energipolitiska frågor är det helt\r\nnaturligt att utskottet har en stor majoritet som är i\r\ngrunden enig, naturligtvis beroende på den\r\nenergipolitiska överenskommelse som träffades\r\nmellan tre partier och som nu, enligt vad man kan\r\nförstå av regeringsförklaringen, omfattas av\r\nytterligare två partier.</pre><pre>Vi har dock trots denna dokumenterade enighet en\r\nreservation från socialdemokratisk sida,\r\nreservation nr 1. Den reservationen har tillkommit\r\npå grund av att vi icke lyckades övertyga den\r\nborgerliga majoriteten om att samhällets styrmedel\r\ni energipolitiken behöver successivt kompletteras\r\noch vässas.</pre><pre>Utskottetsmajoriteten ville, som jag sade, inte gå så\r\nlångt som till ett uttalande mot regeringen, och det\r\nföranledde vår reservation, reservation nr 1, som\r\njag därför, herr talman, ber att få yrka bifall till.</pre><pre>Anf. 102  ROLF L. NILSON (v):</pre><pre>Herr talman! Jag kommer också att korta ned mitt\r\ninlägg. Vi hade för ungefär ett år sedan en lång och\r\nutförlig diskussion om energipolitiken som byggde\r\npå det betänkande som hade sin upprinnelse i\r\ntrepartiöverenskommelsen om energipolitiken.\r\nDet finns mycket bra i den överenskommelse, och\r\ndet finns brister som jag och vänsterpartiet påtalade\r\nnär den kom till.</pre><pre>Bristerna gäller framför allt det sätt på vilket man\r\nhanterar kärnkraftsavvecklingen. Man gjorde i\r\nenergiöverenskommelsen enligt vår uppfattning\r\ndet felaktiga att lyfta bort riksdagens beslut att\r\nstarta kärnkraftsavvecklingen med en reaktor 1995\r\noch en 1996. Man har det goda kvar att\r\nkärnkraftsavvecklingen skall vara avslutad år 2010.</pre><pre>Men, herr talman, om man räknar baklänges från\r\n2010 och räknar med att man realistiskt sett inte\r\nkan stänga mer än en reaktor om året hamnar vi\r\nmed tolv svenska reaktorer på 1998, och det ligger\r\nganska nära i tiden. Därför måste förberedelserna\r\nför kärnkraftsavvecklingen komma i gång\r\nordentligt, och ett datum för stängning av första\r\nreaktor måste införas. Det gamla\r\nriksdagsbeslutet -- en reaktor 1995 och en reaktor\r\n1996 -- borde stå kvar.</pre><pre>När det gäller avsnittet i utskottets betänkande om\r\nfrämjande av biobränsle har vänsterpartiet i motion\r\nväckt med anledning av propositionen uttryckt att\r\nförslaget är för snävt inriktat på stora anläggningar;\r\nalternativt utnyttjande av biobränslen framför allt i\r\nsmå anläggningar försvåras eller riskerar att inte få\r\nstöd. Satsningen är också för liten. Därför har vi\r\nföreslagit en ökning av anslaget med 500 000 utöver\r\nvad regeringen har föreslagit.</pre><pre>Man kan säga att biobränslen är det område av\r\nenergipolitiken och det bränsleslag som har\r\nmisshandlats mest av politiker.</pre><pre>Det finns oroväckande tendenser i regeringens\r\npolitik. Jag skall peka på en, nämligen\r\nnedrustningen av NUTEK som vi fattade beslut om\r\ni förra veckan. NUTEK skall utvärdera\r\nenergipolitiken och har ansvaret för\r\ngenomförandet av hushållningen, som blir allt\r\nviktigare. Det var alltså inte något bra beslut.\r\nFörslaget att ändra energiskatterna har utdömts av\r\nen enig miljöopinion. Konsekvenserna blir ökade\r\nutsläpp av giftiga gaser, dvs. miljöförstöring.</pre><pre>Herr talman! Med detta korta inlägg vill jag yrka\r\nbifall till ett par av momenten i den meningsyttring\r\nsom jag har fogat till betänkandet, och det är mom.\r\n1 beträffande riktlinjer för energipolitiken, mom. 8\r\nbeträffande anslag till främjande av\r\nbiobränsleanvändning och mom. 20 beträffande\r\nåterförande av vinstmedel från\r\nvattenkraftsproduktionen. Jag och vänsterpartiet\r\nstår givetvis bakom samtliga moment i\r\nmeningsyttringen.</pre><pre>Anf. 103  BENGT DALSTRÖM (nyd):</pre><pre>Herr talman! Vi i Ny demokrati inser som alla\r\nandra partier nödvändigheten av att kombinera\r\nenergifrågorna med anpassade lösningar. Men vi\r\nfår inte bedriva en energipolitik som försvårar och\r\nförsämrar vår industris konkurrenskraft. Särskilt\r\ngäller detta våra el-intensiva industrier, som svarar\r\nför en stor del av våra exportintäkter.</pre><pre>Den ogynnsamma energibeskattning som vi har\r\nhaft har i flera år medverkat till minskade intäkter\r\nför Sverige och dessutom tvingat svenska\r\nnyinvesteringar utomlands. Jag har tidigare här i\r\nkammaren anfört några exempel på sådana företag,\r\nmen kommunikation är ju upprepning, så jag skall\r\nnämna något enda exempel återigen.</pre><pre>Vi har t.ex. Gotthard Aluminium, Sveriges enda\r\nföretag som återvinner aluminium. Det har flyttat\r\nsitt omsmältverk i Avesta till Danmark.\r\nMerkostnaden för energiskatten i Sverige för det\r\nföretaget skulle vara 3 milj.kr. och merkostnaden\r\nför löner och kapital 2,5 milj.kr.</pre><pre>Eka Nobel och Stora Kemi, för att ta företag inom\r\nen annan sektor, avsåg att bygga ut sin tillverkning\r\nav natriumklorat i Sverige. På grund av osäkerhet\r\nom den framtida energitillgången i Sverige och de\r\nhöga el-priserna valde båda att i stället investera\r\nutomlands, Eka Nobel 300 milj.kr. i Bordeaux i\r\nFrankrike och Stora Kemi ca 150 milj.kr. i Norge.\r\nExemplen kan mångfaldigas.</pre><pre>Gör vi då också en prisjämförelse mellan el-\r\nkostnaderna i Sverige och i några aktuella\r\nkonkurrentländer, med skatt exkl. moms, visar den\r\nen ogynnsam kostnad för den svenska industrin. De\r\nsvenska priserna ligger på 18--20 öre per kilowatt,\r\npriserna i USA på 10--20 öre, i Tyskland på 10--20\r\nöre och i Kanada på 5--10 öre per kilowatt, dvs.\r\nhalva kostnaden jämfört med Sverige.</pre><pre>Så till en annan aspekt. I utredningen\r\nKonkurrensneutral energibeskattning redovisas att\r\nett slopande av energibeskattningen, som vi vet\r\nligger på 4 -- 4,5 miljarder, skulle komma att öka\r\nindustrins produktion med ca 20 miljarder. Detta i\r\nsin tur skulle enligt utredningen kunna initiera\r\nkanske 10 000 nya jobb, och det också i de mest\r\nsysselsättningssvaga länen.</pre><pre>Industrin i Sverige har i det längsta sökt\r\nkompensera sina högre energikostnader genom\r\nstorskalighet och teknologiska effektiviseringar,\r\nmen det går naturligtvis inte att klara det med\r\nenbart dessa medel i det långa loppet. Därför är\r\nborttagandet av energibeskattningen för den el-\r\nintensiva industrin, vilket nu föreslås, en positiv\r\nåtgärd som snabbt kan medverka till nya jobb. Det\r\när i och för sig också en anpassning till situationen\r\ninom EG.</pre><pre>Om vi ser på energiproduktionen anser vi i Ny\r\ndemokrati att kärnkraften tillsammans med en\r\nutbyggd vattenkraft är den mest miljövänliga och\r\nekonomiska energikällan. Vi menar att ett fortsatt\r\nökat energibehov i första hand skall tillgodoses\r\ngenom en möjlig effektivisering av befintliga\r\nkärnkraftverk.</pre><pre>Vi var förresten i Forsmark häromdagen på ett\r\nstudiebesök och fick den intressanta och tänkvärda\r\ninformationen, att för motsvarande en dags\r\nproduktion vid kärnkraftverket i Forsmark skulle\r\ndet krävas 25 000 ton kol. Det är tänkvärt.</pre><pre>Vi menar att det fortsatta ökade energibehovet\r\nskall tillgodoses genom kärnkraftverken, vilket kan\r\nge ett tillskott på ca 10 TWh per år. Det skulle\r\ntillgodose de ökade energibehoven under de\r\nnärmaste 10--20 åren.</pre><pre>Vi i Ny demokrati vill också upphäva förbudet mot\r\nen utveckling av kärnkraftsteknologin och ser inga\r\nolösta problem med en säker slutförvaring av\r\nkärnavfallet. Därför ansluter vi oss inte till den\r\ntidigare energipolitiska överenskommelsen om en\r\navveckling av kärnkraften till år 2010. Vi har helt\r\nenkelt inte råd med den kapitalförstöring detta\r\nkommer att innebära.</pre><pre>Så några avslutande ord om vindkraft. Vi anser att\r\ndet är ett slöseri med pengar med en fortsatt\r\nsatsning på vindkraft. Den kan aldrig ge annat än\r\nett mycket marginellt energitillskott utan att\r\nförstöra naturen och miljön utmed våra kuster.\r\nTänk er 10 000--20 000 vindkraftverk utplacerade\r\nlängs kustlinjen. Det skulle i bästa fall motsvara\r\nenergiproduktionen vid ett av våra kärnkraftverk.\r\nDet skulle dessutom ge energi och el till betydligt\r\nhögre kostnad. Att enskilda gårdar vill utnyttja\r\nmindre vindkraftverk har vi inget emot -- men\r\navbryt den mer storskaliga satsningen på\r\nvindkraften som energikälla.</pre><pre>Herr talman! Mot bakgrund av de framförda\r\nsynpunkterna yrkar jag bifall till reservation 2 och\r\nreservation 3 i enlighet med Ny demokratis motion.</pre><pre>Anf. 104  HADAR CARS (fp):</pre><pre>Herr talman! Det har ju bara gått ett år sedan\r\nriksdagen förra våren fattade beslut om riktlinjer\r\nför den långsiktiga energipolitiken. De riktlinjerna\r\ninnebar, som också framgår av\r\nutskottsbetänkandet, att man skall trygga\r\ntillgången på energi till konkurrenskraftiga priser,\r\natt man skall utgå från vad natur och miljö kan bära\r\noch att man så långt som möjligt skall grunda\r\nenergiförsörjningen på inhemska och förnybara\r\nenergikällor. Man skall satsa mycket på\r\nenergihushållning.</pre><pre>Det är detta som regeringen nu är på väg att\r\ngenomföra. De förslag som har kommit -- vilka\r\nbl.a. berördes av Bengt Dalström, men som inte är\r\nföremål för övervägande i dag -- gäller\r\nenergibeskattningen. Bioenergikommissionen har\r\nlagt fram sina första förslag, och de rör sig litet\r\ngrand i den riktning som riksdagen fattade beslut\r\nom förra året.</pre><pre>Jag tror egentligen inte att det är så mycket mera\r\natt tillägga i dag. Det sade ju också Rolf L. Nilson.\r\nVi måste se litet grand vart den här politiken leder\r\noch vart de projekt som är på gång och de ansatser\r\nsom görs för oss. Jag erinrar bara om att det i den\r\nenergipolitiska uppgörelse som träffades inte sägs\r\nnågot nytt om kärnkraften. Tvärtom refererade\r\nman det beslut som hade fattats 1980, men det\r\nfanns inte någon ny bindning i samband med\r\nenergiuppgörelsen 1991. De partier som nu står\r\nbakom energiuppgörelsen, inkl. Moderata\r\nsamlingspartiet enligt regeringsdeklarationen, har\r\nnödvändigtvis inte identiskt lika uppfattning om\r\ntidpunkten för när kärnkraften skall vara\r\navvecklad. Vi kommer säkert att få återkomma\r\näven till det i framtida diskussioner.</pre><pre>Herr talman! I dag nöjer jag mig med att yrka bifall\r\ntill utskottets hemställan.</pre><pre>Överläggningen var härmed avslutad.</pre><pre>(Beslut fattades efter 13 §.)</pre><pre>13 §  Ändringar i minerallagen</pre><pre>Föredrogs</pre><pre>näringsutskottets betänkande</pre><pre>1991/92:NU28 Ändringar i minerallagen (prop.\r\n1991/92:161).</pre><pre>Andre vice talmannen konstaterade att ingen talare\r\nvar anmäld.</pre><pre>Beslut</pre><pre>Företogs till avgörande socialförsäkringsutskottets\r\nbetänkanden 1991/92:SfU10, 1991/92:SfU11,\r\nSfU12 och SfU15, skatteutskottets betänkande\r\n1991/92:SkU19, lagutskottets betänkande\r\n1991/92:LU35 och näringsutskottets betänkanden\r\n1991/92:NU25 och NU28.</pre><pre>Socialförsäkringsutskottets betänkande SfU11</pre><pre>Utskottets hemställan bifölls.</pre><pre>Socialförsäkringsutskottets betänkande SfU12</pre><pre>Utskottets hemställan bifölls.</pre><pre>Socialförsäkringsutskottets betänkande SfU15</pre><pre>Utskottets hemställan bifölls.</pre><pre>Skatteutskottets betänkande SkU19</pre><pre>Utskottets hemställan bifölls.</pre><pre>Lagutskottets betänkande LU35</pre><pre>Utskottets hemställan bifölls.</pre><pre>Näringsutskottets betänkande NU25</pre><pre>Mom. 1 (riktlinjer för energipolitiken)</pre><pre>Först biträddes reservation 1 av Anita Gradin\r\nm.fl. -- som ställdes mot meningsyttringen av Rolf\r\nL. Nilson i motsvarande del -- med acklamation.</pre><pre>Härefter bifölls utskottets hemställan med 153\r\nröster mot 114 för reservation 1 av Anita Gradin\r\nm.fl. 6 ledamöter avstod från att rösta.</pre><pre>Mom. 8 (anslag till främjande av\r\nbiobränsleanvändningen)</pre><pre>Utskottets hemställan bifölls med 264 röster mot 11\r\nför meningsyttringen av Rolf L. Nilson i\r\nmotsvarande del.</pre><pre>Mom. 18 (kärnkraftsproduktion)</pre><pre>Utskottets hemställan bifölls med 244 röster mot 23\r\nför reservation 2 av Bengt Dalström. 9 ledamöter\r\navstod från att rösta.</pre><pre>Mom. 20 (återföring av vinstmedel från\r\nvattenkraftsproduktionen)</pre><pre>Utskottets hemställan bifölls med 259 röster mot 10\r\nför meningsyttringen av Rolf L. Nilson i\r\nmotsvarande del. 5 ledamöter avstod från att rösta.</pre><pre>Mom. 22 (avbrytande av stöd till\r\nvindkraftsproduktion)</pre><pre>Utskottets hemställan bifölls med 258 röster mot 21\r\nför reservation 3 av Bengt Dalström.</pre><pre>Övriga moment</pre><pre>Utskottets hemställan bifölls.</pre><pre>Näringsutskottets betänkande NU28</pre><pre>Utskottets hemställan bifölls.</pre><pre>14 § Anmälan om frågor</pre><pre>Anmäldes att följande frågor framställts</pre><pre>den 13 maj</pre><pre>1991/92:770 av Sten Andersson i Malmö (m) till\r\nstatsrådet Bo Lundgren om hybbyhästägandet:</pre><pre>Även om svensk travsport fortfarande befinner sig\r\ni världstopp och totospelet ligger på en hög nivå,\r\nvilket ger stora skatteinkomster, finns det på sikt\r\nuppenbara problem. Den senaste tidens\r\nhästauktioner har visat på kraftigt sjunkande priser.\r\nPrisraset är värre än på den ofta debatterade\r\nfastighetsmarknaden.</pre><pre>En enig travsport anser att detta beror på att\r\n''hobbyhästägandet'' försvann 1991. Tidigare\r\nkunde en person i princip äga två travhästar utan att\r\nkunna dra av verksamhetens underskott, men\r\nbehövde samtidigt inte skatta för eventuellt\r\növerskott. Mindre än 10 % av travhästarna ''går\r\nihop''. Nu måste alla ''hobbyhästägare'' deklarera\r\nhästägandet, samla på kvitton m.m. trots att endast\r\nen liten minoritet erhåller överskott. Detta\r\nförfarande innebär inte någon nettovinst för staten\r\nutan endast problem för alla landets travhästägare.</pre><pre>Är statsrådet beredd medverka till att\r\n''hobbyhästägandet'' återinföres?</pre><pre>1991/92:771 av Stina Eliasson (c) till\r\njustitieministern om de små tingsrätterna:</pre><pre>Enligt en aktuell departementspromemoria\r\nföreslås att ett 25-tal små tingsrätter runt om i\r\nlandet skall läggas ned. Förslaget skulle om det\r\ngenomfördes medföra ytterligare en snedvridning\r\nav arbetsmarknaden i regionalt utsatta områden.\r\nTingsrätterna har dessutom en värdefull person-\r\noch lokalkännedom, som bör tas till vara.</pre><pre>Min fråga till justitieministern är följande:</pre><pre>Avser justitieministern i den fortsatta beredningen\r\nav departementspromemorian om tingsrätterna att\r\nbeakta de regionalpolitiska aspekterna?</pre><pre>landet (ursprungslandet) skall framgå på\r\nfärdigpackade livsmedel. I fråga om beredda\r\nlivsmedel menas med produktionsland\r\ndärberedningen utförts.''</pre><pre>Detta innebär att konsumenterna inte vet om köttet\r\ni köttfärsen, rökta skinkan eller korven kommer\r\nfrån Sverige eller från importerade djur som kan\r\nvara uppfödda på hormoner, antibiotika och\r\nkadavermjöl.</pre><pre>Är jordbruksministern beredd att verka för att\r\nlagen ändras så att konsumenterna får korrekt\r\ninformation och därmed valfrihet att välja svenskt\r\neller importerat kött i beredda livsmedel?</pre><pre>1991/92:772 av Margitta Edgren (fp) till statsrådet\r\nReidunn Laurén om försäkringskassorna och den\r\npersonliga integriteten:</pre><pre>Försäkringskassornas utbetalningsavi skickas\r\npostledes till dem som är berättigade till ersättning\r\nfrån kassan. I de flesta fall hämtas ersättningen ut\r\npå ett postkontor.</pre><pre>På avin anges en kod för anledningen till\r\nutbetalningen men också mottagarens\r\npersonnummer. På baksidan av avin finns en\r\nkodförklaring. Bland koderna finns bl.a.\r\nsmittbärarpenning.</pre><pre>Jag anser att det inte är förenligt med människors\r\npersonliga integritet att avin är utformad så att\r\nutomstående kan utläsa dels personnummer dels\r\nanledning till ersättning.</pre><pre>Min fråga:</pre><pre>Vilka åtgärder ämnar statsrådet vidtaga för att\r\ndetta intrång i den personliga integriteten\r\nundanröjs?</pre><pre>landet (ursprungslandet) skall framgå på\r\nfärdigpackade livsmedel. I fråga om beredda\r\nlivsmedel menas med produktionsland\r\ndärberedningen utförts.''</pre><pre>Detta innebär att konsumenterna inte vet om köttet\r\ni köttfärsen, rökta skinkan eller korven kommer\r\nfrån Sverige eller från importerade djur som kan\r\nvara uppfödda på hormoner, antibiotika och\r\nkadavermjöl.</pre><pre>Är jordbruksministern beredd att verka för att\r\nlagen ändras så att konsumenterna får korrekt\r\ninformation och därmed valfrihet att välja svenskt\r\neller importerat kött i beredda livsmedel?</pre><pre>1991/92:773 av Margitta Edgren (fp) till statsrådet\r\nBo Lundgren om konkurrensen mellan Sturup och\r\nKastrup:</pre><pre>Det danska folketinget sänkte charterskatten från\r\nseptember 1991. Därmed sänktes kostnaderna för\r\ncharterresor som startar från Kastrup med ca 235\r\ndk/resande.</pre><pre>Genom ett snabbt beslut från luftfartsverket\r\ninfördes en ''lojalitetsbonus'' för researrangörer\r\nsom motsvarade skillnaden i skatt mellan Sturup\r\noch Kastrup. Detta har inneburit att Sturup har\r\nbehållit sina marknadsandelar av utlandsresande\r\ntill en kostnad för luftfartsverket av 35 milj. kr.</pre><pre>När charterskatten infördes 1978 uttalade\r\nskatteutskottet en förväntan att regeringen skulle\r\nfölja verkningarna av skatten för Sturups del och\r\nvidta åtgärder för att eliminera snedvridningar i\r\nkonkurrensläget till Sturups nackdel. Det gjordes\r\nockså 1978/79 varvid medel ställdes till\r\nluftfarsverkets förfogande för stimulans av\r\nchartertrafiken från Sturup.</pre><pre>Ämnar skatteministern på samma sätt som tidigare\r\nställa medel till luftfartsverkets förfogande så att\r\nverket kompenseras?</pre><pre>1991/92:774 av Sven Lundberg (s) till\r\njustitieministern om rikspolisstyrelsens inköp av\r\nschäferhundar:</pre><pre>Internationell expertis är enig om att ett mycket\r\nverksamt medel för att bringa ordning i samband\r\nmed bråk vid större folksamlingar, t.ex. vid\r\nfotbollsmatcher, är polishundar. Här i kammaren\r\nbiträdde vi den 6 maj ett förslag från\r\njustitieministern om en lagändring som möjliggör\r\nen effektivare användning av polishundar. Detta är\r\nett viktigt beslut för framtiden, t.ex. inför fotbolls-\r\nEM. Men det finns problem. Som bekant har RPS\r\nav ekonomiska skäl infört köpstopp av hundar från\r\nstatens hundskola. Dessutom planerar inte RPS\r\nnågra inköp av polishundar nästa år heller. På sikt\r\ninnebär det att polisens förmåga att aktivt stävja\r\nfotbollsbråk drastiskt minskar.</pre><pre>Detta medför också att hundskolans möjlighet att\r\nupprätthålla en kontinuerlig avel och utbildning av\r\npolishundar inte kan upprätthållas.</pre><pre>Statens hundskola håller nu på att bolagiseras. Men\r\nom en viktig kund försvinner i detta skede får\r\nbolaget svårigheter redan i starten. Det innebär\r\nockså att övrig produktion av tjänstehundar sätts i\r\nfara.</pre><pre>Jag vill mot bakgrund av detta fråga\r\njustitieministern:</pre><pre>Är justitieministern beredd att medverka till att\r\nRPS ges möjligheter att även fortsättningsvis\r\ninhandla schäferhundar från statens hundskola?</pre><pre>15 § Kammaren åtskildes kl. 17.45.</pre><pre>Förhandlingarna leddes</pre><pre>av förste vice talmannen från sammanträdets\r\nbörjan t.o.m. 4 § anf. 27 (delvis),</pre><pre>av talmannen därefter t.o.m. 6 § anf. 72 (delvis) och</pre><pre>av andre vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}