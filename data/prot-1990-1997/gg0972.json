{"dokumentstatus":{"dokument":{"hangar_id":"2387749","dok_id":"GG0972","rm":"1992/93","beteckning":"72","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"72","slutnummer":"0","datum":"1993-03-10 00:00:00","systemdatum":"2005-10-27 13:55:41","publicerad":"1993-03-10 00:00:00","titel":"Riksdagens snabbprotokoll 1992/93:72 Onsdagen den 10 mars","subtitel":null,"status":null,"htmlformat":null,"relaterat_id":null,"source":"webbnav","sourceid":"{5A3DA6D9-7CF7-4C98-88BA-33540BFB97D9}","dokument_url_text":"http://data.riksdagen.se/dokument/GG0972/text","dokument_url_html":"http://data.riksdagen.se/dokument/GG0972","dokumentstatus_url_xml":"http://data.riksdagen.se/dokumentstatus/GG0972","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:72</div>\r\n<div class=\"sidhuvud_datum\">Onsdagen den 10 mars</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Hänvisning av ärenden till utskott</pre><pre>Föredrogs och hänvisades</pre><pre>Proposition</pre><pre>1992/93:226 till jordbruksutskottet</pre><pre>Motion</pre><pre>1992/93:Fi91 till finansutskottet</pre><pre>2 §  Den ekonomiska politiken och\r\nbudgetregleringen m.m.</pre><pre>Föredrogs</pre><pre>Finansutskottets betänkande</pre><pre>1992/93:FiU10 Den ekonomiska politiken och\r\nbudgetregleringen m.m. (prop. 1992/93:100 delvis)</pre><pre>Anf. 1  HANS GUSTAFSSON (s):</pre><pre>Fru talman! En svensk samhällsforskare har i en\r\nskrift utgiven av ''framtidssekretariatet'' -- om jag\r\nminns rätt heter skriften Långt borta och nära --\r\ngjort ett intressant påpekande. Han konstaterar att\r\ndet inte bara är så att det vi gör i dag har betydelse\r\nför framtiden utan kanske än mer att vår\r\nuppfattning om framtiden har betydelse för nuet.</pre><pre>Framtiden framstår säkert för många såsom\r\nosedvanligt osäker, för att inte säga oroande och\r\nkanske t.o.m hotfull. Vi möts i alltfler\r\nnyhetsmedier av allt fler eländesbeskrivningar.\r\nMen det är också så att betydelsefulla förändringar\r\nsker i ett alltmer accelererande tempo och i allt\r\nvidare cirklar. Det är svårt att i en sådan situation\r\nfinna fotfäste, identitet och trygghet. Detta är ett\r\nallvarligt problem, då vi kanske mer än tidigare\r\nbehöver tro på framtiden och på vår förmåga att ta\r\noss ur svårigheterna.</pre><pre>Visst har vi problem med ett skenande\r\nbudgetunderskott, fallande produktion och hög\r\narbetslöshet. Men det som egentligen är mest\r\nförunderligt är att detta lilla land långt här uppe i\r\nnorr på ett halvsekel utan tillgång till några\r\negentliga naturresurser har kunnat utvecklas till ett\r\nav världens rikaste länder. Det som har skapat\r\ndenna situation kan inte helt ha försvunnit ur vår\r\nåsyn över en natt. Om vi verkligen vill det, har vi\r\ngoda möjligheter att hämta tillbaka det vi har\r\nförlorat.</pre><pre>Vi kan inte spara oss ur de ekonomiska problem\r\nsom vi nu har. De flesta besparingarna leder bara\r\ntill ökad arbetslöshet, och det är ingen hjälp. Vårt\r\nstörsta problem är inte budgetunderskottet, även\r\nom jag långt ifrån vill nonchalera detta. Det största\r\nproblemet är produktionsbortfallet eller vår\r\noförmåga att utnyttja den arbetskraft på 600 000\r\nmänniskor som i dag går arbetslösa. Det kanske\r\nmotsvarar ett produktionsbortfall på uppåt 300\r\nmiljarder kronor.</pre><pre>Det satsas förvisso stora belopp för närvarande på\r\narbetsmarknadspolitik, men tyvärr går alltför\r\nmycket åt till passiva kontantunderstöd.\r\nArbetslinjen har fått vika. Genom indragningar hos\r\nbl.a. landets kommuner skapas arbetslöshet i den\r\nena änden och kontantunderstöd i den andra. Det\r\när inte bra för Sveriges ekonomi och naturligtvis\r\ninte heller för dem som blir arbetslösa.</pre><pre>Ett annat område är byggandet. Det är oklokt att\r\nhandskas med detta så att allt fler byggjobbare blir\r\narbetslösa med ökade kontantunderstöd såsom\r\nföljd. Också på detta område har regeringen varit\r\nförödande passiv. Det är genom ihärdigt arbete i\r\nutskotten och i riksdagen som vi nu äntligen har\r\nnått fram till en situation där detta problem kan\r\nangripas. Det är bedrövligt att det har tagit så lång\r\ntid att komma till skott i denna fråga. Vi vet alla att\r\ndet finns arbeten som förr eller senare måste\r\nutföras och att det är klokt att utföra dem nu.</pre><pre>Jag hoppas att vi inte skall behöva uppleva fler\r\nonödiga förseningar på detta område. Det kommer\r\ninte att accepteras. Faran med den höga\r\narbetslösheten nu är risken för att vi etablerar en\r\nlångtidsarbetslöshet av kontinentalt mönster.\r\nDärför måste alla goda krafter samverka för att vi\r\nskall komma till rätta med arbetslösheten. Det\r\nfordras både initiativkraft och en viss djärvhet om\r\ndet skall gå.</pre><pre>Vi borde nu kunna räkna med draghjälp från\r\nexportindustrin, som har fått en mycket kraftig\r\nsänkning av sina kostnader. Efter några svåra år\r\nbehöver industrin naturligtvis en förbättring också\r\nav sina vinster. Men det vore olyckligt om detta\r\nskedde genom en hög prisnivå och inte genom en\r\nvolymökning. Med hänsyn till den ökade\r\nekonomiska aktiviteten i vår omvärld borde det\r\nvara möjligt både att med starkt förbättrad\r\nkonkurrenskraft uppnå resultatförbättring och att\r\nta i anspråk ledig produktionskapacitet och uppnå\r\nen vinstförbättring.</pre><pre>Det sägs allt oftare i den allmänna debatten att vi\r\nhar levt över våra tillgångar och att ytterligare\r\nbesparingar därför måste göras. Det är naturligtvis\r\nett svårförståeligt påstående för dem som\r\ndagligdags kämpar för sitt uppehälle, men det är\r\nockså från saklig synpunkt ett tveksamt påstående,\r\ni varje fall om man studerar frågan över rimliga\r\ntidsperioder.</pre><pre>Det är uppenbart att vi nu under ett par tre år inte\r\nhar intäkter som räcker till våra utgifter. Men om\r\nman utvärderar utvecklingen under en längre\r\nperiod, kan man inte belägga påståendet att vi lever\r\növer våra tillgångar. Under perioden 1982--1991,\r\nett årtionde som ibland kallas förlorat, ökade\r\nbruttonationalprodukten i fasta priser med 18 %\r\neller 1,8 % om året i fast penningvärde. Det\r\nbetyder att vi i Sverige 1991 hade 220 miljarder mer\r\natt disponera i real köpkraft än vi hade 1982, och vi\r\nlevde ju relativt hyggligt även då.</pre><pre>Hur kan det bara bli sämre? Kommunerna har inga\r\npengar. Landstingen har inga pengar. Staten har\r\ninga pengar. Inte heller de enskilda har några\r\npengar, sägs det. Ändå har vi 220 miljarder kronor\r\nmer att disponera på ett år än vi hade 1982. Man\r\nmåste ju fråga om det lönar sig med tillväxt under\r\nsådana förhållanden.</pre><pre>Är det den offentliga sektorn, som det påstås, som\r\nhar expanderat och tagit i anspråk pengarna? Nej,\r\nkommunerna har i stället för 18 % fått 19 % under\r\ndenna period. Staten har fått bara 4 %. Den\r\noffentliga sektorn totalt sett har inte tagit i anspråk\r\nmer än sin andel av tillväxten. Är det medborgarna\r\nsom har tagit hand om pengarna? Nej, de har fått\r\nprecis 18 % i ökat konsumtionsutrymme i fasta\r\npriser räknat. Men en betydande del av tillväxten\r\nhar gått till investeringar för framtiden. Det är svårt\r\natt finna belägg för att vare sig s.k. vanligt folk eller\r\nden offentliga sektorn har levt över sina tillgångar.\r\nFattas det pengar, får man nog leta efter dem någon\r\nannanstans än hos de här nämnda grupperna.</pre><pre>Hur är det då med framtiden? Ja, om den kan man\r\nfinna uppgifter i budgetpropositionen. Där sägs på\r\ns. 11 att förutsättningarna för att den svenska\r\nekonomin skall komma stärkt ur krisen är goda.\r\n''Lågkonjunkturen har utnyttjats till att förbereda\r\nden svenska ekonomin för en kommande\r\ninternationell konjunkturuppgång.'' På annan plats\r\ni propositionen beräknas tillväxten komma att\r\nuppgå till 3,2 % om året, vilket historiskt sett är en\r\nmycket hög tillväxt.</pre><pre>Av det sagda tycker jag att man kan dra slutsatsen\r\natt vad som nu behövs mer än något annat är att så\r\nsnabbt och så kraftfullt som möjligt få fart på\r\nSverige igen. Vi kan inte klara oss ur krisen genom\r\natt spara oss ur den eller genom skattesänkningar.\r\nDet är mot denna bakgrund anmärkningsvärt att\r\nregeringen inte vill medverka till att vårt program\r\nför förnyelse och tillväxt genomförs.</pre><pre>Fru talman! Jag förutsätter att inriktningen av den\r\nekonomiska politiken kommer upp till behandling i\r\nden fortsatta debatten. Jag skall därför\r\navslutningsvis ge några kommentarer till avsnitt\r\nsom handlar om budgetpolitikens inriktning.</pre><pre>Regeringen angav i förra årets finansplan att\r\nregeringens viktigaste uppgift var att sänka\r\nskatterna. I budgetavsnittet på s. 51 i betänkandet\r\nanges att regeringen nu återkommer till samma\r\nämne, och utskottet skriver att skattetrycket kan\r\nbehöva sänkas under åren framöver. Även dessa\r\nskattesänkningar som nu motiveras utifrån ett EG-\r\nperspektiv måste finansieras genom besparingar,\r\nkonstateras det.</pre><pre>Med ett budgetunderskott på 200 miljarder kronor\r\noch en skenande statsskuld, är det ytterst\r\negendomligt att regeringen för fram förslag om\r\nytterligare skattesänkningar som en del i den\r\nekonomiska politiken. Jag tror att Bengt\r\nWesterberg har gjort en riktig diagnos när han\r\nkonstaterar att det inte finns så särskilt mycket mer\r\natt ta, vare sig på den offentliga konsumtionen eller\r\npå transfereringarna, i vart fall inte om man\r\nsamtidigt vill föra en anständig fördelningspolitik. I\r\nden mån vi inte förmår arbeta oss ur krisen i det här\r\nlandet, är det inte skattesänkningar som är det mest\r\naktuella.</pre><pre>Jag blev förvånad, för att inte säga förtvivlad, när\r\njag i gårdagens Eko hörde att skatteminister Bo\r\nLundgren far omkring i Fjärran Östern och talar\r\nom Sverige som ett nytt skatteparadis. Vad händer\r\nmed människor när de far långt bort? Man tar sig\r\nför pannan och undrar om detta är bra för\r\nförnuftet.</pre><pre>Utskottsmajoriteten har i betänkandet på s. 55\r\nfunnit det ytterst anmärkningsvärt att vi\r\nsocialdemokrater inte har redovisat vilka\r\nbesparingar som vi vill förorda. Vi har i vår motion\r\nförklarat oss beredda att under vissa\r\nförutsättningar medverka till utgiftsminskningar på\r\nsammanlagt 11,9 miljarder kronor, dvs. med\r\nsamma belopp som de av regeringen angivna\r\nutgiftsminskningarna. Vi har ansett och anser att\r\nnya besparingsförslag bör insättas i ett långsiktigt,\r\nsamlat och hållbart program, annars är risken stor\r\natt det som vi gör i dag inte passar med det som vi\r\nkan behöva göra under kommande år.\r\nSparförslagen måste in i ett sammanhang.</pre><pre>Utskottsmajoritetens uttalande är dessutom ytterst\r\nanmärkningsvärt och likaså dess yrkande om avslag\r\npå vår begäran i betraktande av att regeringen själv\r\nföreslår besparingar på ytterligare 25 miljarder\r\nutan att ange hur detta skall ske och vilka effekter\r\ndet skulle få. Utskottsmajoriteten konstaterar\r\nsålunda på s. 53: ''Besparingarna under\r\ntreårsperioden preciseras inte närmare.''</pre><pre>I propositionen tilläggs att finansministern är villig\r\natt i riksdagen diskutera framlagda förslag, i första\r\nhand minskade utgifter. Också det är märkliga\r\nuttalanden.</pre><pre>För det första är den vanliga ordningen här i\r\nriksdagen att regeringen lägger fram sina förslag,\r\noch sedan reagerar oppositionen på dem. Nu skall\r\ndet tydligen vara tvärtom i denna kammare. Först\r\nskall oppositionen lägga fram sina förslag. Sedan\r\nskall regeringen opponera på våra förslag och lägga\r\nfram sina förslag. Det är omvända världen i detta\r\nsammanhang.</pre><pre>Vi har begärt att regeringen redovisar ett\r\nlångsiktigt, samlat och hållbart förslag. Kom med\r\ndet så skall vi reagera, och så får vi se vad vi kan\r\ndiskutera. Det underliga är att det är precis det som\r\nvi föreslår som utskottsmajoriteten skriver längst\r\nned på s. 3 i betänkandet. Sedan yrkar\r\nutskottsmajoriteten avslag på vårt förslag, därför\r\natt man har precis samma uppfattning som vi.</pre><pre>För det andra är de antydningar som finns från\r\nfinansministern och regeringen om möjliga\r\nbesparingar ytterligt tveksamma. Sålunda nämner\r\nfinansministern att bostadsstödet kan minska i takt\r\nmed sjunkande ränta. Men om räntan sjunker,\r\nminskar bostadsstödet i statsbudgeten med ca 800\r\nmiljoner kronor för varje procent som räntan går\r\nned. Men de som har de tyngsta\r\nboendekostnaderna i landet, är de som bor i 80- och\r\n90-talsbyggda hus med statlig räntegaranti. De får\r\ndet inte ett dyft bättre om räntan sjunker, eftersom\r\nderas ränta är garanterad. Vad som händer är att\r\nstatens kostnader minskar. Det är i och för sig bra,\r\nmen det är inget bra motiv för att minska\r\nbostadsstödet.</pre><pre>Det har inte heller gått att få någon rimlig uppgift\r\nom hur stort det strukturella underskottet är. I\r\nvåras angavs att budgetunderskottet skulle bli 70\r\nmiljarder, och det sades att det strukturella\r\nunderskottet var en tredjedel eller möjligen hälften\r\nav detta, alltså som högst 35 miljarder kronor. Nu\r\nkonstaterar man att 105 miljarder av\r\nbudgetunderskottet, som nu har ökat till 198\r\nmiljarder från de tidigare 70 miljarderna, är ett\r\nstrukturellt budgetunderskott. Inte kan denna\r\nökning av budgetunderskottet med 128 miljarder i\r\nallt väsentligt vara en effekt av att det strukturella\r\nbudgetunderskottet har ökat? Inte kan det\r\nstrukturella budgetunderskottet ha ökat från 35 till\r\n105 miljarder? Det är andra skäl som ligger bakom\r\nförändringen av budgetunderskottet. Det är inte en\r\nsiffra som är rätt, och det är en skriande brist på\r\nordentlig analys både i budgeten och i\r\nutskottsmajoritetens betänkande. Regeringen\r\ntycks helt enkelt sakna kontroll över sin budget.</pre><pre>Fru talman! Det framstår som alldeles klart att de\r\nbesvärliga problem som vi står inför inte kan lösas\r\ngenom att riksdagen följer budgetpropositionen.\r\nDe kan inte lösas genom att man gör Sverige till ett\r\nskatteparadis eller förvandlar det till ett\r\ntvåtredjedelssamhälle. Vad som nu behövs är\r\nframför allt gemensamma lösningar för att ta i\r\nanspråk ledig arbetskraft och ledig\r\nproduktionskapacitet. Det är verkligen svårt att tro\r\natt det skulle bli bättre i det här landet om färre\r\narbetade.</pre><pre>Fru talman! Jag ber slutligen att få yrka bifall till\r\nsamtliga socialdemokratiska reservationer i\r\nbetänkandet.</pre><pre>Anf. 2  BO G JENEVALL (nyd):</pre><pre>Fru talman! Jag skall först göra några kommentarer\r\ntill Hans Gustafssons anförande. Jag vet inte om jag\r\nhörde fel eller missuppfattade honom när han sade\r\natt Sverige var ett land som utan några egentliga\r\nnaturresurser hade byggt upp ett av världens rikaste\r\nländer på 50 år. Det måste ha varit något fel i\r\nkonceptet eller en felläsning. Sverige är ju\r\nverkligen ett land som har stora naturresurser.</pre><pre>I övrigt fanns det en hel del i hans anförande som\r\njag kan instämma i. Men det fanns naturligtvis\r\nockså en hel del som skiljer oss. Men jag\r\nåterkommer till det.</pre><pre>Fru talman! Sverige genomgår sin värsta kris i\r\nmannaminne. Vad gör då vi politiker? De som har\r\nvalt oss har med all rätt utgått från att vi gör allt vad\r\nsom står i vår makt för att lösa problemen. Viljan\r\nfinns nog. Men hur är det med förmågan?</pre><pre>Partitaktik går tyvärr alltför ofta före. Det är\r\nnämligen ett fåtal i varje parti som bestämmer.\r\nModet att ta de obehagliga besluten är därför\r\ndåligt. Man vill alltid försöka att manövrera så att\r\nde politiska motståndarna tvingas till de obehagliga\r\noch därmed impopulära besluten.</pre><pre>Vad blir då resultatet? Det blir inget, om inte\r\nomständigheterna tar över och styr. Det var vad\r\nsom hände i höstas, vilket resulterade i de båda\r\nkrispaketen, som inte styrdes av någon inneboende\r\nbeslutskraft, utan av marknadens rationella\r\nhandlande.</pre><pre>Vi talar om krisen. Vi talar så mycket om krisen att\r\nden snart har blivit vardagsmat. Den slinker undan.\r\nVi talar alltid i miljarder av naturliga skäl. Men de\r\nhar börjat förlora litet grand av sitt värde.</pre><pre>Jag tycker att pengarnas värde får en större tyngd\r\nom man tittar på statsskuldens ökning, som alltså är\r\n260 miljarder för innevarande period. Det innebär\r\natt vi lånar i en takt av en halv miljon kronor i\r\nminuten.</pre><pre>Nästa budgetår betalar vi en ränta -- omräknad på\r\nsamma sätt -- på statsskulden, fru finansminister,\r\nsom uppgår till 180 745 kr per minut, dygnet runt,\r\nåret runt. Jag tror att det här är siffror som\r\nåtminstone skakar om våra väljare, om det nu inte\r\nrubbar mina kolleger.</pre><pre>Regeringen har kommit med ytterligare ett\r\nbesparingsförslag på 11,9 miljarder. Det är bra,\r\nmen det räcker bara till ungefär hälften av räntan\r\npå ökningen av statsskulden. Även det indikerar\r\nden nivå som regeringen har lagt sig på, liksom det\r\nstörsta oppositionspartiet, som underligt nog inte\r\nens har angett några besparingar, men sagt att man\r\när villig att göra besparingar i samma\r\nstorleksordning.</pre><pre>Vid den debatt som vi hade för en tid sedan tog jag\r\nupp ungefär samma saker. Jag tyckte det var\r\nunderligt, fru finansminister, att så mycket av\r\ndebatten ägnades åt de besparingar som\r\nSocialdemokraterna inte visade, utan att ens något\r\nberöra de besparingar som vi har anvisat som\r\nmöjliga. Vi har inte ens tänkt eller trott att det är\r\nnågonting som skall kunna genomföras, och\r\ngenomföras snabbt. Men vi trodde faktiskt i vår\r\nenfald att det skulle vara tillräckligt intressant för\r\natt man skulle sätta sig ned och diskutera på ett\r\nsakligt sätt. Men det hände absolut ingenting.</pre><pre>Jag vill upprepa en annan sak som aldrig blir\r\nbemött, konstigt nog. Vi fick utstå smälek. Vi blev\r\nhalvt idiotförklarade under valrörelsen och även\r\nunder vårt första år i riksdagen för våra\r\nbesparingsförslag på 196 miljarder över sex år. En\r\nbesparingstakt på i runda slängar 30 miljarder per\r\når.</pre><pre>I höstas antog regeringen och Socialdemokraterna\r\ntillsammans två sparförslag -- det var bra, det\r\nstödde vi -- i en årstakt som är dubbelt så hög som\r\nden vi hade föreslagit. Tänk om man hade lyssnat\r\nlitet grand på det vi sade i stället för att göra narr av\r\noss. Då kanske vi kunde ha undvikit en del av den\r\nhär krisen, eller i varje fall fått den i litet mer\r\nkontrollerade banor.</pre><pre>Jag sade en hel del även i den allmänpolitiska\r\ndebatten om att vi verkligen eftersträvade att få i\r\ngång en diskussion. Jag betonade det genom att gå\r\nupp i replik på mina kolleger i utskottet och\r\nverkligen stryka under att vi skulle få vettiga\r\ndiskussioner i utskotten. Det bekräftades i viss mån\r\natt så skulle ske. Då tror åtminstone de som är\r\nutanför det här huset att så också har skett. Men det\r\när precis vad det inte har gjort.</pre><pre>Jag har med en dåres envishet försökt att ta upp\r\ntemat på våra möten. Det har, jag höll på att säga\r\nsom vanligt, inte lett till någonting över huvud\r\ntaget. Det har inte lett till någon diskussion över\r\nbordet som är värd namnet. Det har inte lett till att\r\nman har satt sig ned och funderat och diskuterat.</pre><pre>För att riktigt stryka under detta bad jag att få vissa\r\nsaker till protokollet, som jag vill citera här. Det är\r\nprotokollet för finansutskottets sammanträde den\r\n18 februari. Där står ordagrant:</pre><pre>''Under överläggningarna föreslår Bo G Jenevall\r\n(nyd) att utskottet har en övergripande diskussion\r\nom statsbudgeten.</pre><pre>Förslaget avslås med hänvisning till att man enligt\r\nriksdagsordningen inte kan gå in på annnat utskotts\r\nberedningsområde.</pre><pre>Bo G Jenevall vidhåller som sin uppfattning att\r\nfinansutskottet har möjlighet att ta initiativ på\r\nannat utskotts beredningsområde och vill ha detta\r\nanmält till protokollet.''</pre><pre>Vi anser nämligen att det finns möjlighet inom\r\ngällande regler, vilket vi faktiskt fick bekräftat på\r\ndet följande sammanträdet i finansutskottet. Vi\r\nfattade faktiskt ett övergripande beslut över andra\r\nutskott när det gällde ROT-åtgärderna. Det är vi\r\nmycket glada för. Det bevisar, menar jag, att vi har\r\nden möjligheten. Men varför tar man den inte, och\r\nvarför fungerar det inte?</pre><pre>Jag tror personligen att det beror på att man i\r\npartierna sitter fast i det politiska manövrerandet\r\noch i revirtänkandet i utskotten. Det är barockt när\r\nvi har en situation där landet blöder, pengarna\r\nrinner ut och det verkligen behövs beslutskraft. Då\r\ngömmer sig partierna bakom reglerna och tar inte\r\ntag i problemen.</pre><pre>Jag tycker att vi skall skämmas allihop inför våra\r\nväljare, inför svenska folket, när vi inte vågar ta tag\r\ni saker och ting. När vi låter gamla rutiner -- så har\r\nvi alltid gjort, så kan man inte göra osv. -- leda oss\r\ni vårt arbete. Hur skall vi bära oss åt för att få en\r\nändring?</pre><pre>Vi är ett litet parti. Vi är ett nytt parti. Vi har våra\r\nfel och brister. Men vi erkänner dem åtminstone. Vi\r\nförsöker på olika sätt att få till stånd en ändring.\r\nHur skall vi bära oss åt för att få den till stånd? Vi\r\nvet inte.</pre><pre>Men jag har lärt mig att tycka om mina kolleger här.\r\nJag är imponerad av kunnandet hos de allra flesta.\r\nMan och man emellan finns den där beslutskraften.\r\nMen den stoppas av några stycken i varje parti som\r\nbestämmer. Det är så. Det är en liten klick i varje\r\nparti som bestämmer. Resten av oss är egentligen\r\nknapptryckare, om vi skall dra ut tanken i dess\r\nförlängning.</pre><pre>Vi måste få till en förändring. Jag kommer då in på\r\nen annan viktig punkt, som vi också har talat\r\nmycket om. Det är den korta räntan. Varför gör\r\nman inte något åt den? Vi får väl byta\r\nriksbankschef, eftersom han bromsar. Det tycker\r\njag faktiskt är hög tid att göra. De flesta, och allt\r\nfler av våra kända ekonomer, anger att den enda\r\nmöjligheten att få fart på hjulen är att kraftigt sänka\r\nräntan. Varför gör man då inte det?</pre><pre>Jag kan nämna att vi har varit mycket kritiska mot\r\nRiksbanken. Vi är så kritiska att vi i en motion som\r\nväcktes häromdagen, och som förresten bordlades\r\nnu på morgonen, inte är beredda att ge\r\nriksbanksfullmäktige ansvarsfrihet.</pre><pre>Naturligtvis kommer det att röstas ner med 14--1 i\r\nutskottet, för de övriga partierna har\r\nrepresentanter i riksbanksfullmäktige. Vi vill\r\nmarkera att man inte kan driva för riket så viktiga\r\nfrågor och sedan inte ta ansvaret för det. Det är inte\r\nfråga om ekonomiskt ansvar för dessa människor,\r\nmen om vi skulle få gehör för vår motion skulle det\r\ni alla fall bli en ny riksbanksfullmäktige.</pre><pre>ROT-åtgärder skall jag inte gå in på mera\r\ndetaljerat, även om jag skulle kunna tala mycket\r\nom dem, utan jag överlämnar frågan till min\r\nkollega i bostadsutskottet, Dan Eriksson i\r\nStockholm, som dessutom är suppleant i\r\nfinansutskottet.</pre><pre>Låt oss titta litet på statistiken. Det är ofta tråkigt\r\natt läsa statistik, men ibland är det intressant. Vi\r\nhade en försörjningsfaktor år 1970 på 0,92. Den är\r\nnu 2,28. Återigen det gamla slitna uttrycket: Hur\r\nmånga offentliganställda skall vi bära på ryggen?</pre><pre>Siffrorna är intressanta ur den synvinkeln att de\r\nvisar att vi lever över våra tillgångar. Jag säger som\r\nHans Gustafsson, att vi aldrig kan spara oss ur\r\nkrisen. Det har jag sagt många gånger från denna\r\ntalarstol. Vi måste få hjulen att snurra. Det är fråga\r\nom att både spara och stimulera. Det är alltså fråga\r\nom att både gasa och bromsa, när vi talar om olika\r\nvägar. Det är tänkvärda siffror.</pre><pre>Det betänkande som nu föreligger och som vi\r\ndebatterar i dag är gammal skåpmat. Man har inte\r\nuppmärksammat att vi har en kris. Det här är\r\nregeringens ekonomiska politik, där man skall tala\r\nom hur vi kan lösa problemen. Men här är ju inga\r\nlösningar. Man har som vanligt tagit sex takter här\r\noch fem takter där.</pre><pre>Vi fick i går -- jag vet inte om tajmningen var\r\nmedveten, förmodligen inte -- ta del av\r\nLindbeckkommissionens alster. Jag var med på\r\npresskonferensen och lyssnade på vad som sades\r\ndär. Jag tycker naturligtvis att det var särskilt roligt\r\nför vår del, därför att det till väldigt stor del är Ny\r\ndemokrati-politik i rapporten. Med andra ord: det\r\nkanske inte är så mycket oförnuft i en del av de\r\nförslag som vi har lagt fram. Vi delar naturligtvis\r\ninte allt, och allt är väl kanske inte lämpligt att\r\ngenomföra heller. Men det finns många goda ord\r\nsom vi kunde ta till oss som politiker, därför att de\r\nhar sagts av någon annan som förhoppningsvis skall\r\nvara opolitisk.</pre><pre>Man skulle kunna tala om detta hur länge som helst\r\noch ta upp en mängd detaljer, men jag ser att min\r\ntaletid snart är slut. Man kanske, fru\r\nfinansminister, skulle kunna byta ut finansplanen\r\nmot Lindbeckkommissionens rapport.</pre><pre>Fru talman! Jag vill härmed anmäla att vi yrkar\r\navslag på utskottets hemställan i sin helhet i\r\nbetänkande FiU10.</pre><pre>Anf. 3  HANS GUSTAFSSON (s) replik:</pre><pre>Fru talman! Först vill jag säga till Bo Jenevall att\r\nhan både hörde rätt och jag läste rätt när jag sade\r\natt vi inte hade några egentliga naturresurser att\r\nbygga vårt välstånd på. Jag menade naturligtvis inte\r\natt vi saknar natur, för det har vi. Men\r\nnaturresurser i egentlig mening har vi väldigt litet\r\nav. Vi har ingen olja, ingen gas och praktiskt taget\r\ningen malm. Om vi inte vore så skickliga att bryta\r\nmalm skulle malmen inte ha något värde över\r\nhuvud taget i sammanhanget. Det är inte det som\r\nhar fört oss fram till en tätposition, utan det är\r\nandra omständigheter.</pre><pre>Jag observerade, fru talman, att Bo Jenevall i slutet\r\nav sitt anförande yrkade avslag på utskottets\r\nhemställan, som ju handlar om\r\nbudgetpropositionen. Det innebär att det nu finns\r\ntvå avslagsyrkanden. Jag utgår ifrån att Bo Jenevall\r\ntalar för sitt parti, och jag har ingen anledning att\r\ntro annat. Då finns det alltså ett avslagsyrkande\r\nfrån Ny demokrati, och det finns i vår reservation\r\noch i vår motion yrkanden om avslag både när det\r\ngäller riktlinjerna för den ekonomiska politiken\r\noch när det gäller budgetpolitiken.</pre><pre>Därmed har vi kommit till ett onekligen intressant\r\nläge i kammaren. Det finns anledning att utgå ifrån\r\natt två avslagsyrkanden möjligen skulle kunna bli\r\nett, eftersom de har samma syfte. Därför finns det\r\ni detta sammanhang anledning att överväga om inte\r\ndet här tarvar att betänkandet återremitteras till\r\nutskottet för att bereda tillfälle att överväga den\r\nsituation som nu råder. Jag tänker dock inte\r\nframställa något yrkande i detta inlägg, för jag har\r\ntillfälle att återkomma senare.</pre><pre>Anf. 4  BO G JENEVALL (nyd) replik:</pre><pre>Fru talman! Det jag tog upp var ingen stor fråga\r\negentligen. Vad jag tänkte på var att vi faktiskt har\r\nskogsresurser och malmresurser som är ganska\r\nunika. Det är väl till stor del dem som vi har byggt\r\nmycket av vårt välstånd på.</pre><pre>I övrigt tycker jag att Hans Gustafssons replik var\r\nintressant. Jag ser fram emot att vi skall kunna ena\r\noss om att återremittera ärendet till utskottet. Då,\r\nom inte förr, kanske vi verkligen för en gångs skull\r\nkan få en riktig diskussion i utskottet.</pre><pre>Anf. 5  JOHAN LÖNNROTH (v):</pre><pre>Fru talman! I ett tal till ett antal jublande\r\nbörsmäklare på Wall Street 1976 sade dåvarande\r\namerikanske presidenten Ford att arbetslösheten\r\npåverkar när allt kommer omkring bara 8 % av\r\nfolket medan inflationen påverkar 100 %.\r\nFinansminister Wibble är inte Gerald Ford, och\r\nCarl Bildt är inte Richard Nixon, som utsåg Ford till\r\nvicepresident. Jag måste säga att det finns ganska\r\nmånga gemensamma drag mellan de resonemang\r\nsom förs av regeringen i finansplanen och\r\nuttalandet av Gerald Ford.</pre><pre>Det är inte bra med hög inflation. Det är svårt att\r\nfå ner den när den har kommit upp i nivån på 10%.\r\nTrots allt är inflationens långsiktiga effekter långt\r\nmindre än effekterna av en arbetslöshet på dagens\r\nnivå. Det var det som var den entydiga\r\nerfarenheten av den ekonomiska politik som\r\nbedrevs i många länder under 80-talet:\r\ngenerationer av unga människor ställdes utanför\r\nsamhället och lärde sig aldrig ett yrke. De kunde\r\nens hota dem som hade jobb med lägre lönekrav,\r\noch de fungerade därför inte ens som den\r\ninflationsbroms som de skulle göra i enlighet med\r\nden nya högerns ekonomiska teorier.</pre><pre>Det går inte heller att återvända till 60- och 70-\r\ntalens idéer om en allmän motkonjunkturell\r\nefterfrågestyrning. Finansminister Wibble har rätt i\r\natt det är svårt att bedöma effekterna på de långa\r\nräntorna och därmed på investeringarna av en\r\nallmän efterfrågestimulans. Vi behöver därför mer\r\nriktade åtgärder. Vi behöver definitivt ingen\r\nplanhushållning, men bidrag och skatter måste\r\nstyras så att vi åstadkommer maximalt antal\r\nmeningsfulla jobb per satsad krona.</pre><pre>Privatpersoner och företag sparar i år ungefär\r\n20 000 kr per invånare mer än vad de investererar.\r\nDetta enorma överskottssparande är koncentrerat\r\ntill höginkomsttagare och ett ganska litet antal\r\nexportföretag. Om detta sparande kan omvandlas\r\ntill effektiv efterfrågan, riktad dit där det finns ledig\r\nproduktionsförmåga, kan både arbetslöshet och\r\nstatligt budgetunderskott minskas utan att\r\ninflationen nämnvärt påverkas.</pre><pre>Konsumentverket har räknat på höstens krispakets\r\neffekter på olika hushålls ekonomi 1993. En\r\nlåginkomsttagarfamilj med två barn förlorar i år ca\r\n4 % av sin disponibla inkomst, medan en\r\nhöginkomsttagarfamilj också med två barn och\r\nmed likartade omständigheter i övrigt förlorar 2 %.\r\nDet är inte rimligt med dessa fördelningseffekter.</pre><pre>Nu vill regeringen därutöver sänka\r\narbetslöshetsunderstödet och ta bort inverkan på\r\ns.k. basbeloppsanknutna förmåner av kronans fall.\r\nEffekten blir att en stor mängd människor med\r\nredan låga inkomster definitivt trycks ner under\r\nSocialstyrelsens norm för existensminimum.\r\nDäremot tar man inte bort devalveringseffekten vid\r\nberäkningen av brytpunkten i skatteskalan. Jag har\r\nför mig att Per-Ola Eriksson fick en fråga om detta\r\nför inte så länge sedan. Han sade sig då vara mycket\r\nförvånad. Det vore intressant att höra om Per-Ola\r\nEriksson fortfarande är förvånad över denna\r\nmycket märkliga fördelningseffekt av regeringens\r\nförslag.</pre><pre>Vi föreslår höjd skatt över brytpunkten. Vi föreslår\r\nockså måttligt ökade arbetsgivaravgifter och vill\r\nanvända pengarna till åtgärder mot arbetslösheten.\r\nVi vill därmed ta pengar från exportföretag som\r\ntjänar flerdubbelt mer på den låga kronkursen än\r\nvad arbetsgivaravgiftshöjningen kostar och som\r\nanvänder detta till att öka sina vinster i stället för\r\natt sänka priser, investera och höja sina\r\nmarknadsandelar, precis som finansministern\r\ntidigare har påpekat. Vi vill rikta dessa pengar mot\r\nhemmamarknadsföretag som använder pengarna\r\ntill investering och arbete.</pre><pre>Med klok politik går det också att samtidigt minska\r\nmiljöskulden. John Maynard Keynes sade en gång\r\natt man kan sätta hela folket i arbete genom att låta\r\ndet gräva skyttegravar. Men vi behöver inte ta till\r\nvare sig skyttegravar, miljöfarliga motorvägar eller\r\nöresundsbroar. Det finna massor av meningsfulla\r\njobb. Enbart fastighetsunderhåll och naturvård\r\nskulle kunna sysselsätta nästan alla dem som i dag\r\när öppet arbetslösa.</pre><pre>De åtgärder som föreslås av regering och\r\nsocialdemokrati för att stimulera till ökad ROT-\r\nverksamhet är i allt väsentligt i linje med de förslag\r\nsom vi lade fram i höstas och fick avslag på. Det är\r\nsjälvfallet positivt att beslut kan fattas nu. Men\r\nförslaget om avdragsrätt mot fastighetsskatten för\r\nvissa underhållsåtgärder är dåligt utformat. Det\r\nkan användas fullt ut av direktören i Djursholm för\r\natt bygga en ny bastu, men det fungerar sämre i\r\nstorstädernas arbetarstadsdelar och för den\r\narbetslöse småhusägaren i Murjek -- Murjek ligger\r\ni Norrbotten, där jag nyss har varit. Det var därför\r\nsom jag använde just den orten som exempel.</pre><pre>I ett särskilt yttrande av Hans Gustafsson m.fl. från\r\nSocialdemokraterna finns det en rad tunga\r\nargument för ett system med bidrag i stället för\r\nskatteavdrag. Jag hoppas och tror att\r\nSocialdemokraterna därmed också kommer att\r\nrösta på vårt förslag när det gäller just denna punkt.\r\nVi lägger nämligen fram ett förslag just om att man\r\nskall utforma det hela som ett bidrag i stället för\r\nsom ett skatteavdrag.</pre><pre>Jag instämmer också i den socialdemokratiska\r\nreservationen nr 10 om en översyn av\r\nkommunernas ekonomi och en begränsning av\r\nrundgången i ekonomin. Jag förutsätter att den\r\nföljs upp av konkreta förslag när vi skall behandla\r\nkommunernas ekonomi i en särskild proposition\r\nsenare i vår. Fundera på det förslag till\r\nkommunakut som vi har lagt fram! Det syftar till en\r\nbåde mer effektiv och mer rättvis användning av\r\npengar.</pre><pre>Det är också av både effektivitets- och rättviseskäl\r\nsom vi föreslår att riksdagen avvisar förslaget att\r\nhäva Postgirots ensamrätt till statliga betalningar.\r\nDetta gör vi inte för att vi är motståndare till\r\nkonkurrens, utan därför att det är klokt att behålla\r\ndet enda effektiva påtryckningsmedlet som finns\r\nför att bankerna skall bryta upp sin kartell kring\r\nBankgirot.</pre><pre>Vi i Vänsterpartiet har faktiskt finansierat alla våra\r\nförslag till sista kronan, och vi tänker göra det också\r\nframöver. Detta gäller inte minst den långsiktigt\r\ninriktade politiken. Också där föreslår vi ett\r\nkombinerat bekämpande av både arbetslöshet och\r\nbudgetunderskott genom omfördelning.</pre><pre>Låginkomsttagare kommer helt enkelt att vägra dra\r\nåt sin svångrem ett snäpp om inte\r\nhöginkomsttagaren drar åt två. De som på senare\r\ntid beskärmat sig över bidragsfusk och svartjobb\r\nborde betänka detta. Det är helt enkelt omöjligt att\r\nförankra en bättre samhällsmoral, om det inte\r\nvidtas åtgärder mot stora inkomstskillnader i\r\nsocialförsäkringarna, mot spekulationsinkomster\r\noch mot fallskärmsavtal.</pre><pre>Alla riksdagspartier är i dag överens om att det\r\nlångsiktigt behövs besparingar i\r\nsocialförsäkringssystemen. Men debatten lider av\r\nbrist på konkreta förslag. Aldrig har så många ätit\r\nupp så många kakor och samtidigt haft dem kvar.\r\nInte heller vi är färdiga med våra\r\nställningstaganden, men vi har åtminstone vågat\r\noss på vissa riktlinjer med sänkta tak och höjda golv\r\nsom huvudlinje.</pre><pre>Enligt färsk statistik från Riksförsäkringsverket har\r\nde ekonomiska skillnaderna mellan landets 1,5\r\nmiljoner ålderspensionärer ökat under 80-talet. De\r\npensionärer som tjänar bäst har -- även om man\r\nbortser från privata pensionsförsäkringar -- nu mer\r\nän tre gånger så höga pensionsinkomster som de\r\nmed lägst pension. De ca 225 000 ålderspensionärer\r\nsom enbart har folkpension -- 90 % av dem är\r\nkvinnor -- har fått en minskad realinkomst med\r\n2,5 % under 80-talet.</pre><pre>I denna situation måste ni som talar om\r\nstandardtryggheten bli tydligare: om ni anser att\r\nsocialförsäkringssystemen inkl. pensionssystemet i\r\ndag totalt sett är för dyra och om ni samtidigt vill\r\nbehålla inkomstbortfallsprincipen intakt, hur skall\r\nni då klara finansieringen i botten av systemen?\r\nVilken sammantagen pension vill ni exempelvis ge\r\nde ca 200 000 kvinnorna med enbart folkpension?\r\nVill ni över huvud taget ha minskade skillnader i\r\nsystemen?</pre><pre>I går presenterades Lindbeckkommissionens\r\nförslag. Jag, liksom Bo G Jenevall, var och lyssnade\r\npå presskonferensen. Jag förstår att Bo G Jenevall\r\ni stort sett var nöjd. Till 90 % innebär ju förslagen\r\nborgerlig regeringspolitik förklädd till opolitisk\r\nvetenskap. Därmed upprepas historien: de ledande\r\nakademiska nationalekonomerna har alltid ställt sig\r\ntill höger vid de avgörande ekonomisk-politiska\r\nstriderna. Assar Lindbeck -- svensk\r\nnationalekonomis ärkebiskop -- anförde\r\nekonomerna också vid angreppen på Meidners\r\nlöntagarfonder i mitten av 70-talet och när det\r\ngjordes ekonomupprop mot kärnkraftsavveckling\r\ndagen före folkomröstningen 1980.</pre><pre>Lindbeck och de andra författarna till rapporten\r\nskall självfallet inte förmenas att delta i debatten.\r\nMen den massmediala uppmärksamheten kring\r\nrapporten saknar faktiskt proportioner. Det enda\r\nnya förslaget i rapporten är såvitt jag kan finna ett\r\nförslag om obligatoriska kommunala\r\nfolkomröstningar vid skattehöjningar. Angreppen\r\npå arbetsrätten eller avvisandet av skattehöjningar\r\nför höginkomsttagare är inte vetenskapligt\r\ngrundade. Den ekonomiska teori som författarna\r\nhyllar kan över huvud taget inte behandla makt-\r\noch fördelningsfrågor av det här slaget på ett sätt\r\nsom är oberoende av politiska värderingar. På\r\ndessa områden ägnar sig Lindbeck och hans\r\nkolleger bara åt allmänt politiska tyckande, vilket\r\nnu högern presenterat som högsta vetenskap i mer\r\nän ett decennium.</pre><pre>På presskonferensen talade Assar Lindbeck mycket\r\nom att renodla roller och att man inte skall\r\nuppmuntra särintressen. Men jag tycker att både\r\nLindbeck och andra ekonomer kunde fundera en\r\ndel över om det möjligen inte är så, att de\r\nakademiska samhällsvetarna i dagens Sverige också\r\nutgör en sorts särintresse.</pre><pre>Vi har lagt fram en rad fördelningspolitiska förslag.\r\nVi föreslår också en utredning om hur man kan\r\nstärka den ekonomiska demokratin. Vi vill även\r\ndiskutera bl.a. företagsanknutna löntagarfonder.\r\nVi anser att det finns anledning att diskutera\r\nförköpsrätt till företag för anställda.\r\nErfarenheterna från t.ex. Cityvarvet i Göteborg\r\nvisar att de anställda kunde ha haft stöd av en sådan\r\nlagstitning om förköpsrätt. Våra förslag avvisas av\r\nde andra partierna. Det skulle vara intressant att få\r\nen litet mera utförlig motivering. Framför allt\r\nSocialdemokraterna har varit väldigt tysta när det\r\ngäller hela denna fråga om ekonomisk demokrati.</pre><pre>Sverige är inne i en djup ekonomisk kris. Inget parti\r\nhar något samlat förslag till hur krisen skall lösas.\r\nDen massmediala kampen mellan Bildt och\r\nCarlsson handlar trots allt om detaljer, om man ser\r\ntill de förslag som ni faktiskt lägger fram här i\r\nriksdagen. Vänsterpartiet har inte lösningarna på\r\nalla problem. Men vi tror att vi har förslag som kan\r\nbidra till en större helhet. Vi begär att ni behandlar\r\nvåra förslag seriöst, lika seriöst -- och helst mera\r\nseriöst -- än de förslag som kommer från\r\nprofessorer som inte är valda av svenska folket i\r\nallmänna val.</pre><pre>Vi är beredda att diskutera med er. Vi undrar\r\nibland om ni över huvud taget är intresserade av att\r\ndiskutera med oss.</pre><pre>Jag lyssnade också med intresse till avslagsyrkandet\r\nfrån Bo G Jenevall. Hans Gustafsson glömde i sin\r\nreplik nämna att det faktiskt behövs att tre partier\r\nställer sig bakom betänkandet för att det skall gå\r\nigenom. Jag vill inte heller framställa något\r\nyrkande eller någon återremiss nu, men det enda\r\nrimliga måste ju vara att det blir en återremiss\r\nåtminstone av den mera långsiktiga inriktningen av\r\nden ekonomiska politiken. Det finns också inslag\r\nt.ex. i ROT-programmen där det, precis som Hans\r\nGustafsson sade, är oerhört angeläget att snabbt\r\nkomma till skott. Därför kan man kanske lyfta ut\r\nnågon del av det som kan beslutas om nu och\r\nåterremittera det övriga.</pre><pre>Tills vidare vill jag nöja mig med att yrka bifall till\r\nmin egen meningsyttring till finansutskottets\r\nbetänkande.</pre><pre>Anf. 6  PER-OLA ERIKSSON (c):</pre><pre>Fru talman! Vi befinner oss i en spännande\r\nbrytningstid. Efter 1980-talets ekonomi med\r\nspekulation, inflation och överhettning förs nu en\r\nsundare ekonomisk politik. 1990-talets ekonomi\r\nkräver nya handlingssätt. I den ekonomiska krisens\r\nspår följer också nya möjligheter. Det gäller för oss\r\nalla att ta vara på dessa möjligheter och att inte\r\nhemfalla åt pessimism och eländesbeskrivningar.</pre><pre>Utskottets vice ordförande, vännen Hans\r\nGustafsson, förbryllade mig litet grand när han i sitt\r\ninledningsanförande påstod att Sverige är ett litet\r\nland långt upp i Norden som saknar egentliga\r\nnaturresurser. Jag delar också Bo G Jenevalls\r\nreaktion mot det uttryckssättet. Vi måste ändå\r\nerkänna att Sverige har rika naturtillgångar i form\r\nav skog, malm och vattenkraft. Dessa\r\nnaturtillgångar har lagt grunden till att vi har en\r\nlivskraftig skogsindustri, en bra stålindustri, bra\r\nstålföretag och bra verkstadsindustri. Det vore fel\r\natt döma ut de svenska naturresurserna. Jag tror\r\ninte att Hans Gustafsson skulle mötas av applåder\r\nom han kom till Norrland. Möjligen ser världen\r\nlitet annorlunda ut i Sveriges trädgård, som\r\nBlekinge brukar kallas, men jag påstår att det runt\r\nom i landet finns ordentliga naturresurser.</pre><pre>Finansutskottet delar uppfattningen i finansplanen\r\natt det krävs en fortsatt sanering av de offentliga\r\nfinanserna för att öka förtroendet för den\r\nekonomiska politiken och därigenom också\r\nmöjliggöra den räntesänkning som är nödvändig\r\nför att kunna öka tillväxten och minska\r\narbetslösheten.</pre><pre>I mitt 90-tal vill jag prioritera åtgärder som ger\r\nekonomisk tillväxt, skapar livskraftiga företag, ger\r\nnya arbetstillfällen, bättre utbildning för ungdomar\r\noch vår arbetskraft, en rättvis fördelning av\r\nvälfärden och livskraft i hela landet.</pre><pre>Ekonomikommissionen, ledd av Assar Lindbeck\r\noch som tidigare har påtalats här i dag,\r\npresenterade i går en rapport med mycket\r\nintressant innehåll. Många av kommissionens\r\nåtgärdsförslag överensstämmer med den politik\r\nsom regeringspartierna för och som har fått stöd av\r\nfinansutskottets majoritet. Det behövs radikala tag\r\nför att skapa en uthållig ekonomisk utveckling.\r\nMen, fru talman, den får inte gå ut över\r\ndemokratin. Sådana inslag i kommissionens förslag\r\nkunde lämnas därhän.</pre><pre>I likhet med finansutskottet understryker\r\nkommissionen vikten av åtgärder för att förhindra\r\nen permanent hög arbetslöshet, fortsatt stort\r\nbudgetunderskott och låg tillväxt i ekonomin.</pre><pre>Kommissionen varnar också för risken för återfall\r\ntill 70- och 80-talens inflationsekonomi. Den skulle\r\nfå förödande konsekvenser på lång sikt. Jag hoppas\r\natt Socialdemokraterna tar fasta på detta. Av och\r\ntill har ju Socialdemokraterna svävat på målet när\r\ndet gäller inflationsmål och de har varit kritiska till\r\nregeringens inflationsbekämpning.</pre><pre>Kommissionen ger också den nuvarande\r\nräntepolitiken godkänt. Samtidigt pekar\r\nkommissionen på problemet med bankernas stora\r\nräntemarginaler som ett allvarligt hot mot en\r\nekonomisk återhämtning.</pre><pre>Lägre räntor är ett viktigt medel i den ekonomiska\r\npolitiken. Men för att nå bestående lägre räntor\r\nbehövs en stram finanspolitik. Det finns en del\r\nekonomer och debattörer som förordar snabba\r\nklipp i ekonomin och en drastisk förändring av\r\nräntepolitiken. Visserligen eftersträvar jag och\r\nCentern lägre räntor, men det får man inte genom\r\nsnabba klipp. Ett byte av regeringens och\r\nRiksbankens strategi skulle få omvärlden att tro att\r\nRiksbanken har gett upp den långsiktiga kampen\r\nmot inflationen.</pre><pre>Som enskilda individer kan vi varken köpa hälsa\r\neller goda vänner för pengar. Lika litet kan riksdag\r\noch regering bestämma att räntorna skall sänkas.\r\nDet krävs att vi på olika sätt främjar åtgärder som\r\nskapar förtroende för den svenska ekonomin. Vi\r\nmåste minska budgetunderskottet, få balans och\r\ntillväxt i ekonomin. Detta ger sedan uthålligt lägre\r\nräntor till glädje för företagen, bönderna,\r\nvillaägarna, bostadsrättsinnehavarna och\r\nhyresgästerna.</pre><pre>Trots de ekonomiska problemen finns det många\r\nljusglimtar i ekonomin. De positiva tecknen blir allt\r\nfler. Företagens konkurrenskraft har förstärkts,\r\nexporten ökar och jämfört med situationen i höstas\r\när faktiskt räntorna på väg ner. Men det dröjer dess\r\nvärre innan det ger utslag i fler och nya jobb i\r\nindustrin. På samma sätt som vågorna dröjer när en\r\nFinlandsfärja passerar, dröjer det innan\r\narbetslöshetstalen vänder nedåt. Men vi får inte\r\ntappa modet. De åtgärder som vidtas är\r\ninvesteringar för framtiden och de kommer att ge\r\nresultat.</pre><pre>Inflationsbekämpning är ett primärt mål för\r\nregeringens ekonomiska politik. Att varaktigt\r\nbehålla en låg inflation måste även fortsättningsvis\r\nvara ett övergripande mål. Därför vill jag varna för\r\natt, ens tillfälligt, göra avsteg från målet om\r\nprisstabilitet. Det finns risk att en sådan tillfällig\r\nparentes tänder en nya inflationsbrasa.</pre><pre>Den svåra utvecklingen på arbetsmarknaden inger\r\nförstås oro. Att inte kunna få arbete och att inte få\r\nmöjlighet att göra rätt för sig upplevs som en stor\r\norättvisa. Arbetslösheten är ett\r\nfördelningsproblem. En av de absolut viktigste\r\nuppgifterna, som den ekonomiska politiken har att\r\nlösa, är att bryta den negativa utvecklingen på\r\narbetsmarknaden. Därför ligger arbetslinjen i\r\narbetsmarknadspolitiken fast. Arbetslösheten\r\nmåste bekämpas, vilket tydligt framgår av de\r\nbetydande satsningar som görs på\r\narbetsmarknadspolitiska åtgärder och av de förslag\r\nsom har lagts om investeringar i infrastruktur,\r\nROT-sektor osv.</pre><pre>Men vi kan inte bara nöja oss med åtgärder som\r\nkortsiktigt minskar arbetslösheten. Förutsättningar\r\nmåste skapas för att lägga grunden för låg\r\narbetslöshet under hela 1990-talet. De aktiva\r\ninsatser som görs av sysselsättningsskäl måste ges\r\nen tillväxtbefrämjande inriktning. Satsning på\r\ninfrastruktur, bättre riskkapitalförsörjning,\r\nforskning och utveckling är områden som hör dit.</pre><pre>Finansutskottets majoritet delar regeringens\r\nuppfattning att det på lång sikt inte finns någon\r\nannan möjlighet att öka sysselsättningen och\r\nminska arbetslösheten i Sverige än genom en\r\npolitik som leder till stärkt och bevarad\r\nkonkurrenskraft, varaktigt låg inflation och därmed\r\nlägre ränta.</pre><pre>Ekonomikommissionen rekommenderar statliga\r\ninsatser bl.a. inom byggsektorn med ROT-program\r\ninom kommunerna. Det är precis vad\r\nfinansutskottet nu föreslår. Jag hoppas att ingen\r\ndag skall gå till spillo, utan att de förslag som\r\nfinansutskottet har lagt fram skall kunna\r\ngenomföras.</pre><pre>Jag är mycket nöjd med den överenskommelse som\r\nhar kommit till stånd om en satsning på 2,5\r\nmiljarder kronor inom den s.k. ROT-sektorn.\r\nGenom dessa ROT-åtgärder beräknas 30 000 jobb\r\nskapas -- 30 000 människor kan gå från\r\narbetslöshetskön till ett aktivt arbete. ROT-\r\nprogrammet stimulerar byggnadssektorn och vi tar\r\ntill vara ledig kapacitet och kan genomföra\r\nangelägna renoveringar och upprustningar av\r\nskolor, daghem, ålderdomshem och bostäder.</pre><pre>Näringspolitiken måste dessutom vara inriktad på\r\nutveckling av livskraftiga företag för att tillväxt i\r\nekonomin skall uppnås. Skatterna och avgifterna\r\nmåste därför också för egenföretag och\r\nfåmansföretag sänkas till en med övriga företag\r\nlikvärdig nivå. Jag noterar med mycket stor\r\ntillfredsställelse att det är precis dessa tankegångar\r\nsom regeringspartierna för fram och som också får\r\nsin anslutning i finansutskottets betänkande av Bo\r\nG Jenevall och Ny demokrati. Även här är vi inne\r\npå samma linje.</pre><pre></pre><pre>I likhet med ekonomikommissionen avvisar jag\r\nförslag om höjda skatter och arbetsgivaravgifter av\r\nden modell som Socialdemokraterna föreslagit. Att\r\nåterinföra höga skatter och arbetsgivaravgifter\r\nlöser inte den svenska ekonomins problem utan\r\nåterskapar i stället nygamla problem.</pre><pre>Socialdemokraternas förslag om höjda\r\narbetsgivaravgifter står i bjärt kontrast till höstens\r\ns.k. krisuppgörelse. Det har ibland ifrågasatts om\r\nden beslutade sänkningen av arbetsgivaravgiften i\r\nhöstens krispaket var riktigt, med tanke på att\r\nföretagen genom kronans depreciering har fått en\r\nförstärkt konkurrenskraft. Jag tycker att det är\r\nfarligt att börja ifrågasätta denna\r\narbetsgivaravgiftssänkning. Det är lika farligt att\r\nföreslå höjda arbetsgivaravgifter. Det skulle\r\ninnebära att företagens konkurrenskraft skulle\r\nförsämras. Att höja arbetsgivaravgifterna nu vore\r\nsom att ta ifrån den svältande måltiden just som han\r\nskall börja äta, bara för att skörden ser ut att bli god\r\ndet kommande året.</pre><pre>Socialdemokraternas motiv för att höja\r\narbetsgivaravgiften är underskottet i\r\nArbetsmarknadsfonden. Det förbättrar inte heller\r\nföretagens konkurrenskraft. Jag vill ge Hans\r\nGustafsson och Allan Larsson det tipset att i stället\r\nvända sig till fackföreningsrörelsen och be den att\r\nåterbetala de pengar som den fick ur\r\nArbetsmarknadsfonden under högkonjunkturen.</pre><pre>Statens stora budgetunderskott är allvarligt. Varje\r\når med stora budgetunderskott ger upphov till\r\nökade ränteutgifter. Därför måste vi på olika sätt\r\nmedverka till att minska budgetunderskottet. Det\r\nställer, mina vänner, stora krav på minskade\r\nutgifter och nödvändiga besparingar. Det är viktigt\r\natt komma ihåg att besparingar inte löser\r\nproblemen. Som tidigare sagts måste det också till\r\nen tillväxt och investeringar i näringslivet för att vi\r\nskall få in ökade skatteintäkter i form av skatter på\r\nvåra inkomster, i form av moms osv. Det är på det\r\nsättet som vi kan skapa balans i ekonomin.</pre><pre>Om vi inte bemästrar budgetunderskottet kommer\r\nen allt större del av statens inkomster att behöva\r\nanvändas till att betala räntor på statsskulden. I dag\r\nbetalar vi 160 000 kr per minut till\r\nbudgetunderskottet, och det är mer än nog. Därför\r\när det nödvändigt med utgiftsnedskärningar nu. Vi\r\nkan inte vänta till nästa år eller till när\r\nkonjunkturen står på topp igen. Om vi inte vidtar\r\nnödvändiga åtgärder nu kommer en allt större\r\nskuld att lastas över på våra barn och barnbarn.\r\nMot denna bakgrund är ekonomikommissionens\r\nförslag om ett system för generationsräkenskaper\r\nmycket intressant.</pre><pre>Förändringar i socialförsäkringssystemen är ett av\r\nde områden som är möjliga och nödvändiga för\r\nbesparingar. Transfereringar till hushållen har växt\r\nexplosionsartat under en lång följd av år. Det är\r\ndärför nödvändigt att nu se över dessa system för\r\natt bygga upp något nytt för framtiden.</pre><pre>Förändriingar inom socialförsäkringssystemen\r\nmåste göras med beaktande av bevarad\r\ngrundtrygghet. Alla måste garanteras\r\ngrundtrygghet vid sjukdom, arbetslöshet och\r\npensionering. Den bör sedan kunna byggas ut\r\nindividuellt alltefter en persons önskemål och\r\nintresse. Det egna sparandet i våra\r\nförsäkringssystem blir en viktig beståndsdel i den\r\nframtida välfärdsstrukturen.</pre><pre>I den allmänpolitiska debatten för några veckor\r\nsedan var det många som, i likhet med mig,\r\nundrade över Socialdemokraternas inställning till\r\nbesparingar. Av det som vi har hört hittills i dag har\r\nvi inte blivit klokare.</pre><pre>Socialdemokraterna säger att de ansluter sig till\r\nregeringens sparmål, men de avvisar de förslag som\r\nlagts fram. I stället för att komma med egna förslag\r\ntill åtgärder begär man att regeringen skall ange nya\r\nbesparingsområden. Som jag sade i den\r\nallmänpolitiska debatten i början av februari tolkar\r\njag det så att Socialdemokraterna inte har mod eller\r\nork att nu ange inom vilka områden besparingarna\r\nskall ske.</pre><pre>Hans Gustafsson och Allan Larsson har nu haft en\r\nmånad på sig att fundera på dessa frågor. Jag\r\nupprepar därför mina frågor till\r\nSocialdemokraternas företrädare i den här\r\ndebatten: Inom vilka områden skall besparingarna\r\nske? Vad vill ni på det här området? Eller är det så\r\natt ni inte har några förslag? Det har ju sagts att en\r\näldre gentleman inom socialdemokratin senare\r\nskall komma med förslag till åtgärder. Jag tolkar\r\ndet så att ni i dag saknar förslag.</pre><pre>Fru talman! Svensk ekonomi är i obalans, men vi\r\nhar möjligheter. Vi har förstås levt över våra\r\ntillgångar. Högre skatter och arbetsgivaravgifter,\r\nhöga ersättningar från våra socialförsäkringar eller\r\nexpansion inom den offentliga sektorn löser inte\r\nproblemen. I stället måste vi skapa förutsättningar\r\nför expansion inom industri och inom\r\ntjänstesektorn, skapa en exportledd tillväxt, skapa\r\nlivskraft i landets olika regioner, ta vara på\r\nresurserna från Norrbotten i norr till Hans\r\nGustafssons Blekinge och andra regioner i söder, vi\r\nmåste investera för framtiden och även tillse att de\r\nbördor som vi nu måste bära fördelas rättvist.</pre><pre>Regeringens olika förslag, som framgår av\r\nbudgetpropositionen, är en god investering för att\r\nbygga nytt för framtiden.</pre><pre>Med detta ber jag, fru talman, att få yrka bifall till\r\nfinansutskottets betänkande samt avslag på\r\nsamtliga reservationer och den särskilda\r\nmeningsyttringen.</pre><pre>Anf. 7  HANS GUSTAFSSON (s) replik:</pre><pre>Fru talman! Jag vill naturligtvis gärna vara litet\r\nosams med vår värderade ordförande i den här\r\ntypen av debatter för att få bättre\r\ndebattförutsättningar. Jag har också ansträngt mig\r\nför att bli det, men jag måste säga att det inte är lätt.\r\nVad Per-Ola Eriksson talar om är alla de goda\r\nförhållanden som skall råda. Arbetslinjen skall\r\nråda, man skall undvika arbetslöshet, man skall ha\r\nlåg inflation osv. Egentligen det enda som fattas är\r\nhandlingar som står i samklang med uttalandena.</pre><pre>Det är faktiskt 320 000 människor som inte\r\nomfattas av arbetslinjen. Varför gör ni ingenting för\r\natt arbetslinjen skall få genomslag på dessa 320 000\r\ni stället för att betala ut kontantunderstöd?</pre><pre>Jag kan medge att det inte är någon särskilt lätt\r\nuppgift. Vi har dock presenterat förslag på förslag\r\nför att öka sysselsättningen och öka inslagen från\r\narbetslinjen i sammanhanget. Det är handlingar nu\r\nsom behövs, inte långt fram i tiden. Det är redan\r\nrisk för att insfrastrukturprogrammet kommer att\r\ngenomföras när vi ånyo har fått en överhettning på\r\nbygg- och anläggningsarbetsmarknaden. Jag tycker\r\natt det där fattas en hel del.</pre><pre>Det råder inga delade meningar om att vi bör\r\neftersträva en låg inflation i samhället. Jag blir\r\nytterligt förvånad när man försöker ge det intrycket\r\natt en del skulle strunta i inflationen. Jag läste en\r\nartikel av vår värderade finansminister i söndags\r\nsom innehöll en farlig missuppfattning.\r\nFinansministern sade där att det nu höjs röster för\r\natt vi skall strunta i bekämpningen av inflationen.\r\nÄr det verkligen någon som framför sådana tankar\r\ni vårt samhälle? Det är inte det som saken gäller.\r\nDet gäller att välja mellan olika ting som alla kan\r\nha sina besvärligheter och avigsidor och att göra en\r\nvettig avvägning mellan dem. Det är inte någon\r\nsom säger att vi skall strunta i att bekämpa\r\ninflationen.</pre><pre>Men det får vägas, Per-Ola Eriksson, mot andra\r\nnackdelar av att inte vidta åtgärder. Det är likadant\r\nnär man kommer in på det som Per-Ola Eriksson\r\ntog upp om transfereringar och annat, där han\r\nhänvisar till Lindbeckkommissionen. Det är bra att\r\nläsa vad den skriver på s. 6 i sammanfattningen, där\r\nman behandlar olika nedskärningar: Samtidigt\r\nmåste dessa nedskärningar ske på ett sådant sätt att\r\ninte ekonomin drivs ner ytterligare i den djupa\r\nlågkonjunkturen. Planerade och trovärdiga\r\nsänkningar av de strukturella utgifterna måste fasas\r\nin med konjunkturläget.</pre><pre>Det är precis det som vi vill att regeringen skall\r\nlägga fram ett förslag om. Per-Ola Eriksson begär\r\nåterigen att vi skall lägga fram förslag som\r\nregeringen skall reagera på. Det är ni som skall\r\nlägga fram förslag.</pre><pre>Per-Ola Eriksson framförde till sist en liknelse, där\r\nen sänkning av arbetsgivaravgiften av honom\r\njämställdes med att ta måltiden från den som just\r\nskall börja äta. Men om någon just har intagit ett\r\nskrovmål, är det väl inte så farligt att ta tallriken\r\nfrån honom?</pre><pre>Anf. 8  PER-OLA ERIKSSON (c) replik:</pre><pre>Fru talman! Jag trodde att Hans Gustafsson skulle\r\nanvända sin första replik till att backa från det\r\nanmärkningsvärda uttalandet att Sverige saknar\r\nnaturtillgångar. Jag tycker att Hans Gustafsson för\r\natt behålla sin trovärdighet borde korrigera det\r\nuttalandet. Sverige har faktiskt unika\r\nnaturtillgångar, som har lagt grunden för vårt\r\nvälfärdssamhälle. Det brukar ibland framhållas\r\nockså av socialdemokratiska talare i andra\r\nsammanhang.</pre><pre>Fru talman! Det behövs handling, och det är precis\r\ndet som föreslås av regeringen och som finns i\r\nbetänkandet. De innebär att vi radikalt lägger om\r\nkursen i småföretagspolitiken. Vi ökar resurserna\r\ntill forskning och utveckling och tar fram ökade\r\nresurser till riskkapital för att underlätta för\r\nsmåföretagen att få i gång sina investeringar. Vi har\r\nmedverkat till att sänka arbetsgivaravgifterna, så\r\natt det blir lättare för företagen att klara sin\r\nverksamhet och att anställa fler människor.</pre><pre>Vi har också tillsammans med socialdemokraterna,\r\näven om inte Hans Gustafsson var med i det\r\narbetet, tagit fram ett åtgärdspaket för ROT-\r\nsektorn, och det kommer att ge betydande\r\nsysselsättningstillfällen, precis som finansutskottet\r\ntidigare har sagt. Om detta arbete har det inte rått\r\nnågon som helst strid mellan vare sig\r\nSocialdemokraterna eller regeringspartierna, utan\r\ndet har växt fram i brett samförstånd -- också, som\r\nvi har hört, med bifall från Ny demokrati och\r\nVänsterpartiet. Jag tycker att det är bra.</pre><pre>Men det behövs också besparingar för att flytta\r\nresurser från vissa sektorer, framför allt\r\nsocialförsäkringssystemen, och för att ompröva\r\ndessa system, så att vi får resurser för den expansiva\r\ndelen. Återigen, Hans Gustafsson: Hur är det med\r\nbesparingarna? Det vore angeläget att nu, en\r\nmånad efter den allmänpolitiska debatten, när ni\r\nfunderat på dessa frågor, få besked om huruvida ni\r\nhar några förslag och hur de i så fall ser ut. Ni bör\r\ninte bara säga att ni skall återkomma till detta.\r\nRegeringen har lagt fram sina förslag. Ni har sagt\r\natt ni är överens med oss om målen, men vilka\r\nandra förslag har ni? Det skulle vara intressant att\r\nhöra. Eller skall vi vänta på att en äldre gentleman\r\nskall komma med beskeden?</pre><pre>Anf. 9  HANS GUSTAFSSON (s) replik:</pre><pre>Fru talman! Jag är naturligtvis mycket glad över att\r\nPer-Ola Eriksson inte har mycket att invända mot\r\nvad jag har sagt, utan uppehåller sig vid frågan\r\nhuruvida vi har mycket naturtillgångar eller inte.\r\nNu använde jag inte, Per-Ola Eriksson, uttrycket\r\nnaturtillgångar utan sade att vi inte har särskilt\r\nmycket naturresurser. Då tar Per-Ola Eriksson upp\r\nskogen som en betydelsefull faktor. Men skogen är\r\ningen naturresurs. Möjligen är skogsmarken en\r\nnaturresurs. Om skogen är en naturresurs är även\r\nsäden en naturresurs. Naturresursen är\r\nskogsmarken. Den malm som vi har och som ligger\r\nlångt ned i Kirunavaara och Luossavaara skulle\r\ntotalt sakna värde, om vi inte var så skickliga på att\r\nbryta malm och om inte staten vore ägare och\r\nberedd att satsa de pengar som behövs för att vi\r\nlångsiktigt skall kunna utvinna dessa naturresurser.\r\nMen det är ju en fråga som i det här fallet inte har\r\nsärskilt stor betydelse.</pre><pre>Vi vet lika bra i Blekinge, Per-Ola Eriksson, som i\r\nNorrbotten vad skogen betyder. Om jag läst rätt\r\nfinns skogen eller i varje fall virkesförråden i södra\r\nSverige, inte i norra Sverige.</pre><pre>Per-Ola Eriksson tar vidare upp ROT-sektorn som\r\nett exempel på regeringens handlingskraft. Per-Ola\r\nEriksson! Vi släpade och drog er till båten. Vi hade\r\ntre särskilda möten i december månad och kom\r\nfram till ett beslut, vi gjorde en beställning hos\r\nregeringen, och den kom fram med en\r\noförskämdhet i budgetpropositionen. Vi fortsatte\r\nigen och pressade fram ett beslut. Försök inte att\r\nta äran av hanteringen av ROT-sektorn! Det är det\r\nmest utmärkta exempel på bristfällig hantering och\r\npassivitet som har presenterats på bra lång tid.</pre><pre>Sedan säger Per-Ola Eriksson till sist: Skall ni inte\r\nåterkomma med förslag till besparingar? Per-Ola\r\nEriksson! Vi har i betänkandet bett att regeringen\r\nskall komma med ett långsiktigt hållbart program\r\nför besparingar. Ni föreslår att det skall sparas 25\r\nmiljarder, men där finns bara ett stort svart hål. Ni\r\ntalar inte om varifrån pengarna skall tas.\r\nLindbeckkommissionen säger samma sak som vi,\r\natt man måste sätta in åtgärderna i ett långsiktigt\r\nsamlat perspektiv. Låt oss diskutera hur vi skall\r\nspara både de 11,9 miljarderna och de 25\r\nmiljarderna på ett ur fördelningssynpunkt\r\nanständigt och bra sätt. Smit inte undan varenda\r\ngång, utan var beredd att ta en långsiktig och\r\nordentlig diskussion om detta!</pre><pre>Anf. 10  PER-OLA ERIKSSON (c) replik:</pre><pre>Fru talman! Vännen Hans Gustafssons kullerbyttor\r\nkring naturresurser, skog m.m. kommer, tror jag,\r\natt vara ett väl bevarat och citerat anförande från\r\nden här kammaren. Hans Gustafsson måste medge\r\natt skogen är en enorm naturresurs, liksom\r\nåkermarken, vattenkraften osv., som vi utnyttjar\r\nför att skapa sysselsättning och välfärd. Men vi kan\r\nlämna det därhän, för Hans Gustafssons bästa.</pre><pre>Jag skulle vilja säga att de åtgärder av ekonomisk-\r\npolitisk natur som vi föreslår handlar om att\r\ninvestera ordentligt för framtiden för att långsiktigt\r\nta Sverige ur den ekonomiska krisen.</pre><pre>Vi har ett tungt arv från 1980-talet, och vi behöver\r\ninte fördjupa oss i vem som var orsak till det.\r\nHuvudansvaret har förstås den då sittande\r\nsocialdemokratiska regeringen, men jag tror att\r\näven dåvarande oppositionspartier kan få ta på sig\r\nen del av ansvaret. Vi medverkade i alla fall till att\r\nträffa en del uppgörelser för att försöka spara och\r\nta Sverige ur krisen i slutet av 1980-talet, när\r\nSocialdemokraterna behövde hjälp.</pre><pre>Men det är ändå så att vi måste långsiktigt skapa\r\nbättre konkurrensvillkor för svensk industri. Vi\r\nmåste få fart på industriinvesteringarna och ge\r\nbättre svängrum för småföretagen. Mot den\r\nbakgrunden tycker jag att det är illavarslande när\r\nSocialdemokraterna är så avogt inställda till ett\r\nåtgärdspaket för småföretagssektorn, för just ett\r\nsådant skulle kunna ge en betydande sysselsättning.\r\nJag vill ge en eloge till Bo G Jenevall som i alla fall\r\nhar ställt upp på den inriktningen.</pre><pre>Sedan säger Hans Gustafsson att ROT-programmet\r\nskulle vara någonting som Socialdemokraterna har\r\nmedverkat till. Jag skulle vilja fråga: Var höll Hans\r\nGustafsson till under förhandlingarna? Jag såg i alla\r\nfall inte till honom. Jag begärde faktiskt medverkan\r\nfrån Hans Gustafssons sida, men han lyste med sin\r\nfrånvaro. Det kan hända att hans närvaro inte hade\r\nbetytt något, men jag vill bestämt hävda att det var\r\ntack vare regeringspartiernas ambition att göra\r\nnågonting som vi fick fram ett ROT-program.</pre><pre>Därefter har vi kommit överens om förslag som\r\nfinns i den socialdemokratiska motionen, och vi har\r\nlagt fram egna förslag. Detta tycker jag vittnar om\r\nen god samförståndsanda i en angelägen fråga.</pre><pre>Hans Gustafsson kommer inte ifrån att han förr\r\neller senare måste bestämma sig för hur det skall bli\r\nmed besparingarna. Han säger att man har angett\r\nområden. Regeringen har sagt att den är beredd att\r\nlyssna -- kom med förslag! Men\r\nSocialdemokraterna har yrkat avslag och kommer\r\ninte med egna förslag, utan nu skall vi vänta på vad\r\ndenne äldre gentleman eventuellt kan få fram. Men\r\nvänta och se är att skjuta problemen framför sig.</pre><pre>Talmannen anmälde att Hans Gustafsson anhållit\r\natt till protokollet få antecknat att han inte ägde rätt\r\ntill ytterligare replik.</pre><pre>Anf. 11  LARS TOBISSON (m):</pre><pre>Fru talman! Den ekonomiska debatten handlar just\r\nnu mest om arbetslöshet, konkurser, bankförluster\r\noch andra krisfenomen. Som åtgärder\r\nrekommenderas ROT-program och\r\ninfrastruktursatsningar. Allt detta är viktigt och\r\nriktigt, även om det ibland kanske framskymtar en\r\növertro på att man med social ingenjörskonst kan\r\nskapa jobb. Vi får heller inte glömma att det inte\r\ngärna kan vara en lönsam investering att bygga en\r\nväg från ingenstans till ingenstans. Med hänsyn till\r\nmotståndet mot Öresundsbron och aktuella\r\nlösningar av storstädernas trafikproblem får man\r\nibland ett intryck av att de vägar är bäst på vilka\r\ningen kör.</pre><pre>Som sagt, allt detta är viktigt att debattera. Jag\r\nväljer ändå som ämne för mitt anförande\r\ninflationen. Men är inte den död? sägs det då. Nej,\r\nså väl är det inte. Nog rör den på sig alltid. Sedan\r\nSverige övergick till rörlig växelkurs i november\r\nförra året har importpriserna stigit med nära 10\r\nprocent. Den låga aktiviteten i ekonomin må\r\nmedföra att detta inte får ett lika snabbt genomslag\r\npå konsumentpriserna som vi annars kunde väntat\r\noss. Men en lägre kronkurs måste ändå alltid så\r\nsmåningom avspeglas i prissättningen.</pre><pre>I förening med ökad produktivitet och sänkta\r\nlöneskatter medför deprecieringen av kronan att vi\r\nfår en markant tudelning av ekonomin. Medan det\r\nblir fortsatt avslaget en tid inom den för\r\nutlandskonkurrens skyddade sektorn, får vi räkna\r\nmed att det förbättrade kostnadsläget leder till\r\nstörre efterfrågan och ökade vinster inom den\r\nkonkurrensutsatta sektorn. Detta utlöser ett tryck\r\nuppåt på lönerna, vilket med nuvarande\r\nförhandlingssystem lätt fortplantas till mindre\r\nlönsamma och vinstrika delar av ekonomin.</pre><pre>En analys av inflationshotet kommer därmed att\r\nhandla mycket om kronans växelkurs och\r\nlönebildningen. Kronkursen har i sin tur ett nära\r\nsamband med räntepolitiken. Låt mig från början\r\ngöra klart att alla naturligtvis eftersträvar lägre\r\nräntor. Frågan är bara hur detta mål skall nås.</pre><pre>Under 1980-talet gjordes upprepade försök, inte\r\nminst av finansminister Feldt, att prata ned\r\ninflationen. Det gick inte. Nu är det många som\r\nförsöker prata ned räntan. Det kommer inte heller\r\natt lyckas. Risken är att man i stället genom att\r\nskapa felaktiga förväntningar åstadkommer\r\nmotsatsen till vad som önskas. Förutsägelser om att\r\nRiksbanken måste ge vika för kraven på en drastisk\r\nräntesänkning kan försvaga kronan och förstärka\r\ninflationshotet på ett sätt som driver upp\r\nräntenivån.</pre><pre>I den pågående debatten om räntan kan tre\r\nmeningsriktningar urskiljas. För det första finns det\r\nde som kräver en snabb och kraftig räntesänkning\r\noch öppet medger att de vill ha högre inflation för\r\natt göra livet lättare. Till den gruppen hör å ena\r\nsidan Thomas Fischer, min bror och andra\r\nfastighetsägare, å andra sidan LO:s ekonomer.</pre><pre>För det andra finns det debattörer som är\r\nkonservativa i den meningen att de vill sänka den\r\nkorta räntan i smärre steg under iakttagande av att\r\nman inte framkallar inflationsförväntningar som\r\nhöjer den långa räntan och därmed kostnaderna för\r\nboende, investeringar m.m. Själv räknar jag mig till\r\ndenna kategori, och jag noterar med\r\ntillfredsställelse att det också är\r\nLindbeckkommissionens linje.</pre><pre>Och för det tredje finns den grupp som jag i den\r\nallmänpolitiska debatten tillät mig att betrakta som\r\nräntepopulister. De hävdar att en kraftig sänkning\r\nav den korta räntan skulle dra med sig även den\r\nlånga nedåt, därmed stärka kronan och således inte\r\nutlösa någon inflation. Ny demokrati har tydligen\r\nden uppfattningen, vilket vad jag förstår rimmar\r\nilla med den starka uppslutningen bakom\r\nLindbeck-kommissionen. Detta har finansminister\r\nWibble i en artikel nyligen dömt ut som en\r\nmirakelmedicin utan förankring i verkligheten, och\r\njag håller helt med henne i den karakteristiken.</pre><pre>Den närmare utformningen av penningpolitiken\r\noch därmed ränteutvecklingen är en uppgift för\r\nRiksbanken. Det är inte bara Lindbeck-\r\nkommissionen som på sistone avlagt rapport. Även\r\nriksbanksutredningen, där jag varit ordförande,\r\nhar lämnat sitt slutbetänkande. Med stöd av\r\ninternationella erfarenheter och aktuell\r\nnationalekonomisk forskning föreslår där alla utom\r\nde socialdemokratiska ledamöterna att\r\nRiksbankens oberoende skall stärkas främst genom\r\natt banken ges som lagfäst mål att värna\r\npenningvärdet och genom att dess ledning ges en\r\nmera självständig ställning med hjälp av ändringar\r\ni fullmäktiges sammansättning, mandatperioder\r\nm.m.</pre><pre>Bakom dessa förändringar ligger en strävan att\r\nunderlätta kampen mot inflationen genom att göra\r\nden mera trovärdig, i det att de ansvariga inte kan\r\nlockas till avsteg från låginflationspolitiken i syfte\r\natt nå kortsiktiga fördelar på t.ex. sysselsättningens\r\nområde. Blotta tanken att sådana snedsprång är\r\nmöjliga undergräver trovärdigheten och framkallar\r\ninflationsförväntningar, som blir självuppfyllande,\r\näven om denna utveckling kanske inte egentligen\r\nönskas av någon.</pre><pre>Jag vill understryka att ett stärkt oberoende för\r\nRiksbanken inte medför att denna frikopplas från\r\npolitisk påverkan och kontroll. Fullmäktige skall\r\näven fortsättningsvis utses av riksdagen. Riksdagen\r\nskall utöver inflationsmålet kunna ge instruktioner\r\nför penningpolitiken i form av lag.\r\nRiksbankschefen skall liksom hittills inför\r\nfinansutskottet redogöra för resultat och planer på\r\npenningpolitikens område, men dessa\r\nredovisningar skall i framtiden kunna göras\r\noffentliga.</pre><pre>Utredningen har också tydligare velat precisera\r\nunder vilka förutsättningar ansvar skall kunna\r\nutkrävas av ledningen, ytterst genom avsättning\r\nfrån uppdraget. Vad det handlar om är alltså att\r\nriksdagen skall dra upp ramar för penningpolitiken,\r\ninom vilka sedan Riksbanken självständigt skall\r\nkunna besluta i enskilda frågor.</pre><pre>Socialdemokraterna har i utredningen reserverat\r\nsig mot tanken att sätta upp ett mål för\r\nRiksbankens verksamhet. Jag måste fråga Allan\r\nLarsson hur han kan förena detta ställningstagande\r\nmed att han själv och utredningsledamoten Jan\r\nBergqvist för någon tid sedan i\r\nRiksbanksfullmäktige ställde sig bakom\r\nfastläggandet av ett ännu mer preciserat\r\ninflationsmål, nämligen att uppgången i\r\nkonsumentprisindex stegvis skall tas ner till 2\r\nprocent 1995 för att sedan förbli där. Varför skulle\r\ndet då vara så farligt att nu i mera allmänna termer\r\ni riksbankslagen ange att målet för\r\npenningpolitiken är att värna penningvärdet? Om\r\nen politisk majoritet -- hur den nu skulle vara\r\nsammansatt -- till äventyrs skulle komma på andra\r\ntankar, går det ju att ändra detta ställningstagande\r\nmed ett enkelt beslut här i kammaren.</pre><pre>Medan jag ändå begär besked från Allan Larsson,\r\nmåste jag få fråga hur han kan förena uppdraget\r\nsom fullmäktig i Riksbanken med att vara ledamot\r\nav finansutskottet. Det är ju detta utskott som inte\r\nbara kan ge riktlinjer för penningpolitiken utan\r\nockså vid utfrågningar av Riksbankschefen och\r\ngenom sitt ställningstagande till årsredovisningen\r\nutövar kontroll och utkräver ansvar. Vad händer\r\nom riksdagsmannen och presumtive\r\nfinansministern Allan Larsson instruerar\r\nfullmäktigeledamoten Allan Larsson att göra avkall\r\npå inflationsmålet i syfte att vinna röster i nästa val?</pre><pre>Fru talman! Detta inlägg har kommit att handla\r\nmycket om kronkursen och räntepolitiken.\r\nUtrymmet blir därmed mindre för det andra\r\ninflationshotet: lönebildningen. Det är ju\r\negentligen som sig bör. Lönerna, liksom andra\r\npriser, bör sättas på marknaden av berörda parter.\r\nMen eftersom många avtal snart löper ut och\r\nlöneutvecklingen onekligen får stor betydelse för\r\nSveriges möjligheter att komma ur den ekonomiska\r\nkrisen, tillåter jag mig ändå att redovisa några\r\nsynpunkter.</pre><pre>Lön kan aldrig betraktas som en social förmån. Den\r\när en ersättning för utförd arbetsprestation och\r\nmåste därmed sättas i relation till värdet av denna.\r\nMed detta synsätt blir det svårt att motivera\r\nsärskilda låglönepåslag -- det skulle ju förutsätta att\r\njust dessa arbetsinsatser ökat mera i värde än\r\nandra. Det blir likaledes svårt att försvara generella\r\ntillägg i en låginflationsekonomi. Alla\r\narbetsinsatser kan inte förväntas ha ökat i värde och\r\nframför allt inte lika mycket.</pre><pre>Detta visar, menar jag, att lönebildningen bör\r\nflyttas ned till den nivå där arbetsinsatserna rätt kan\r\nvärderas, dvs. till företaget, myndigheten etc.\r\nResultatet må sedan regleras i kollektiva avtal eller\r\ni individuella. På detta sätt får man den bästa\r\nanpassningen till förändringar i produktivitet,\r\nkreativitet m.m. Om prisregleringar och\r\npriskarteller visat sig skadliga och rentav förbjudits\r\npå andra marknader, borde detta synsätt\r\nnaturligtvis gälla även på lönemarknaden.</pre><pre>Skulle då inte en decentraliserad lönebildning leda\r\ntill förhållandevis stora lönehöjningar vid de\r\nexportföretag som enligt mitt inledande\r\nresonemang nu går mot klara vinstförbättringar?\r\nJo, det medges. Men detta skulle via löneglidning\r\nske i alla fall. Det finns dock ingen anledning till att\r\nsådana förbättringar via centrala\r\navtalskonstruktioner automatiskt skall överföras\r\ntill andra delar av arbetsmarknaden. Tvärtom är det\r\nangeläget att lönebildningen fungerar som ett\r\nhjälpmedel för att föra över arbetskraft till de delar\r\nav ekonomin som behöver växa för att allas vår\r\nvälfärd skall växa -- och detta utan att utlösa\r\ninflatoriska tendenser.</pre><pre>Fru talman! Jag har i detta anförande tillåtit mig att\r\nta upp och diskutera några ekonomisk-politiska\r\nproblemställningar som inte ges så stort utrymme i\r\ndet aktuella betänkandet från finansutskottet.\r\nMotivet för de borgerliga utskottsledamöternas\r\nställningstaganden där har redan redovisats av\r\nutskottets ordförande. Finansminister Wibble\r\nkommer senare att presentera regeringens\r\nprognoser och planer.</pre><pre>Vad man måste konstatera är, att oppositionen\r\nsaknar ett hållfast alternativ, även om partiernas\r\nprogram behandlas var för sig. Mest\r\nanmärkningsvärda är fortfarande\r\nsocialdemokraternas vägran att ange var på den\r\noffentliga utgiftssidan de kan tänka sig att spara och\r\nderas krav att regeringen i stället skall göra det åt\r\ndem. Min förmodan i den allmänpolitiska debatten\r\natt det stora oppositionspartiet inte ens i det\r\nfördolda förfogar över en sparplan har bekräftats\r\ngenom beslutet nyligen att tillsätta en intern\r\narbetsgrupp för ändamålet. Valet av huvudansvarig\r\nter sig närmast bisarrt. För var och en som läst\r\nKjell-Olof Feldts beskrivning av sina vedermödor\r\nnär han försökte spara på utgiftssidan måste Sten\r\nAndersson som spargeneral på det offentliga\r\nområdet framstå som ett stort skämt.</pre><pre>Det betyder att det bara finns en väg att vandra --\r\nden som regeringen stakar ut.\r\nLindbeckkommissionen har lämnat värdefulla råd\r\ninför den fortsatta marschen ut ur krisen. En snabb\r\ngenomgång som jag gjorde i går gav vid handen att\r\njag utan vidare kan ställa mig bakom 108 av\r\nutredningens 113 punkter -- däribland de två som\r\nmed nästan likalydande formuleringar stöder\r\ntanken på en oberoende riksbank, vilket väl får\r\nanses tyda på att detta ämne tillmäts särskild vikt.\r\nVare därmed hur som helst -- målet för den\r\nborgerliga regeringspolitiken ligger under alla\r\nomständigheter fast: att återupprätta Sverige som\r\ntillväxt- och välfärdsnation.</pre><pre>Anf. 12  HANS GUSTAFSSON (s) replik:</pre><pre>Fru talman! Jag lyssnade med stort intresse till Lars\r\nTobissons föreläsning. Även om dess ämne låg\r\nnågot vid sidan av det betänkande som vi behandlar\r\nhär, var det intressant att få höra de här\r\nsynpunkterna.</pre><pre>Lars Tobisson vände sig mot dem som menar att\r\nman skall gå snabbt fram genom att sänka de korta\r\nräntorna, och mot dem som just nu kanske inte är\r\nlika rädda för inflationen som Lars Tobisson är. Nu\r\när det ju på det sättet, Lars Tobisson, att alla\r\nförsöker att göra en avvägning mellan olika\r\nåtgärder för att totalt sett dra flest fördelar och få\r\nden bästa utvecklingen. Då får man acceptera vissa\r\nnackdelar. Det är möjligt att man för att vinna en\r\nsak måste förlora på en annan.</pre><pre>Det är inte konstigare än att man inom medicinen\r\nväljer att ge dödssjuka patienter medicin som har\r\nallvarliga biverkningar, eftersom det är bättre än att\r\nlåta patienten dö. Det är på samma sätt i den här\r\nfrågan.</pre><pre>Man måste väga de olika åtgärderna mot varandra.\r\nMan måste väga effekterna av arbetslöshet och\r\nannat mot varandra. Det är det man från båda sidor\r\nförsöker göra. Det är självklart att man kan komma\r\ntill olika slutsatser.</pre><pre>För egen del anser jag att det allvarligaste\r\nproblemet på det här området i dag kanske är det\r\nvåldsamma räntegap som växer fram i vårt\r\nbanksystem och i vårt finansiella system, både i\r\nform av direkta skillnader i in- och utlåningsräntor\r\noch i form av avgifter av olika slag. Jag hoppas att\r\nman i Bankstödsnämnden skall försöka att arbeta\r\npå ett sådant sätt, att man kan komma till rätta med\r\ndetta problem.</pre><pre>Det andra problemet av samma art, som också\r\nregeringen kan göra någonting åt, är frågan om\r\nkapitalförsörjningen. Här finns sunda projekt,\r\nfärdiga att startas i dag, som inte kan få krediter för\r\natt sätta i gång. Regeringen borde kunna medverka\r\ntill att krediter kan lämnas till sunda och riktiga\r\nprojekt. Det är en viktig åtgärd för att få i gång\r\nsysselsättningen.</pre><pre>När det gäller frågan om Riksbanken riktade sig\r\nLars Tobisson i första hand till Allan Larsson. Jag\r\nskall tillåta mig att beröra den delen som gäller\r\nRiksbankens ställning.</pre><pre>Riksbankschefen och Riksbanksfullmäktige har i\r\nSverige en osedvanligt självständig ställning. Det\r\nvitsordades av Riksbankschefen bara för några\r\ndagar sedan. Men tanken på att ge honom en ännu\r\nmer fristående ställning är hämtad från\r\nMaastrichtavtalet. Formuleringarna i\r\nRiksbanksutredningen är nästan ordagrant\r\növerförda från Maastrichtavtalet. Det bygger i sin\r\ntur på en uppfattning som innebär att politikerna\r\ninte skall syssla med den ekonomiska politiken, i\r\nvarje fall penning- och valutapolitiken, eftersom de\r\nkan tänkas handla som väljarna vill och inte som\r\nmarknaden vill.</pre><pre>Denna grundläggande tanke kan jag inte acceptera.\r\nJag tycker att det är ett gott skäl till att säga nej till\r\nförslagen om ökad självständighet för\r\nRiksbankschefen.</pre><pre>Anf. 13  LARS TOBISSON (m) replik:</pre><pre>Fru talman! Hans Gustafsson överraskade mig\r\nonekligen. Jag har faktiskt inte räknat in\r\nSocialdemokraterna som ingående i den krets av\r\nräntepopulister som tror att man drastiskt skall\r\nsänka räntan och därmed uppnå alla möjliga\r\nlyckade resultat. Såvitt jag förstår har heller inte\r\nföreträdarna i Riksbanksfullmäktige intagit den\r\nståndpunkten.</pre><pre>Nu kanske argumentationen mest kokade ner till\r\natt det är besvärande med de höga räntor och de\r\nstora räntemarginaler som möter kunderna i\r\nbankerna. Jag kan hålla med om detta. Jag har här\r\ntidigare i anföranden sagt att det naturligtvis skall\r\neftersträvas att vi kan få ner de höga\r\nmarknadsräntorna. Men vi kan inte uppnå det\r\ngenom att ge order, utan det som krävs är\r\nkonkurrens. Jag önskar, som jag sagt tidigare, att\r\nman skulle få hjälp av utländska banker vilka\r\ngenom att antingen köpa i Sverige eller etablera sig\r\nhär på egen hand kan erbjuda bättre villkor för dem\r\nsom efterfrågar krediter.</pre><pre>Vad gäller kapitalförsörjningen vill jag påpeka att\r\nregeringen har gjort mycket för att skapa nytt\r\nriskkapital och tillhandahålla det för de mindre\r\nföretagen. Jag vill dessutom erinra om en uppgift\r\nsom jag såg i tidningen så sent som i morse. Den\r\nfortfarande fungerande banken, Handelsbanken,\r\nhar en så liten kreditefterfrågan att högste chefen\r\nklagar och säger att man nu snart blir tvungen att\r\nköpa obligationer igen, eftersom man inte har\r\nnågon annan användning för de inlånade medlen.</pre><pre>Hans Gustafsson, som vi vet är kritisk till EG, var\r\nrask att dra slutsatsen att Riksbanksutredningens\r\nförslag syftar till att bädda för Maastrichtavtalet.\r\nVore det så kanske det inte vore så märkvärdigt.\r\nSverige har ändå, och detta under ledning av Hans\r\nGustafssons eget parti, ansökt om medlemskap i\r\nEG, och där råder Maastrichtavtalet.</pre><pre>Jag vill här noga betona att vi inte på någon punkt\r\ntagit avtalet och ett kommande medlemskap i EG\r\ntill intäkt för att lägga fram våra förslag. De är helt\r\nbaserade på en bedömning av vad som utifrån\r\nnuvarande förhållanden behövs för att få en\r\nsjälvständig penningpolitik och därmed en mer\r\neffektiv kamp mot inflationen än den vi nu kan\r\nerbjuda.</pre><pre>Jag måste också komma in på det som Hans\r\nGustafsson tydligen menar vara ett mer värdigt\r\nämne för denna debatt, nämligen t.ex. frågan om\r\nSocialdemokraternas sparplan. Den vill han nu inte\r\nkommentera. Regeringen har lagt fram förslag till\r\nbesparingar för nästa år. Ni socialdemokrater, som\r\ninte har lagt fram några sådana förslag, begär att\r\nregeringen skall komma med nya förslag för detta\r\når. Det är vad ni har begärt, och så skyller ni på att\r\nregeringen inte har preciserat sig för kommande år,\r\nnågonting som den regering som Hans Gustafsson\r\nsjälv satt i minsann aldrig skulle kommit på tanken\r\natt göra.</pre><pre>Anf. 14  HANS GUSTAFSSON (s) replik:</pre><pre>Fru talman! Lars Tobisson säger att han inte räknar\r\nSocialdemokraterna till det räntepopulistiska\r\nlägret. Det är bra det.</pre><pre>Jag försökte mig på, och jag förstår att det var en\r\növerdrift, att föra någon sorts intellektuellt samtal\r\nmed Lars Tobisson om den situation som råder. Det\r\när inte så enkelt som att bara säga: Vi skall inte\r\nsänka räntorna och inte ta risken att inflationen går\r\nupp. Det måste vägas mot konsekvenserna av att\r\nsäga nej hela tiden. Jag har inte någon alldeles\r\nbestämd uppfattning om hur den avvägningen skall\r\ngöras.</pre><pre>Lars Tobisson antydde att jag är emot EG, det EG\r\nsom jag själv har varit med om att ansöka om\r\nmedlemskap i. Jag kan försäkra Lars Tobisson att\r\njag inte är emot EG. Jag skall ställa upp för ett\r\nmedlemskap i EG. Jag är tveksam till ett\r\nmedlemskap i Europeiska unionen. Det har vi\r\naldrig ansökt om. Det har tillkommit sedan.</pre><pre>Lars Tobisson säger att man inte har hänvisat till\r\nMaastrichtavtalet. Men faktum är att\r\nformuleringarna när det gäller Riksbankens\r\nfristående ställning nästan exakt är hämtade\r\ndärifrån. Det står att denna Riksbank inte får motta\r\ninstruktioner eller begära instruktioner från\r\npolitikerna i det nationella parlamentet, och i\r\nMaastrichtavtalet nämns också EG-parlamentet.\r\nDen grundläggande tanken är att politikerna skall\r\nhålla fingrarna borta. Det är farligt om de får\r\nnågonting att säga till om på detta område,\r\neftersom de kan handla som väljarna vill. Det är en\r\nodemokratisk hållning.</pre><pre>Får man inte bedriva ekonomisk politik i riksdagen\r\när det ganska meningslöst. I detta sammanhang\r\nanser jag faktiskt att Assar Lindbeck-\r\nkommissionen var litet feg när den bara gick halva\r\nvägen och enbart ville avskaffa halva riksdagen.\r\nSkall man gå den vägen kanske man borde gå ett\r\nstycke till.</pre><pre>Slutligen säger Lars Tobisson att\r\nSocialdemokraterna inte har anvisat något hållbart\r\nalternativ. Socialdemokraterna har inget alternativ\r\nför detta budgetår, säger Lars Tobisson. Men, Lars\r\nTobisson, om regeringen nu talar om att man\r\nbehöver spara 25 miljarder till -- och enligt Assar\r\nLindbeck-kommissionen kanske det dubbla, och\r\nväl det -- är det ganska rimligt att få en samlad bild\r\növer dessa besparingar. Man bör titta efter och\r\nfråga sig om den åtgärd man vidtar passar in i ett\r\nsammanhang. Vi har inte begärt någonting annat.</pre><pre>Lars Tobisson sade i sitt förra anförande att\r\nSocialdemokraterna saknar ett hållbart alternativ.\r\nOch det skall ni säga, som inte kan regera själva\r\nutan måste kalla in en hel kommission! Sedan står\r\nni och jublar och säger att kommissionen har ställt\r\nsig bakom er. Har inte regeringen förmågan att\r\nsjälv utforma sin politik? Därefter säger ni att andra\r\nsaknar ett hållbart alternativ. Ni har ju ingen politik\r\npå detta område!</pre><pre>Anf. 15  LARS TOBISSON (m) replik:</pre><pre>Fru talman! Hans Gustafsson tycker tydligen inte\r\nbara illa om den europeiska monetära unionen utan\r\näven om Lindbeckkommissionen. Det kontrasterar\r\nnågot mot de krampaktigt positiva tolkningar som\r\nändå gavs från socialdemokratiskt håll när\r\nförslagen presenterades i går.</pre><pre>Jag vill understryka att vi naturligtvis skall sänka\r\nräntan. Frågan är bara på vilket sätt det skall gå till.\r\nDet är här jag talar för en försiktig ansats där man\r\ninte åstadkommer större olyckor än vad man redan\r\nhar med den höga räntan, och jag tror att vi kan\r\nvara ganska överens om det.</pre><pre>Hur man än vänder och vrider på det, Hans\r\nGustafsson, är EMU en del av EG enligt gällande\r\nbeslut inom EG. Skall vi arbeta för en anslutning\r\ntill EG får vi nog vänja oss vid tanken på att det där\r\nkommer att förekomma ett europeiskt monetärt\r\nsamarbete. Det är möjligt att formerna i vissa\r\navseenden kan divergera mot de ursprungliga\r\nplanerna. Men därom vet vi inget.</pre><pre>Jag vill återgå till vad Hans Gustafsson talade om i\r\nsitt huvudanförande. Jag var överraskad över\r\ndenna förnöjsamhet. Han sade att det på 50 och 20\r\nårs sikt bakåt hade gått ganska bra. Men nu är det\r\nnutid. För bara några år sedan var Sverige en av de\r\ntre rikaste länderna i världen. Jag sade i valrörelsen\r\n1991 att vi hade halkat ner till åttonde plats. Nu\r\nvisar det sig att statistiken för just år 1991 säger att\r\nvi är ännu längre ner. Vi är nere på fjortonde plats,\r\ntolfte sade Lindbeckkommissionen i går.</pre><pre>Under alla omständigheter ligger Sverige under\r\ngenomsnittet för industriländerna, och vi ligger\r\nefter deprecieringen rimligen även under\r\ngenomsnittet i EG. Vi kan inte sätta oss på några\r\nhöga hästar, utan vi måste gripa oss an de problem\r\nvi nu har. Då finns naturligtvis nödvändigheten att\r\nspara här. Nu försvarar Hans Gustafsson sina\r\nuteblivna förslag på den punkten med att\r\nregeringen inte preciserat sina planer för flera år\r\nframåt.</pre><pre>Regeringen har i riksdagen lagt fram konkreta\r\nförslag till besparingar på 11,9 miljarder. Nu\r\navvisar Socialdemokraterna förslagen och säger:\r\nDe vill vi inte ha. Kom med nya förslag. Vi\r\nsocialdemokrater vet inte vad vi vill, men kom med\r\nnya förslag så får vi pröva dem. För denna mycket\r\npassiva inställning ger man motivet: Ni skall ju\r\nspara mer kommande år, och ni har inte talat om\r\nvad ni skall göra.</pre><pre>På den punkten är vi öppna att föra en diskussion.\r\nVi behöver ännu inte lägga fram förslag om detta.\r\nDet är det rimliga betraktelsesätt som även\r\nsocialdemokrater brukade iaktta i denna situation.</pre><pre>Detta är svepskäl och dålig ursäkt.</pre><pre>Jag vet inte vad Hans Gustafsson menade med sitt\r\ninlägg till Bo G Jenevall. Ger han stöd för det\r\navslagsyrkande som Jenevall avgav? Det var\r\negentligen enbart fråga om att Jenevall för sin del\r\nfrånföll sina egna reservationer. Har också Hans\r\nGustafsson för avsikt att göra detta?</pre><pre>Talmannen anmälde att Hans Gustafsson anhållit\r\natt till protokollet få antecknat att han inte ägde rätt\r\ntill ytterligare replik.</pre><pre>Anf. 16  LARS LEIJONBORG (fp):</pre><pre>Fru talman! I likhet med andra talare vill jag säga\r\natt Lindbeckkommissionen lämnat ett mycket\r\nintressant bidrag till den ekonomiska debatten. Bo\r\nG Jenevall tyckte att man skulle kunna byta ut\r\nfinansplanen mot Lindbeckkommissionens förslag.\r\nMin bedömning är att det inte skulle innebära\r\nnågon stor omläggning av regeringens ekonomiska\r\npolitik. Jag uppfattar att grunddragen i\r\nLindbeckkommissionens förslag stämmer mycket\r\nväl med den politik som regeringen för.</pre><pre>Jag hoppas att jag inte minskar intresset hos några\r\nkammarkamrater att ta del av\r\nLindbeckkommissionens förslag när jag säger att\r\njag bitvis läser det som ett liberalt credo. Jag syftar\r\nframför allt på avsnitten om politikens roll.\r\nPolitiken måste handla om allmänintresset. Det\r\nmåste finnas klara rågångar mellan intressen och\r\nkravmaskiner i samhället. En del av de problem\r\nsom vi nu ser beror på att de system vi har byggt\r\nupp inte har dragit denna klara rågång.</pre><pre>Kommissionens förslag bygger enligt min mening\r\nockså på en mycket klar analys. Vår grundläggande\r\nsvårighet är nu att vi samtidigt måste bekämpa mer\r\nlångsiktiga problem, vi brukar kalla dem\r\nstrukturella, och mycket akuta konjunkturella\r\nproblem. Svårigheten är att se till att åtgärderna går\r\nhand i hand.</pre><pre>Det finns en mycket klar skillnad mellan Hans\r\nGustafssons inlägg och Lindbeckkommissionens\r\nförslag, nämligen att Hans Gustafssons inlägg\r\nbygger på en betydligt mer grumlig analys. Grumlig\r\när kanske fel ord. Det är bättre att säga felaktig,\r\neftersom analysen var relativt tydlig. Den gick ut på\r\natt Sverige inte har levt över sina tillgångar. Jag tror\r\natt Hans Gustafsson framför allt talade om 80-talet.</pre><pre>Jag menar att det är ett helt felaktigt påstående.\r\nMan kan bevisa detta på flera olika sätt. Det mest\r\ngrundläggande sättet att argumentera är att titta på\r\nden s.k. sista raden i nationalräkenskaperna. Den\r\nbrukar vi kalla bytesbalansen. Det är fråga om\r\nhuruvida det svenska folkhushållet producerar så\r\nmycket som det konsumerar. Trots att vi under\r\nhuvuddelen av 80-talet levde under en utpräglad\r\ninternationell högkonjunktur lyckades vi ändå inte,\r\nmed undantag för ett enda år, producera så mycket\r\nsom vi konsumerade. Jag tycker att det är det\r\ntydligaste beviset för att det är rimligt att hävda att\r\nSverige har levt över sina tillgångar.</pre><pre>Sådana jämförelser som Hans Gustafsson ägnade\r\nsig åt är mycket besvärliga av rent statistiska skäl.\r\nVi i Sverige inledde denna mätperiod, när Hans\r\nGustafsson tillträdde i regeringen i oktober 1982,\r\nmed en mycket kraftig devalvering. Det gör att\r\njämförelser uttryckta i kronor blir besvärliga. Det\r\när då bättre att även på denna punkt vända sig till\r\nLindbeckkommissionens statistiska material.</pre><pre>Den allra första tabellen i betänkandet handlar just\r\nom en jämförelse av hur vi har klarat oss i\r\nförhållande till andra länder under den här\r\nperioden. Jag tror att tabellen handlar om 70- och\r\n80-talen. Den visar, som Lars Tobisson var inne på,\r\natt Sverige förlorar terräng jämfört med andra\r\nländer. Att efter en period som har präglats av en\r\nrad devalveringar som ändå inte har löst Sveriges\r\ngrundläggande problem ha den utgångspunkten att\r\nallt var gott och väl fram till härom året och att vi\r\ndärefter har fått en del problem är en felaktig\r\nanalys.</pre><pre>När man skall försöka lösa den svåra uppgiften att\r\npå en gång hantera långsiktiga problem och mer\r\nakuta problem, vill det till att man väljer sådana\r\nmedel i det korta perspektivet att man inte förstör\r\ndet man vill uppnå i det längre perspektivet. Där är\r\ndet statliga budgetunderskottet och det statliga\r\nupplåningsbehovet mycket centrala frågor.</pre><pre>Jag noterade att Hans Gustafsson i en replik till\r\nLars Tobisson sade att han inte har någon bestämd\r\nuppfattning om vilken som är den rätta\r\navvägningen i den ekonomiska politiken för\r\nnärvarande. Men uppenbarligen har han en mycket\r\nbestämd uppfattning om vilket som är den felaktiga\r\navvägningen. Han verkar ju ytterst kritisk mot den\r\navvägning som regeringen har gjort.</pre><pre>En mycket klok strategi är att för närvarande, av\r\nkonjunkturella skäl, avstå från att en del\r\nbesparingsförslag får omedelbart genomslag. Det\r\nhar ju många talat om, och nu senast\r\nLindbeckkommissionen. Vi bör ändå fatta beslut\r\nom dem och göra det i sådana former att det har\r\nmycket hög trovärdighet att besluten också\r\nkommer att stå fast och genomföras.</pre><pre>Mot den bakgrunden var det mycket bra att vi i\r\nhöstas fick dessa breda krisuppgörelser. Därför är\r\njag följdaktligen mycket bekymrad över i vilket\r\nskick krisuppgörelserna delvis befinner sig. Det är\r\nytterst beklagligt när personer på hösten får en\r\nmycket omfattande och god publicitet som varande\r\nstora statsmän och några månader senare befinner\r\nsig i ganska barnslig polemik om detaljer i dessa\r\nuppgörelser.</pre><pre>Det är oerhört viktigt att vi klarar eftervården av\r\nkrisuppgörelserna. Jag beklagar att vi har fått så\r\nmånga diskussioner i efterhand om vad\r\nuppgörelserna egentligen innebar.</pre><pre>Vidare är jag bekymrad över Socialdemokraternas\r\nfortsatta uppträdande i den ekonomiska politiken.\r\nI höstas var vi överens om att inga ytterligare\r\nofinansierade reformer skulle genomföras. Nu har\r\nvi trots det kommit överens om ett ROT-program,\r\nvilket jag tror är en riktig satsning i det här läget.\r\nMen det hade ju varit en styrka om vi samtidigt\r\nhade fört vidare våra gemensamma\r\nbesparingsdiskussioner.</pre><pre>Jag ansluter mig till dem som i debatten har sagt att\r\ndet verkligen är egendomligt att ett så centralt\r\npolitiskt dokument i den svenska politiskt-\r\nekonomiska debatten som Socialdemokraternas\r\nuppfattning om vad som bör sparas på i\r\nstatsutgifterna hemlighålls. Vi talar gemensamt om\r\natt det är angeläget att vi genomdriver\r\noffentlighetsprincipen inom EG osv. Men att detta\r\nmycket centrala dokument, som vore ytterst\r\nintressant i den ekonomiska debatten, inte får\r\nkomma till allmänhetens kännedom är mycket\r\nsäreget.</pre><pre>Om man tycker att det som står på den listan är så\r\nbesvärande att man inte vill gå ut med det, lär det\r\nnu, enligt tidningsuppgifter, finnas ett alternativ.\r\nDen grupp under Sten Anderssons ledning som\r\nLars Tobisson talade om har fått i uppdrag att ta\r\nfram mera folkliga och som det heter populära\r\nbesparingar. Det är ett utomordentligt bra initiativ\r\nfrån Socialdemokraterna. Det vore mycket bra om\r\nvi kunde få fram en sådan lista.</pre><pre>Men om den första 11,9 miljarderslistan är för\r\nobekväm av något skäl, kan ni inte då be Sten\r\nAndersson lätta på förlåten till sitt arbete? Då\r\nskulle vi, parallellt med de viktiga satsningar vi gör\r\npå ROT-området, komma vidare med våra\r\ngemensamma besparingsdiskussioner.</pre><pre>Jag är också litet bekymrad över den attityd som\r\nSocialdemokraterna intar i en annan mycket viktig\r\nstrukturfråga, nämligen den offentliga sektorns\r\nförnyelse. Det är en ganska vanlig slutsats från dem\r\nsom bedömer svensk ekonomi, att det faktum att vi\r\nunder 70- och 80-talen försatte oss själva i de\r\nproblem som vi gjorde till stor del berodde på, att\r\nde som då hade makten underlät att på allvar ta itu\r\nmed produktivitetsproblemen inom den offentliga\r\nsektorn.</pre><pre>Nu har den nya regering som vi har efter valet 1991\r\nlagt fram en serie förslag som har till syfte att\r\nverkligen sätta fart på detta förnyelsearbete. Men\r\nSocialdemokraterna har varit mycket negativa till\r\npraktiskt taget alla sådana förslag.</pre><pre>Ett förslag i Lindbeckkommissionens betänkande\r\nsom jag tror att jag kan lova kommer att\r\nförverkligas har nr 99. Det handlar om en förlängd\r\nmandatperiod. Jag tror i det perspektiv som jag har\r\nvarit inne på, att det är mycket viktigt att vi skapar\r\nså goda institutionella förutsättningar som möjligt\r\nför att föra en bra ekonomisk politik. Vad jag kan\r\nförstå finns det nu en bred uppslutning hos de\r\npolitiska partierna att förlänga mandatperioden.</pre><pre>Vi har fortfarande inte riktigt talat färdigt om när\r\ndenna förlängning skall börja gälla. Jag hävdar att\r\ndet vore önskvärt att den gällde redan från\r\nnästkommande mandatperiod, dvs. att valet 1997\r\nbör flyttas till 1998. Landets ledande\r\nförfattningsexperter säger att det inte finns några\r\njuridiska problem förknippade med den lösningen.</pre><pre>Jag tror att vi kommer att klara den ekonomiska\r\npolitiken under de mycket viktiga åren 1995 och\r\n1996 bättre om det inte är ett val 1997. Då befinner\r\nvi oss förhoppningsvis i en uppgångsfas då det gäller\r\natt klara eftervården av devalveringen och att stå\r\npall mot en hel del kompensationskrav som då\r\nkommer fram. Därför är det önskvärt att denna\r\nreform får ett snabbt genomslag.</pre><pre>Jag har också i de samtal som jag har fört med de\r\nandra partierna på uppdrag av statsminister Bildt\r\nfört in frågan om finansutskottets ställning. Den tar\r\nLindbeckkommissionen upp och den behandlas\r\nockså i den riksdagsutredning där fru talmannen är\r\nordförande. Jag vill bara uttrycka den\r\nförhoppningen att vi skall komma fram till en\r\nlösning i denna fråga. Det som har hänt i det\r\nsenaste skedet visar att politiken skulle bli\r\neffektivare om finansutskottet hade en starkare och\r\nmer samordnande ställning i den ekonomiska\r\npolitiken i riksdagen.</pre><pre>När det gäller de halvkvädna visorna om återremiss\r\nsom har nämnts här, kan ju en minoritet av\r\nkammaren genomdriva ett sådant beslut. Det är\r\nmöjligt att vi får ett sådant beslut. Jag tycker dock\r\natt de som överväger att rösta på återremiss måste\r\nfundera på vilket syfte man har med den\r\nåterremissen. Det är riktigt att Nydemokraterna\r\noch Socialdemokraterna båda har yrkat avslag på\r\nregeringens ekonomiska politik, men det sker, som\r\nhar framgått av Bo G Jenevalls och Hans\r\nGustafssons inlägg, från diametralt motsatta\r\nutgångspunkter.</pre><pre></pre><pre>Bo G Jenevall talade mycket effektivt om\r\nstatsskuldens storlek och hur räntorna rinner i väg\r\nvarje minut. Men Hans Gustafsson sade att\r\nbudgetunderskottet inte är något stort problem.</pre><pre>Det är därför svårt att tro att den majoritet som\r\nskulle kunna skapas här i kammaren för en\r\nåterremiss kan formulera någon ny ekonomisk\r\npolitik. Om det vore så hade vi omedelbart en helt\r\nny parlamentarisk situation, men det är väl ingen\r\nsom tror det.</pre><pre>Det man då uppnår är att man skjuter ett antal\r\nviktiga beslut några veckor framåt i tiden. Det\r\nkanske uppstår en oro på räntemarknaden, och det\r\nfår man naturligtvis ta, om man tror att det är några\r\nviktiga politiska mål som uppnås på det sättet. Men\r\njag tycker inte att debatten hittills kan tas till intäkt\r\nför att det finns någon ny majoritet i den\r\nekonomiska politiken än den som vi hittills har\r\nkunnat se.</pre><pre>Jag hoppas därför att kammaren, med tanke på att\r\nnågra av finansutskottets förslag, t.ex. ROT-\r\nsatsningen, är mycket brådskande, nu kan samla sig\r\ntill ett beslut här i dag och att utgången av\r\nvoteringen blir att hemställan i finansutskottets\r\nbetänkande bifalles.</pre><pre>Anf. 17  JOHAN LÖNNROTH (v) replik:</pre><pre>Fru talman! Jag har en bestämd känsla av att Lars\r\nLeijonborg inte har någon större lust att diskutera\r\nde här frågorna med mig, men jag kan ändå inte\r\nlåta bli att ta upp hans inledande påståenden om\r\nLindbeckkommissionens förslag.</pre><pre>Å ena sidan säger Lars Leijonborg att förslagen\r\nuttrycker ett liberalt credo. Jag har för mig att ordet\r\n''credo'' betyder tro. Det här är alltså en produkt\r\nsom är uttryck för en liberal tro. Å andra sidan talar\r\nhan, precis som kommissionen, om att dra upp\r\nrågången mellan olika intressen och att uttrycka\r\nallmänintresset i den ekonomiska politiken.</pre><pre>Vi hörde för en stund sedan Lars Tobisson säga att\r\nhan kunde instämma i 108 av\r\nLindbeckkommissionens förslag. Jag kan inte låta\r\nbli att tänka på ett anförande som jag läste för\r\nganska länge sedan som Eli Heckscher höll 1927 på\r\nNationalekonomiska föreningen. Han sade något i\r\nstil med att ekonomerna tidigare uttryckte olika\r\nintressen i samhället men att alla nationalekonomer\r\nnu hade kommit överens och uttryckte den\r\nvetenskapliga ståndpunkten. Det var i grunden den\r\nekonomiska liberalismens ståndpunkt. Några år\r\ndärefter kom 30-talskrisen, och sedan blev det\r\nganska tyst kring den typen av oerhört skrytsamma\r\nformuleringar från liberalerna.</pre><pre>Den fråga som jag vill ställa är just denna: Är det så\r\natt Lars Leijonborg har återvänt till den här riktigt\r\ngamla, fundamentalistiska liberala tron, dvs. att\r\ndetta inte bara är bästa politik utan också bästa\r\nvetenskap? Vetenskap och politik är alltså samma\r\nsak i detta sammanhang, och andras åsikter har en\r\nlägre status, oavsett oenigheten i sakfrågan. Är det\r\nså att vi befinner oss på en mera populistisk nivå,\r\nuttrycker särintressen, uppträder som\r\nkravmaskiner, medan däremot Lars Lejonborg och\r\nde borgerliga, med de åsikter som de uttrycker,\r\nföreträder en vetenskaplig ståndpunkt, som också\r\när identisk med ett liberalt credo?</pre><pre>Anf. 18  LARS LEIJONBORG (fp) replik:</pre><pre>Herr talman! Jag skall för tydlighetens skull\r\nbeträffande uttrycket ''liberalt credo'', som kan\r\növersättas just med en liberal trosbekännelse,\r\nupprepa att jag begränsade det i första hand till\r\nkommissionens demokratisyn. Jag tycker också att\r\nen rad andra delar i kommissionens förslag är bra,\r\nmen denna passionerade anslutning förbehöll jag\r\ndemokratiavsnittet.</pre><pre>Jag försöker följa den vetenskapliga ekonomiska\r\ndebatten så gott jag kan som amatör, och det måste\r\nnaturligtvis vara strävan för oss som politiker att\r\nbygga vår politik på en så god kunskapsbas som\r\nmöjligt. Då är frågan: Finns det någon entydig\r\nkunskapsbas i den ekonomiska politiken? Svaret är\r\nnej. Det finns ingen ekonomisk tes som är helt\r\noomstridd.</pre><pre>Vad gör man då? Ja, man får så gott man kan\r\nförsöka analysera vilken ståndpunkt som verkar ha\r\ndet starkaste vetenskapliga stödet. Det konkreta\r\nexempel som jag tog i polemik mot Hans\r\nGustafsson var bedömningen av hur svensk\r\nekonomi har utvecklats på 70- och 80-talet. Där\r\nfinns det enstaka röster. Någon hävdar t.o.m. i en\r\nav Stockholmstidningarna i dag att\r\nLindbeckkommissionen och andra har fel. Såvitt\r\njag förstår är det ändå en överväldigande majoritet\r\nav de ekonomer som bedömer utvecklingen av\r\nsvensk ekonomi som hävdar att svensk ekonomi på\r\n70- och 80-talet kom på efterkälken på grund av att\r\nvi inte hade förmågan att hantera ett antal\r\ngrundläggande strukturproblem.</pre><pre>Anf. 19  JOHAN LÖNNROTH (v) replik:</pre><pre>Herr talman! Lars Leijonborg säger att det handlar\r\nom den här produktens demokratisyn, och då\r\nförmodar jag att han menar det avslutande kapitlet\r\nom de olika förslagen till reformer av det politiska\r\nsystemet. Men det ingår också förslag som t.ex.\r\nhandlar om arbetsrätten.</pre><pre>Om jag minns rätt, fanns det i början av 70-talet en\r\nskara ungliberaler -- jag vet inte om Lars\r\nLeijonborg tillhörde dem -- som hade förstått att\r\nbegreppet demokrati har en något djupare\r\ninnebörd än vad det har i slutkapitlet i\r\nkommissionens rapport, dvs. att demokrati också\r\nkan handla om sådant som t.ex. de anställdas makt\r\noch demokrati på arbetsplatserna. Det fanns på den\r\ntiden förslag från Folkpartiet som handlade om\r\nlöntagarfonder och om att stärka de anställdas\r\nmedverkan i styrelserna i företag -- den typen av\r\ndemokrati.</pre><pre>Förslagen att försvaga arbetsrätten är inom\r\nparentes praktiskt taget identiska med det som\r\nSvenska Arbetsgivareföreningen har krävt i många\r\når. Det är alltså inte bara demokratisynen i\r\nslutkapitlet, utan det är också denna totala\r\noförståelse och detta avvisande av en vidgning av\r\ndemokratibegreppet till att gälla också demokratin\r\npå arbetsplatserna som Lars Leijonborg och\r\nFolkpartiet numera ställer sig bakom.</pre><pre>Till sist vill jag ta upp frågan om vetenskapssynen.\r\nMan kan göra historiska studier av hur de ledande\r\nnationalekonomerna i Sverige har ställt sig i de\r\nstora politiska frågorna. Jag drog i mitt anförande\r\nupp det som hände på 70-talet, bl.a.\r\nMeidnerfonderna och kärnkraftsomröstningen.\r\nMan kan gå tillbaka till början på 30-talet och se hur\r\nde ställde sig då, och man kan se hur de ställde sig i\r\nATP-striden och när arbetsmarknadspolitiken\r\ninfördes, osv. Jag hävdar alltså att man kan belägga\r\natt de i grunden alltid ställde sig på den borgerliga\r\nsidan, till höger. Det var inte uttryck för en\r\nvetenskaplig, objektiv ståndpunkt. Det var den\r\nganska normala företeelsen, att de flesta\r\nakademiker -- som vanligtvis ligger på den övre\r\nhalvan av inkomstskalan -- ställde sig på samma\r\nståndpunkt som de flesta gör i de inkomstlägena.\r\nDe är alltså också uttryck för vissa intressen.</pre><pre>Anf. 20  LARS LEIJONBORG (fp) replik:</pre><pre>Herr talman! En ung vetenskapsman i Sverige på\r\n20-talet hette Bertil Ohlin. Han opponerade mot\r\nden dåvarande dominansen inom den ekonomiska\r\nvetenskapen och visade hur ekonomiska metoder\r\nkunde användas för att minska sociala problem i\r\nsamhället. Han blev några år senare vald till\r\nordförande, först i Folkpartiets ungdomsförbund\r\noch sedan i Folkpartiet. Så visst finns det olika\r\nsynsätt inom ekonomkåren.</pre><pre>John Maynard Keynes var medlem i det liberala\r\npartiet i England, och det liberala partiet bekostade\r\nutgivningen av några av hans mera banbrytande\r\nverk i den ekonomisk-politiska debatten. Så visst\r\nfinns det ekonomer som vågar gå mot strömmen.\r\nOfta har dessa varit liberalt engagerade.</pre><pre>Jag vill göra en korrigering. Folkpartiet har inte\r\nvarit för löntagarfonder. Folkpartiet kämpade\r\nlänge för ett system med andel i vinst, som sedan i\r\nsocialdemokratisk tappning kom att bli\r\nlöntagarfonder. I socialdemokratisk tappning\r\nförfuskades hela den folkpartistiska idén.</pre><pre>Anf. 21  BO G JENEVALL (nyd) replik:</pre><pre>Herr talman! Lars Leijonborg bekräftade ju, som\r\nmånga har gjort tidigare, att\r\nLindbeckkommissionens alster är en bra produkt.\r\nHan gjorde det i nästan lyriska former, och han\r\nsade att rapporten var helt i enlighet med\r\nregeringens politik.</pre><pre>Då ställer man sig genast frågan: Varför finns denna\r\ninte med i finansplanen? Vi kanske rent av skulle ta\r\noch bestämma oss för att foga kommissionens\r\nrapport som en bilaga till betänkandet. Då blir det\r\nkanske bra.</pre><pre>Lars Leijonborg kom in på flera olika frågor, bl.a.\r\nfinansutskottets ställning. Den debatt som har förts\r\ni dag understryker verkligen att det är bråttom att\r\nfå till även den formella delen av detta.</pre><pre>Jag vill dock fortfarande hävda att det finns\r\nbetydande möjligheter för finansutskottet att inom\r\nramen för gällande bestämmelser fatta de\r\nnödvändiga besluten.</pre><pre>Anf. 22  LARS LEIJONBORG (fp) replik:</pre><pre>Herr talman! Lindbeckkommissionens rapport\r\npresenterades i går, och vårt betänkande justerades\r\nför ett par veckor sedan. Enligt den tänkta\r\ntidsplanen skall Lindbeckkommissionens rapport\r\nligga till grund för regeringens och riksdagens\r\ndiskussioner i samband med\r\nkompletteringspropositionen.</pre><pre>Jag är övertygad om att Lindbeckkommissionens\r\nrapport utgör en grund som vi kan resonera utifrån.\r\nNy demokrati har säkert också bidrag att lämna i\r\nutskottsdiskussionen.</pre><pre>Anf. 23  BO G JENEVALL (nyd) replik:</pre><pre>Herr talman! Jag tar detta som ett mycket viktigt\r\nuttalande från en viktig ledamot av finansutskottet,\r\ndvs. att merparten av Lindbeck-kommissionens\r\nförslag kommer att återfinnas i\r\nkompletteringspropositionen.</pre><pre>Anf. 24  HANS GUSTAFSSON (s) replik:</pre><pre>Herr talman! Jag är något förvånad över att Lars\r\nLeijonborg kommenterade en del påståenden som\r\njag skulle ha sagt.</pre><pre>Först och främst har jag inte sagt att\r\nbudgetunderskottet inte är något problem. Jag har\r\ntvärtom sagt att man inte skall nonchalera det, men\r\nproduktionsunderskottet är ett än värre problem i\r\nsammanhanget.</pre><pre>Jag har heller inte sagt att Sverige inte har levt över\r\nsina tillgångar. Jag har sagt att varken den\r\noffentliga sektorn eller den privata konsumtionen\r\nhar inneburit att man har levt över sina tillgångar.\r\nJag har redovisat detta med ett siffermaterial. Jag\r\nhar lagt ned arbete på att få fram det via\r\nKonjunkturinstitutet och andra, för att få ett grepp\r\nom hur 80-talet såg ut.</pre><pre>\r\nJag har märkt att varje gång som man säger att\r\nnågonting är positivt i det här landet, blir de\r\nborgerliga omedelbart irriterade och talar om att\r\ndet inte är så bra, utan att det är långt uslare. Nu\r\nhänvisade Lars Leijonborg till en tabell i\r\nLindbeckkommissionens rapport.</pre><pre>Jag kan väl hålla med Leijonborg om att detta med\r\nstatistiken på området är svårt, därför att det finns\r\nmånga olika tolkningar. Jag har tittat på\r\nbytesbalansen. Jag har tittat på tio års import och\r\nexport. Jag tror att det som jag säger är lika väl\r\nunderbyggt som någonting annat.</pre><pre>Om man nu inte tror på detta utan åberopar\r\nLindbeckkommissionen, är det värt att notera en\r\ntabell på s. 5 i rapporten. Det är en tabell som\r\nhandlar om arbetslösheten i OECD-området. Av\r\nden tabellen kan man utläsa att i varje fall OECD-\r\nländerna i Europa -- knappast OECD som helhet --\r\nunder den bästa och längsta högkonjunktur som\r\nhar varit i Västeuropa hade en arbetslöshet under\r\n10 %. Det var 10 % arbetslöshet under den bästa\r\nhögkonjunktur som vi har haft!</pre><pre>Är detta ett bevis på att det har gått bättre i dessa\r\nländer än det har gått i Sverige? Är det ett bevis för\r\natt Sverige halkar efter, att vi har haft en\r\narbetslöshet under samma period på 1,5 %? Det är\r\nförst 1991 som kurvorna går upp och börjar likna\r\nvarandra -- jag vill inte alls sätta detta i samband\r\nmed regeringsskiftet.</pre><pre>Jag har sagt att vi har några dåliga år, men i längre\r\nperspektiv har vi anledning att vara både glada och\r\nstolta och dra slutsatsen att vi kan ta oss ur det här.</pre><pre>Johan Lönnroth har redan berört Lars Leijonborgs\r\npåstående att Lindbeckkommissionens rapport är\r\nett liberalt credo. Det är möjligt att det är så -- jag\r\nvill inte ha någon mening om det. Men jag är\r\nalldeles säker på att det inte är något socialt liberalt\r\ncredo som har presenterats. Det får vi väl anledning\r\natt återkomma till.</pre><pre>Nu har jag inte så mycket tid kvar att jag kan ta upp\r\nflera av frågorna som berördes. Men när det gäller\r\nfrågan om den offentliga förnyelsen är det inte så,\r\nLars Leijonborg, att förnyelsen ligger i att ta\r\nbetalningen ur höger ficka i stället för att ta den ur\r\nvänster. Förnyelsen ligger i att vi trimmar och\r\neffektiviserar den offentliga sektorn och att vi\r\npressar ner kostnaderna i den.</pre><pre>Det innebär inga besparingar att flytta över\r\nansvaret för betalningen av de sociala förmånerna\r\nfrån skattsedeln till privatkonsumtionen.</pre><pre>Anf. 25  LARS LEIJONBORG (fp) replik:</pre><pre>Herr talman! En rättvisande jämförelse mellan hur\r\nSverige och andra jämförbara länder har klarat sig\r\nunder 80-talet måste självfallet väga in\r\nsysselsättningssituationen. Då är det helt klart att vi\r\nlyckades mycket bättre än andra jämförbara länder.\r\nDet är en stor social fördel med situationen i\r\nSverige jämfört med andra länder. Det är helt\r\nodiskutabelt. Detta är vi överens om. Däremot\r\nverkar vi inte vara överens om hur den ekonomiska\r\nsituationen i övrigt har utvecklats.</pre><pre>Det finns ändå både vetenskapligt och mera\r\nallmänbegripligt stöd för tanken att Sverige har levt\r\növer sina tillgångar, att vår produktion har\r\nutvecklats sämre än den i andra jämförbara länder.\r\nDetta tyder på att det finns faktorer i den svenska\r\nekonomin som inte är så bra som de borde vara.\r\nUnder 80-talet var Socialdemokraterna katastrofalt\r\nsenfärdiga med att åtgärda dessa. Jag tänker på\r\nsakttereformen. Jag tänker på\r\nenergipolitikomläggningen. Jag tänker på flera\r\nandra saker, inte minst den offentliga sektorns\r\nförnyelse, som vi har talat om.</pre><pre>Ett tag hade jag en känsla av att många\r\nsocialdemokrater själva insåg att de var inne på fel\r\nspår på 80-talet. Nu finns det rätt många tendenser,\r\ninte minst i Hans Gustafssons inlägg, som tyder på\r\natt Socialdemokraterna återgår till det spåret, att\r\nde är ganska traditionalistiska i sin uppfattning. Det\r\ntycker jag är bekymmersamt.</pre><pre>Om man skall trimma och effektivisera offentlig\r\nverksamhet, som Hans Gustafsson säger, är ju\r\nkonkurrens ett oöverträffat instrument. Det visar\r\nall erfarenhet. Vår politik baseras på att man skall\r\nbygga in konkurrenselement där så är möjligt i de\r\noffentliga verksamheterna. Men\r\nsocialdemokraterna har varit mycket skeptiska till\r\ndet. Det visar att ni också på dennna fundamentala\r\npunkt, när det gäller strukturförändringar,\r\nfortfarande låter traditionalisterna ange tonen.</pre><pre>Anf. 26  HANS GUSTAFSSON (s) replik:</pre><pre>Herr talman! För att då återvända till den fråga som\r\nvi kanske inte skall lägga så mycket tid på, har jag\r\nfortfarande inte sagt att Sverige inte har levt över\r\nsina tillgångar. Jag har inte sagt detta. Jag har sagt\r\natt enligt tillgänglig statistik är det inte den\r\noffentliga sektorn och inte vanligt folk som har levt\r\növer sina tillgångar. Om andra har gjort det -- de\r\nsom nu kanske registreras i Belgien, Holland,\r\nEngland och på andra håll -- har jag inte uttalat mig\r\nom. Men detta är ett faktum. Jag har inte hittat på\r\ndetta. Jag har fått siffrorna från personer som har\r\nbättre möjligheter att bedöma detta än jag.</pre><pre>När det gäller förnyelsen av och\r\nkonkurrensutsattheten för den offentliga sektorn\r\ntycker jag att det är bra om vi kan ha ökad\r\nkonkurrens om det kan leda till ökad effektivitet.\r\nVi kan ordna en sådan konkurrens inom den\r\noffentliga sektorn eller mellan privat och offentlig\r\nsektor.</pre><pre>Det finns en kolartro hos borgerliga företrädare på\r\natt privata alternativ alltid är att föredra i\r\nförhållande till samhälleliga alternativ. Det finns\r\nmycket dåligt stöd, vetenskapligt och empiriskt, för\r\ndenna hållning. Varje exempel som jag känner till\r\nvisar på motsatsen. I går kunde man i Aftonbladet\r\nläsa en artikel av en journalist som hade åkt till\r\nSchweiz för att bli opererad, vilket betalades av den\r\noffentliga sektorn. Man kunde läsa om hur han\r\nupplevde förhållandet mellan den privata\r\nsjukvården och den offentliga sjukvården i Sverige.</pre><pre>Låt oss inte kasta ut barnet med badvattnet på\r\ngrund av doktrinära uppfattningar om att\r\nkonkurrens är bättre och effektivare i alla lägen.\r\nDet finns gott om exempel som visar på motsatsen.\r\nLåt oss diskutera detta med förnuft, sans och måtta.\r\nAnvänd konkurrens där vi kan vinna fördelar och\r\neffektivitet, men använd den inte som ett\r\ndoktrinärt inslag i utvecklingen framöver. Det är\r\nviktigt att vi snabbt kan öka tillväxten och\r\neffektiviteten i vår samhällsekonomi. Men lika\r\nviktigt för upplevelsen av Sverige är att vi har en\r\nanständig och bra fördelningspolitik. Privatisering,\r\nmarknadsekonomi och konkurrenskraft har i regel\r\nen tendens att gå ut över solidaritet och\r\nfördelningspolitik. Därför skall man handskas med\r\ndessa ting med varsamhet och vara uppmärksam på\r\nkonsekvenserna. Jag tror inte att motsättningarna\r\nbehöver vara så stora om vi vore beredda att sätta\r\noss ner och diskutera med förnuft och sans på den\r\nhär punkten.</pre><pre>Anf. 27  LARS LEIJONBORG (fp) replik:</pre><pre>Herr talman! Låt mig först uttrycka min glädje över\r\natt den folkliga spargeneralen nu har innfunnit sig i\r\nkammaren. Vi kanske kommer att få höra den\r\nfolkliga sparlistan senare under debatten.</pre><pre>Till Hans Gustafsson vill jag säga att vi inte skall\r\nkasta ut barnet med badvattnet. Vi skall ha kvar en\r\neffektiv offentlig sektor och en bra\r\nfördelningspolitik. Men vi skall slänga ut\r\nbadvattnet, nämligen alla gamla\r\nmonopolbestämmelser som hindrar konkurrensen\r\natt åstadkomma den effektivisering som vi båda\r\neftersträvar.</pre><pre>Vi har inte kolartron att allt blir bra om det överförs\r\ni privat regi, men vi har en stark kolartro på\r\nkonkurrensen som medel för att uppnå effektivitet.\r\nJag skulle kunna avsluta i ekumenisk anda och säga\r\natt jag nu tar fasta på att Hans Gustafsson säger att\r\nman är öppen för konkurrens. Men tyvärr har jag\r\nhört det så många gånger att jag inte riktigt tror på\r\ndet längre. Jag skrev en artikel i Dagens Nyheter\r\nför några dagar sedan, där jag hade med fem\r\nexempel på saker som regeringen har föreslagit.\r\nSocialdemokraterna har valt att gå emot på alla fem\r\npunkter. När det gäller den offentliga sektorns\r\nförnyelse är ni fortfarande en bromskloss, och det\r\när mycket beklagligt.</pre><pre>Förste vice talmannen anmälde att Hans\r\nGustafsson anhållit att till protokollet få antecknat\r\natt han inte ägde rätt tilll ytterligare replik.</pre><pre>Anf. 28  STEFAN ATTEFALL (kds):</pre><pre>Herr talman! Låt mig börja med att kommentera\r\njust Lindbeckkommissionen. Det är framför allt tre\r\nsaker jag avser att lyfta fram.</pre><pre>För det första slår Lindbeckkommissionen fast\r\nbetydelsen av ett gott samhällsklimat för en god\r\nekonomisk utveckling. De, som jag skulle vilja\r\nkalla, icke-ekonomiska faktorernas betydelse lyfts\r\nfram i betänkandet på ett sätt som jag tror är nyttigt\r\nför diskussionen framgent. Jag och andra\r\nkristdemokrater har tidigare i denna kammare\r\npoängterat att det finns faktorer utöver den direkta\r\nekonomiska politiken som är nog så viktiga för den\r\nekonomiska utvecklingen som alla konkreta beslut\r\nsom fattas i exempelvis finansutskottet. Utan att i\r\ndetalj ta ställning till de olika förslag som\r\nkommissionen presenterat så anser jag att den\r\nfångat in väsentliga icke-ekonomiska aspekter på\r\nen långsiktig och sund ekonomisk utveckling. Dess\r\nbreda ansats är intressant och behövs för att vidga\r\ndiskussionen.</pre><pre>För det andra poängteras vikten av institutionella\r\nförändringar för att motverka kortsiktighet, minska\r\ndominansen av särintressen och förbättra ansvars-\r\noch maktdelningen i vårt samhälle. Vi kan gärna\r\ndiskutera de enskilda förslagen. Men låt oss inte\r\nfastna i ett ställningskrig om t.ex. antalet\r\nriksdagsledamöter, utan försöka föra diskussionen\r\npå ett övergripande plan. Jag delar inte\r\nkommissionens slutsatser på alla områden. Men jag\r\när övertygad om att den ekonomiska utvecklingen\r\npåverkas av frågor som mandatperiodernas längd,\r\nbudgetprocessen, särintressenas styrka,\r\nförhållanden i samhällsprocessen, etc.</pre><pre>Men förändringar av spelreglerna i ekonomin\r\nhandlar också om att enas om vissa hörnpelare i den\r\nekonomiska politiken som gör att trovärdigheten\r\noch långsiktigheten förstärks. Här kommer\r\nRiksbanksutredningens förslag in i bilden. Trots att\r\ndet givetvis även här finns detaljer man kan\r\ndiskutera så bygger utredningens resonemang, som\r\nför övrigt ligger helt i linje med\r\nLindbeckkommissionen, på insikten om vikten av\r\natt vi fastslår vissa spelregler för hur\r\npenningpolitiken skall skötas. Låg inflation är en\r\nsådan norm som vi behöver enas kring -- inte för att\r\ndet är något självändamål i sig, utan för att låg\r\ninflation hjälper oss agera långsiktigt, att\r\nlångsiktigt främja sysselsättning och välfärd.\r\nKortsiktigheten är nog politikernas största\r\nfrestelse. Låt oss därför bygga in motkrafter mot\r\nkortsiktighet. Låt oss enas om spelregler som det\r\ninnebär en stor politisk risk att bryta emot.\r\nGemensamma normer, spelregler eller skall vi kalla\r\ndet stödjepunkter är därför något som hjälper oss\r\natt främja en god ekonomisk utveckling. Kan vi\r\nexempelvis undvika hög inflation så slipper vi göda\r\nspekulanter och kapitalägare på småsparare och\r\nvanliga löntagares bekostnad. 1980-talet var väl ett\r\nårtionde som borde ha lärt oss detta en gång för\r\nalla.</pre><pre>I sammanhanget skulle jag gärna vilja citera ett\r\nuttalande som fanns återgivet i tidningen\r\nByggnadsarbetaren nr 5/93. Uttalandet är gjort av\r\nden kände f.d. stinsen och aktiemiljonären Lennart\r\nIsraelsson. Han sade: ''För den late finns inget\r\nbättre än inflation. Man tjänar massor av pengar\r\nutan att arbeta. Och när socialdemokraterna vunnit\r\nvalet 1994 kommer åter en tid med hög, fin\r\ninflation.'' Kommentarer kanske är överflödiga.</pre><pre>För det tredje framhåller Lindbeckkommissionen\r\natt vård- och omsorgstjänster som skall\r\nsubventioneras bör utformas som bidrag till\r\nhushållen snarare än som offentlig produktion. Vi\r\när nu inne på den diskussion som Hans Gustafsson\r\noch Lars Leijonborg förde alldeles nyss. Detta\r\nskulle enligt Lindbeck öka valfriheten och pressa\r\nkostnaderna. Samma slutsatser drog också kds\r\nnyligen i den rapport som partiet utarbetat kring\r\nkostnaderna för att införa en vårdlön eller ett\r\nvårdnadsbidrag.</pre><pre>När en del av subventionen går direkt till\r\nföräldrarna ökar deras valfrihet. Samtidigt\r\nförstärks incitamenten att finna den billigaste\r\nlösningen, och därmed ökar pressen på\r\nproducenterna att minska sina kostnader.\r\nVårdnadsbidraget, som regeringsförklaringen\r\npoängterar är en fortsatt högt pririterad reform, är\r\ndärför ett sätt att minska de offentliga utgifterna på\r\nsikt. Jag vill dock betona att detta inte är det\r\nfrämsta argumentet för oss kristdemokrater för att\r\ninföra ett vårdnadsbidrag. Det är i stället det\r\nfaktum att vi behöver ge föräldrarna möjligheten\r\natt i större utsträckning välja den vård- och och\r\nomsorgsform som passar just deras barn. Då blir\r\ndet goda uppväxtvillkor. Men det är som sagt inte\r\nalltid de dyraste lösningarna som är de bästa för alla\r\ni alla lägen.</pre><pre>Herr talman! Låt oss förutsättningslöst diskutera\r\nhur vi skall kunna gå vidare utifrån de utredningar\r\nsom nu föreligger och skapa största möjliga enighet\r\nkring en långsiktig ekonomisk politik. Regeringens\r\nfinansplan anger ett långsiktigt besparingsprogram\r\ndär det första steget är en besparing på ca 12\r\nmiljarder kronor. Det finns också med i det\r\nbetänkande vi skall ta ställning till i dag.\r\nLindbeckkommissionens argumentation stärker\r\njust den åsikt som förs fram från\r\nregeringspartierna.</pre><pre>I reservation 6 i dagens betänkande skriver\r\nsocialdemokraterna något som jag vill citera och ta\r\nfasta på: ''Ett beslut om ett långsiktigt program för\r\nsunda statsfinanser bör enligt utskottets mening\r\nfattas av riksdagen under våren''. Jag tolkar denna\r\nskrivning som att socialdemokraterna inser svensk\r\nekonomis problem men att man av taktiska skäl\r\nännu inte presenterat sina besparingsförslag.\r\nEftersom ni socialdemokrater säger nej till\r\nregeringens konkreta besparingsförslag innebär er\r\nhållning, inte minst mot bakgrund av\r\nLindbeckkommissionens slutsatser, att pressen på\r\ner att redovisa andra besparingar nu är ännu större.\r\nOm exempelvis Lindbeckkommissionen upplevs gå\r\nhårt fram med barnfamiljernas ekonomi, måste\r\nSocialdemokraternas förslag vara rena\r\nmardrömmen för dem, eftersom ni redan friat så\r\nmånga andra grupper från besparingar -- utom, vad\r\njag vet, exempelvis barnfamiljerna.</pre><pre>Socialdemokraterna säger att de inte vill redovisa\r\nbesparingar eftersom de vill ha ett samlat grepp om\r\nfrågorna. I andra sammanhang har\r\nSocialdemokraterna sagt att de inte vill ha en à la\r\ncarte-politik där regeringen kan plocka bland olika\r\nsparförslag utan att se det totala sammanhanget.\r\nMan kan acceptera det resonemanget. Jag kan\r\nockså förstå om ni vägrar att ställa upp på enstaka\r\nbitar i olika besparingsförslag. Men det är ju i sig\r\ninget hinder för att offentligt redovisa hur ni ser på\r\nsaken och vilka besparingsförslag ni har --\r\nåtminstone för år ett, där regeringen i dag konkret\r\nvisat vad man vill göra. Detta naturligtvis under\r\nförutsättning att ni har några förslag; det råder det\r\nvisst tvivel om.</pre><pre>Socialdemokraternas agerande är, enligt min\r\nmening, självfallet ingenting annat än ett bevis på\r\nbristande politiskt mod. Därmed blir också\r\nsocialdemokraternas agerande i detta avseende ett\r\nbra illustrationsexempel på det kortsiktiga\r\nbeteende som bl.a. Lindbeckkommissionen varnar\r\nför.</pre><pre>Ett annat exempel på det dubbelspel som\r\nsocialdemokraterna nu bedriver kan vi läsa om i\r\nreservation nr 10. Land och rike runt, och även här\r\ni riksdagens talarstol, sprids en bild av att\r\nsocialdemokraterna är emot den tyvärr nödvändiga\r\noch smärtsamma indragningen på kommunerna\r\nmed 7,5 miljarder kronor. Denna neddragning gick\r\nsocialdemokraterna emot våren 1992 och ville i sitt\r\nbudgetalternativ i stället spara pengar genom att\r\nsuga ut 5 engångsmiljarder från Stadshypotek samt\r\ninföra räntelån i bostadsstödssystemet; två förslag\r\nsom i dagens perspektiv hade varit rena\r\nkatastrofen, om de hade genomförts. Det uppges\r\nockså i reservationen att socialdemokraterna inte\r\ndelar regeringens uppfattning att indragningen från\r\nkommunerna skulle innebära en besparing. Om\r\nsocialdemokraterna verkligen står för detta borde\r\ndet väl inte vara några problem för er att lägga\r\ntillbaka dessa 7,5 miljarder kronor, eftersom de,\r\nenligt er uppfattning, inte är någon besparing; alltså\r\ninnebär det heller inte någon ökad utgift för\r\nstatskassan att lägga på dem. Detta undviker ni.\r\nDet kan bara tolkas så, att socialdemokraterna har\r\nsläppt sitt krav om att återföra de 7,5 miljarderna\r\ntill kommunerna och därmed i praktiken accepterat\r\ndenna nödvändiga åtgärd. Men det vore bra om\r\ndetta erkändes så att vi slapp en, många gånger,\r\nförvirrad debatt om detta.</pre><pre>Att ni socialdemokrater fortsätter att ge sken av att\r\nvara emot besparingar och samtidigt agerar som ni\r\ngör i era motioner är en form av falsk\r\nmarknadsföring och återigen ett uttryck för den\r\nkortsiktighet som vi skall hålla oss för goda för.\r\nocialdemokraterna säger sig vilja, men vägrar\r\natt visa sin vilja. Man drar då slutsatsen att ett\r\noppositionspari sällan har varit så tomhänt som i\r\ndag. Det är ju snarare så att Vänsterpartiet har ett\r\nstarkare och mer trovärdigt budgetalternativ än\r\nSocialdemokraterna. Så långt har det faktiskt gått.</pre><pre>Herr talman! I socialdemokraternas ekonomiska\r\nmotion, liksom i denna kammare -- och för att inte\r\nsäga ute på gator och torg -- försöker\r\nsocialdemokraterna hamra in ett falskt och\r\nförvrängt budskap, nämligen att regeringen givit\r\nupp kampen mot arbetslösheten, givit upp\r\narbetslinjen och medvetet driver upp\r\narbetslösheten. Detta är ett falskt påstående.</pre><pre>Sanningen är att det aldrig tidigare har satsats så\r\nmycket pengar på AMS-åtgärder. I regeringens\r\nbudget får den direkta arbetsmarknadspolitiken 28\r\nmiljarder kronor. Det finns en gräns för hur mycket\r\nAMS klarar av att administrera. Infrastrukturen får\r\nför närvarande en upprustning som ligger mer än\r\ntre gånger högre än under 1980-talet; totalt 13-14\r\nmiljarder kronor under innevarande budgetår. Till\r\ndetta kommer den proposition som lades i måndags\r\nmed satsningar på 100 miljarder kronor under de\r\nnärmaste tio åren. En stor del av dessa pengar kan\r\nlånas upp för att tidigarelägga projekt som kan och\r\nbör genomföras under lågkonjunkturen.\r\nUtbildning på olika nivåer byggs också ut kraftigt.</pre><pre>Utöver detta har nu också ett ROT-program\r\nutarbetats med stimulanser av reparationer i egna\r\nhem, offentliga lokaler och allmännyttan. Det\r\npaketet beräknas kosta 2,5 miljarder kronor.\r\nYtterligare åtgärder kan förväntas längre fram\r\nunder våren.</pre><pre>Visst kan vi diskutera om regeringen gör rätt saker,\r\nom åtgärder av olika slag kan ske på ett effektivare\r\noch bättre sätt, om ytterligare insatser kan göras\r\noch hur finansieringen kan ordnas. Men att påstå\r\natt regeringspartierna har gett upp, och försöka\r\nskapa en bild av att vi struntar i arbetslöshetens\r\ngissel, det är en förvrängning av fakta som jag vill\r\nkraftigt vända mig emot.</pre><pre>Orsaken till den höga arbetslösheten är att vi\r\nhamnat i det som Kjell-Olof Feldt varnade för och\r\nkallade arbetslöshetens stålbad. Det förutsåg han i\r\nen av sina finansplaner. Men det som den\r\nsocialdemokratiska regeringen då lyckades samla\r\nsig kring för att möta detta var det berömda\r\nstoppaketet som också fick Kjell-Olof Feldt att\r\nlämna politiken.</pre><pre>Herr talman! Slutligen skulle jag också vilja\r\nkommentera Bo Jenevalls inlägg. Han talade om\r\noffentliganställda som det privata näringslivet\r\ntvingas bära på sina ryggar. Jag skulle vilja markera\r\natt jag inte håller med om Bo Jenevalls bild av hur\r\nvi skall se på vilka som är tärande och närande i vårt\r\nsamhälle. Vi behöver människor från både den\r\noffentliga och den privata sektorn. Vi skall inte se\r\ndet som att den ene bär den andre. De är ett par\r\nsom tillsammans bär Sverige. Men precis som i ett\r\näktenskap måste det finnas balans mellan parterna.\r\nDet är där vi har problemet i dag; vi har fått obalans\r\nmellan parterna. Därför behöver vi långsiktigt styra\r\növer resurser till den mer konkurrensutsatta delen\r\nav näringslivet så att vi får en bättre balans och\r\ndärmed kan bära Sverige på ett bättre och starkare\r\nsätt.</pre><pre>Herr talman! Den ekonomiska politiken rymmer\r\nmånga målkonflikter. Det finns ingen enda\r\npolitiker eller expert, inte ens Assar Lindbeck, som\r\nkan säga att här är den perfekta avvägningen\r\nmellan stimulans kontra återhållsamhet med\r\noffentliga utgiter, mellan stram och expansiv\r\npenningpolitik, eller vilka motsatta dimensioner\r\nsom nu finns i den ekonomiska politiken. Men\r\nregeringens linje känns i dessa svåra tider betydligt\r\nstabilare än det socialdemokratiska alternativet. Vi\r\nhar en fortsatt svår väg framför oss. Jag tror att\r\nbreda lösningar skulle kunna underlätta färden på\r\ndenna svåra väg. Men då krävs att både regering\r\noch opposition lägger korten på bordet och\r\nredovisar vad man vill göra. Kanske kan då\r\nLindbeckkommissionens rapport ha det goda med\r\nsig att en utredning kan bli en plattform att föra\r\nsådana samtal utifrån. Vi kristdemokrater skulle\r\nvälkomna det. Tack.</pre><pre>Anf. 29  HANS GUSTAFSSON (s):</pre><pre>Herr talman! Stefan Attefall återkommer litet\r\noväntat till frågan om besparing. Han säger att han\r\nhar förståelse för att socialdemokraterna kan vilja\r\nha ett samlat program för besparingar. Men han\r\ntycker att man kan offentliggöra på vilket område\r\nde skall ske, så att regeringen kan få titta på det.\r\nPå s. 3 i betänkandet, skriver utskottsmajoriteten:\r\nSkall de rådande problemen kunna lösas på ett\r\nvaraktigt sätt, krävs att saneringen av de offentliga\r\nfinanserna bedrivs målmedvetet och enligt en i\r\nförväg uppgjord plan som sträcker sig över flera år.</pre><pre>Det är precis det som vi har begärt och som ni\r\nskriver är förutsättningen för att komma till rätta\r\nmed detta. Varför går ni då emot det? Det måste\r\nväl vara regeringen som skall redovisa denna\r\nlångsiktiga plan? Det är regeringen som regerar,\r\nförmodar jag. Man får redovisa sin långsiktiga plan\r\nså att vi kan titta på den. Sedan får vi diskutera om\r\nvi med utgångspunkt i den kan hitta gemensamma\r\nlösningar att klara de långsiktiga problemen.</pre><pre>Stefan Attefall hade bra argument för vår motion\r\noch vår hållning. Han inledde nämligen med att\r\nsäga att kortsiktigheten är den största faran för\r\npolitikerna. När så ett parti vill visa långsiktighet\r\navvisar Stefan Attefall den långsiktighet som han\r\nsjälv har frågat efter i betänkandet. Det är en helt\r\norimlig hållning.</pre><pre>Sedan till frågan om arbetslinjen och AMS-\r\nåtgärder. Jag sade i mitt anförande, Stefan Attefall,\r\natt jag tycker att det satsas mycket pengar på\r\narbetsmarknadspolitik. Men det satsas för mycket\r\npå passiva åtgärder och inte tillräckligt på\r\narbetslinjen.</pre><pre>Vi har föreslagit åtgärd efter åtgärd för att fler\r\nmänniskor skall få arbete. Man behöver inte gå till\r\nLindbeckkommissionen för att inse att nästan varje\r\narbete som utförs av en person som eljest skulle\r\nvara arbetslös är bättre än att vederbörande passivt\r\nuppbär kontantunderstöd. Det råder inte brist på\r\narbete i det här landet. Däremot råder det brist på\r\npengar, utom när det gäller att betala ut\r\nkontantunderstöd.</pre><pre>Stefan Attefall tar upp en sak som vi varit inne på\r\nflera gånger. Det gäller hanteringen av frågor som\r\ngäller den offentliga sektorn. Såvitt jag förstår\r\npläderar Stefan Attefall för en sorts vårdcheck med\r\nvilken människor skulle kunna göra sina inköp där\r\ndet är billigast. På det sättet skulle det bli ökad\r\nkonkurrens. Men den vägen är jag mycket tveksam\r\ntill.</pre><pre>En annan professor som jag lyssnat på -- det här\r\nmed professorer är ju så viktigt i dag --, nämligen\r\nIngemar Ståhl i Malmö, tyckte inte att Malmö\r\nkommun skulle subventionera besök på\r\nStadsteatern. I stället skulle man få en check, för\r\ndet fanns säkert de som i stället valde att äta en god\r\nmiddag. Men de som vill gå på teater kommer då\r\ninte att ha någon teater att gå till. De skulle\r\nundandras friheten och alternativen. Så är det även\r\npå det här området, Stefan Attefall. Det finns inget\r\nsom heller visar att det som här nämns är billigare.</pre><pre>Anf. 30  STEFAN ATTEFALL (kds) replik:</pre><pre>Herr talman! Först något om\r\nbesparingsprogrammen. Jag sade inte att jag höll\r\nmed om att er linje var klok när det gällde er vilja\r\natt ha ett samlat grepp för att kunna ta ställning. I\r\nstället kunde jag förstå hur ni resonerat. Däremot\r\ntycker jag att ert resonemang inte håller när det\r\ngäller ert påstående att det inte finns någon\r\nredovisning av hur regeringspartierna vill spara.\r\nMen det finns konkreta detaljuppgifter. För första\r\nåret gäller det 12 miljarder kronor. Vidare finns det\r\nen skiss över uppläggningen för de kommande\r\nåren. Det finns t.o.m. uppgifter om vilka områden\r\nman bör röra sig inom. Dessutom finns det en\r\ninbjudan till vidare diskussioner om detaljerna.\r\nMen om de detaljerna behöver vi inte fatta beslut\r\nännu.</pre><pre>Jag tror att långsiktigheten i regeringens finansplan\r\när vida bättre än den som fanns i de\r\nsocialdemokratiska finansplanerna under 80-talet.\r\nJag instämmer i vad andra talare har sagt, nämligen\r\natt det tycks vara fråga om att försöka smita undan\r\ngenom att hänvisa på detta sätt. Men ni kunde väl\r\nåtminstone sträcka er till att ange inom vilka\r\nområden ni kan tänka er att spara. Om ni gjorde\r\ndet, skulle vi komma en bra bit på vägen. Kom inte\r\nbara med det berömda exemplet om att flytta ut\r\narbetsskade- och sjukförsäkringen ur\r\nstatsbudgeten. Det är något som inte kan\r\ngenomföras nu. Kanske kan ett första steg tas om\r\nnågot år.</pre><pre>Arbetsmarknadspolitiken sägs alltför mycket\r\nhandla om passiva åtgärder. Ja, det beror på den\r\nstora volymen. Det har blivit så många arbetslösa.\r\nMen det görs faktiskt många aktiva insatser för att\r\nlindra arbetslösheten, för att möta denna och för att\r\nförsöka använda tiden till att göra något som blir\r\nbra för framtiden. Bl.a. gäller det satsningar på\r\nutbildning och infrastruktur.</pre><pre>I era förslag, som ni skryter så mycket över, finns\r\ndet säkert en hel del som är bra. Men mycket kan\r\nliknas vid detta med att slå in öppna dörrar. Era\r\ninvesteringsprogram genomförs i stort sett genom\r\nupplåning. Det satsas enormt mycket på\r\ninfrastrukturen. Det finns projekt i era kataloger\r\nsom på grund av många olika omständigheter inte\r\nkommer framåt. Runt om i landet har det tagits\r\nfram exempel på hur man slår in öppna dörrar, på\r\nhur man föreslår sådant som ännu inte är praktiskt\r\ngenomförbart på grund av olika planfrågor och\r\nproblem på lokal nivå.</pre><pre>Det finns säkert saker som vi skulle kunna ha vidare\r\ndiskussioner om. Jag är öppen för sådana\r\ndiskussioner. Inte minst på utbildningssidan finns\r\ndet väl en del intressanta förslag från er sida.</pre><pre>Slutligen något om det här med vårdcheck. Jag tror\r\ninte på ett generellt system som innebär att pengar\r\nströs ut till medborgarna som får köpa den service\r\noch vård som de vill ha. Det är alltså inte det som\r\nvi är ute efter. Vår konstruktion när det gäller t.ex.\r\nvårdnadsbidraget bygger på situationen inom det\r\nområdet. Det handlar om att undvika att någon\r\nhamnar i ett dåligt läge.</pre><pre>För sjukvården måste det finnas ett system som\r\ninnebär att den svage verkligen får tillgång till bra\r\nsjukvård. På område efter område finns det recept\r\nvad gäller detta med en bättre effektivitet i\r\nproduktionen utan att det slår mot den svage. Den\r\ndiskussionen kan vi gärna föra. Men kom inte med\r\nnågra svepande argument om att det hela bara slår\r\nmot de svaga. Jag tror att det går att anpassa efter\r\nrådande situation.</pre><pre>Anf. 31  HANS GUSTAFSSON (s) replik:</pre><pre>Herr talman! Stefan Attefall återupprepar att han\r\nhar förståelse för att man vill ha ett samlat grepp\r\nom besparingarna under en följd av år. Men han\r\nbegär att vi skall redovisa hur detta skall gå till.</pre><pre>Om regeringspartierna har samma uppfattning som\r\nvi -- på s. 3 i betänkandet skriver ni ju att man bör\r\nha ett långsiktigt program -- är det då inte enligt\r\ngängse ordning rimligt att begära att regeringen\r\nlägger fram förslag till ett sådant program och att\r\noppositionen får reagera på det?</pre><pre>Skall vi införa en ny ordning i riksdagen som\r\ninnebär att oppositionen lägger fram förslag och\r\nregeringen reagerar på dessa? Det är kanske\r\nganska rimligt. Här finns ett alldeles utmärkt\r\nexempel när det gäller att ta upp överläggningar\r\nmellan regeringen och oppositionen för att se om\r\ndet går att hitta gemensamma utgångspunkter för\r\nett långsiktigt program.</pre><pre>En annan fråga som berörts i detta sammanhang\r\ngäller vad som görs för att åstadkomma fler jobb för\r\ndem som går arbetslösa. Stefan Attefall säger att en\r\nhel del sker på det området men att arbetet är svårt\r\ndärför att volymen är så stor. Jag håller med på den\r\npunkten. En hel del görs, och det är en ovanligt stor\r\nvolym som skall hanteras. Därför är det särskilt\r\nviktigt att pröva alla möjligheter och att man inte\r\nslentrianmässigt eller av doktrinära skäl utesluter\r\nnågot.</pre><pre>Regeringen talar ju om behovet av\r\nsamförståndslösningar. Vore det då inte klokt,\r\nStefan Attefall, att diskutera hur mycket när det\r\ngäller Socialdemokraternas tankegångar som kan\r\nförverkligas i fråga om arbetslinjen och hur mycket\r\nvi kan ställa upp på regeringens förslag? Frågan om\r\natt människor i vårt land får jobb är så viktig att den\r\növerskuggar allt annat. Även om ni satsar bra och\r\nsliter natt och dag är det faktiskt 320 000 människor\r\nsom saknar jobb. Både för samhället och för dem\r\när nästan vad som helst som de kan göra bättre än\r\natt de går hemma och är arbetslösa.</pre><pre>Hjälp alltså till med att få slut på det här eländet!\r\nMånga av de arbetslösa kommer att bli\r\nlångtidsarbetslösa, med allvarliga konsekvenser för\r\ndem själva och för samhället. Det är viktigare att ta\r\nitu med detta problem än att diskutera besparingar\r\ni det här sammanhanget. De flesta besparingar\r\nleder ju till en indragning av köpkraften, vilket i sin\r\ntur leder till att arbetslösheten ökar ytterligare.</pre><pre>Anf. 32  STEFAN ATTEFALL (kds) replik:</pre><pre>Herr talman! Hans Gustafsson upprepar sitt\r\npåstående att Socialdemokraterna vill se ett samlat\r\ngrepp. Men ett sådant finns ju redan i finansplanen,\r\nkonkret angivet för första året. Dessutom anges där\r\ninriktningen för de kommande åren. Tänk om\r\nSocialdemokraterna kunde gå åtminstone halva\r\nvägen i sina redovisningar när det gäller denna\r\nambitionsnivå. Ja, det kanske räcker med att ni går\r\nen tredjedel eller en fjärdedel på vägen.</pre><pre>Man kan undra hur det är. Är det i stort sett bara\r\nbarnfamiljerna som ni inte har friat från olika\r\nbesparingar? Skall hela kakan tas där? Ni måste ge\r\noss en fingervisning om vad det handlar om, så att\r\nvi vet om ni över huvud taget vill diskutera\r\nbesparingar. Ger ni indikationer om att ni verkligen\r\nhar tänkt i de här banorna och inte bara vill ha ett\r\nspel för galleriet, tror jag att det finns\r\nförutsättningar för samtal på ett helt annat sätt än\r\nsom hittills kanske varit fallet. Det sista Hans\r\nGustafsson sade i sitt förra inlägg förmedlar en\r\nkänsla av att det kanske inte är så viktigt med\r\nbesparingar. I så fall uppstår återigen ett tvivel om\r\nvad som egentligen menas. bNaturligtvis skall vi\r\npröva alla möjligheter när det gäller\r\narbetsmarknadsfrågorna. Finansutskottets arbete\r\nmed ROT-programmet är ett exempel på detta.\r\nMen det finns också problem med den här typen av\r\nROT-åtgärder. Nu ges exempelvis bidrag till\r\nkommuner med eftersatt underhåll av skolor,\r\nmedan de kommuner som skött sina skolor inte får\r\nmotsvarande bidrag. Det är ett problem att det i\r\nsammanhanget också finns nackdelar. Man kan\r\ndärför inte rusa i väg och sprida ut pengar, dvs.\r\nsubventionera än hit än dit. Först måste man tänka\r\nigenom situationen och därefter ta steg för steg.</pre><pre>På infrastrukturområdet görs enorma insatser. På\r\nvissa detaljområden finns det t.o.m. tecken på\r\növerhettningstendenser i vissa områden i landet.</pre><pre>ALU, arbetslivsutveckling, är ytterligare ett sätt att\r\nförsöka sysselsätta de arbetslösa med något\r\nkonstruktivt för att undvika de negativa sociala\r\neffekterna av det här.</pre><pre>Den oro som Hans Gustafsson ger uttryck för delar\r\njag. Jag är glad över Socialdemokraternas\r\nengagemang i de här frågorna. Men detta\r\nengagemang finns på fler ställen också. Jag tror att\r\nSocialdemokraterna i regeringsställning skulle visa\r\nen mer ödmjuk hållning, än man visar i dagens\r\ndebatt. Socialdemokraterna skulle då inse att det\r\ninte är att enbart bestämma någonting utan att man\r\nockså skall kunna genomföra besluten på ett vettigt\r\noch bra sätt. Man skall också klara av att\r\ngenomföra besluten på ett statsfinansiellt rimligt\r\nsätt.</pre><pre>Förste vice talmannen anmälde att Hans\r\nGustafsson anhållit att till protokollet få antecknat\r\natt han inte ägde rätt till ytterligare replik.</pre><pre>Anf. 33  BO G JENEVALL (nyd) replik:</pre><pre>Herr talman! Egentligen är kanske inte\r\nanledningen till att begära replik så stor, eftersom\r\nStefan Attefall var ovanligt mjuk i sina\r\nformuleringar i dag. Att jag för en gångs skull tillät\r\nmig bildspråk, som ett antal människor på axlarna,\r\nmå väl vara förlåtet. Det lät emellertid ungefär som\r\natt vi hade samma uppfattning, nämligen att den\r\noffentliga sektorn ändå måste bantas.</pre><pre>Jag skulle önska att Stefan Attefall var lika vältalig\r\ni utskottet som han emellanåt är i kammaren. Det\r\när väl ändå där vi skall ha diskussionerna för att\r\nförsöka komma fram till någonting. När vi talar i\r\nkammaren verkar det alltid som att vi är väldigt\r\neniga och har sällan motsvarande diskussion.</pre><pre>Det skulle vara intressant att få veta vilka\r\nbesparingsförslag som kds skulle ha haft om partiet\r\ninte hade suttit i regeringsställning. Kds aktiviteter\r\när ju mörkade för oss andra.</pre><pre>Nästan i varje debatt efterlyses\r\nSocialdemokraternas besparingsförslag som de inte\r\nhar visat. Jag håller med om att det är konstigt.\r\nMen samtidigt diskuterar man aldrig de\r\nbesparingsmöjligheter som Ny demokrati har\r\nanvisat. Det vore intressant att få höra vilka\r\nbesparingsförslag som kds har i rockärmen, förslag\r\nsom kds eventuellt inte fått gehör för i regeringen.</pre><pre>Anf. 34  STEFAN ATTEFALL (kds) replik:</pre><pre>Herr talman! Först vill jag ta upp uttrycket ''vilka\r\nsom bär vem i Sverige.'' Jag reagerade på detta\r\ndärför att det är symtomatiskt för Ny demokratis\r\nargumentation. Den attityd som man skapar och\r\nsprider gör att vissa grupper i samhället stämplas\r\nsom mindre nyttiga. Det vänder jag mig emot. Vi\r\nskall inte sprida den attityden. Att vi sedan i sak\r\ninser att ekonomiska resurser långsiktigt behöver\r\nflyttas -- vi kan kanske finna varandra på vissa\r\nområden i de diskussionerna -- motsäger inte att vi\r\nskall ha ett språkbruk som inte stämplar ut vissa\r\ngrupper av människor.</pre><pre>Jag tackar för berömmet att jag är vältalig i\r\nkammaren, dock icke i utskotten. Jag uppfattar Ny\r\ndemokrati som att man tycker att det sker för\r\nmycket utanför kammaren, utanför offentligheten.\r\nJag trodde att det var positivt att vi var vältaliga i\r\nkammaren och att vi hade en offentlig diskussion.\r\nJag har kanske missuppfattat Ny demokratis\r\nbudskap. Kanske borde vi oftare diskutera i sluta\r\nrum. Jag skall försöka ta reda på vad Ny demokrati\r\negentligen vill för framtiden.</pre><pre>Kds besparingar finns angivna i finansplanen.\r\nRegeringspartierna har diskuterat sig samman och\r\nlagt fram ett gemensamt förslag. Vissa delar av\r\nfinansplanen tycker vi i kds bättre om, andra tycker\r\nvi mindre bra om. Men helheten ställer vi helhjärtat\r\nupp på, därför att vi anser att det är nödvändigt.\r\nDet är våra besparingsförslag och de kommer vi att\r\narbeta för. Vi gör det inte därför att vi tycker att det\r\när roligt att spara utan därför att det är nödvändigt\r\nför att kunna klara de långsiktiga målen, som en\r\ngod välfäld för alla medborgare.</pre><pre>Anf. 35  BO G JENEVALL (nyd) replik:</pre><pre>Herr talman! Jag misstycker inte vältalighet i\r\nkammaren, tvärtom. Det är trevligt, Stefan Attefall\r\nbrukar replikera mig. Stefan Attefall vet också att\r\njag håller med honom när det gäller språkbruket.\r\nJag brukar som sagt inte använda riktigt den\r\nterminologin.</pre><pre>Men skall jag tolka uttalandet så, att kds anser att\r\n11,9 miljarder kronor i ytterligare besparingar\r\nunder nästa budgetår är fullt tillräckligt? Har ni\r\nverkligen inget mer att komma med?</pre><pre>Anf. 36  STEFAN ATTEFALL (kds) replik:</pre><pre>Herr talman! Med ytterligare besparingar i dagens\r\nkonjunkturläge skulle det faktiskt bli för mycket.\r\nMen på längre sikt krävs det besparingar minst i\r\nden storleksordning som skissats i finansplanens\r\nlångsiktiga kalkyl.</pre><pre>Förste vice talmannen anmälde att Bo G Jenevall\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 37  Finansminister ANNE WIBBLE\r\n(fp):</pre><pre>Herr talman! Låt mig börja med ett citat: ''Sveriges\r\nekonomiska problem började inte med\r\nlånekarusellen eller med Marknadens kortsiktiga\r\nspekulation. De dök upp redan för 20 år sedan -- --\r\n-- I själva verket var hela 70-talet fyllt av större och\r\nmindre kriser med underskott, inflation och\r\narbetslöshet. Ett tillfälligt avbrott åstadkoms i\r\nbörjan av 80-talet genom en stor nedskrivning av\r\nkronans värde. Men sedan återkom problemen, nu\r\ni desto större format.''</pre><pre>Detta citat kunde ha varit från årets finansplan,\r\neller från förra årets finansplan, eller från\r\nLindbeckkommissionens rapport från i går. Men\r\ndet är faktiskt en krönika från tidningen Vi skriven\r\nav en av mina företrädare, Kjell-Olof Feldt.</pre><pre>Citatet illustrerar dels att det är lätt att vara\r\nefterklok, eftersom Kjell-Olof Feldt bär ett\r\nbetydande ansvar för den utveckling som han\r\nkritiserar, dels att de problem som under 20 års tid\r\nsuccessivt uppkommit rimligen inte kan lösas i en\r\nhandvändning, utan uppoffringar.</pre><pre>Det finns ingen mirakelmedicin, inga snabba klipp\r\ni den ekonomiska politiken. Det har jag sagt ett\r\nantal gånger tidigare. De ekonomiska problemen\r\när både kortsiktiga och långsiktiga, och de\r\ninnehåller betydande målkonflikter. Därtill\r\nkommer det avsevärda brister i själva det politiska\r\nsystemet för beslutsfattandet.</pre><pre>Om man menar allvar med att lösa problemen och\r\nmålkonflikterna måste man göra insatser över ett\r\nmycket brett fält. I finansplanen uttrycks det så att\r\nregeringens politik är en samlad strategi för att\r\nåterupprätta tillväxten och pressa ned\r\narbetslösheten i hela Sverige.\r\nLindbeckkommissionen säger exempelvis att ''Det\r\när därför inte möjligt att lösa krisen enbart genom\r\nbeslut av kortsiktig karaktär.''</pre><pre>Betydelsen av långsiktighet och trovärdighet kan\r\ninte nog understrykas. Långsiktighet och\r\ntrovärdighet bidrar både till att stärka ekonomins\r\ntillväxtkraft och till att öka den kortsiktiga\r\nhandlingsfriheten. Därför är inte bara den\r\nekonomiska politiken viktig utan även den politiska\r\nmiljö i vilken de ekonomiska besluten tillkommer\r\noch verkar.</pre><pre>Det politiska systemet kan -- som nämnts här under\r\nförmiddagen -- utan tvivel förbättras. Inom\r\nregeringskansliet pågår redan arbete med en ny\r\nbudgetprocess, s.k. rambudgetering. Den inleddes\r\nredan förra året och fortsätter att utvecklas. Jag\r\ntror att det kommer att vara ett mycket konstruktivt\r\nbidrag till bättre styrsel och ordning på både\r\nbudgetprocessen och utfallet av budgeten.\r\nLiknande förändringar här i riksdagen tror jag vore\r\nmycket värdefulla, exempelvis en samordnad och\r\nförstärkt position för finansutskottet. Jag tror att\r\ndet också är mycket viktigt med längre\r\nmandatperioder.</pre><pre>En ytterligare förändring av den institutionella\r\nramen i vilken den ekonomiska politiken,\r\nmänniskorna och företagen skall leva och verka är\r\nväldigt viktig. En ökad självständighet för\r\nRiksbanken med ett uttalat mål att värna\r\npenningvärdet -- samtidigt som Riksbanken ges ett\r\nstörre ansvar inför riksdagen -- är av central\r\nbetydelse. Det ligger helt i linje med både\r\nLindbeckkommissionens förslag och den nyligen\r\nframlagda Riksbanksutredningens förslag.</pre><pre>Herr talman! Den här kommissionen, vars rapport\r\nkom i går, har inte onaturligt kommit att spela en\r\nviss roll i dag. Den pekar på ganska väsentliga ting,\r\ninte alldeles nya problem eller nya infallsvinklar,\r\nutan de finns väl beskrivna i tidigare analysmaterial\r\nsom finansplaner och mer oberoende ekonomiskt\r\nmaterial -- delvis också i tidigare\r\nsocialdemokratiska finansplaner.</pre><pre></pre><pre>När man försöker lösa ett visst problem, tenderar\r\nnågot annat att dyka upp eller förvärras. Därför är\r\ndet så centralt att ha en helhetsstrategi, och därför\r\npoängteras detta på så många ställen, både i\r\nregeringens finansplan och i utskottets betänkande.</pre><pre>Till skillnad från den ekonomiska debatten i övrigt,\r\nsom ofta fokuserar på en fråga i taget, t.ex.\r\nbudgetunderskottet, inflationen, arbetslösheten\r\neller räntorna, måste den ekonomiska politiken\r\ninriktas på att möta och bemästra alla dessa frågor\r\npå en gång.</pre><pre>Det allvarligaste problemet är utan tvekan\r\narbetslösheten. Det måste lösas innan Sverige\r\nfastnar i oacceptabel långtidsarbetslöshet, och det\r\nmåste lösas utan återgång till en ny pris- och\r\nlönekarusell.</pre><pre>Därför krävs ett samlat program med fortsatt\r\nbudgetsanering med den långsiktiga inriktning som\r\nregeringen, finansutskottet och\r\nLindbeckkommissionen har föreslagit, en\r\npenningpolitik för lägre räntor med bevarad låg\r\ninflation, en strukturpolitik som skapar konkurrens\r\noch valfrihet, en fortsatt reformpolitik som ökar\r\nflexibiliteten i det ekonomiska systemet, inte minst\r\npå arbetsmarknaden, samt naturligtvis aktiva\r\nsatsningar på utbildning,\r\ninfrastrukturinvesteringar, ROT och annat\r\nlångsiktigt tillväxtökande, som också bidrar till\r\nomedelbar sysselsättning för annars arbetslösa\r\nmänniskor.</pre><pre>Det hade varit till mycket stor fördel om\r\nSocialdemokraterna hade lyckats samla sig till att\r\nkonkret ställa upp på ett långsiktigt\r\nsaneringsprogram för budgeten, eftersom det\r\nskulle ha bidragit till ökad trovärdighet, liksom\r\nsjälvklart om Socialdemokraterna hade kunnat\r\nförmå sig att ställa upp på de besparingsförslag som\r\nkonkret redovisas för 1993/94. Då skulle faktiskt\r\nförutsättningarna för återhämtning och minskad\r\narbetslöshet, vilket vi alla vill åstadkomma, har\r\nvarit bättre.</pre><pre>Det är, herr talman, faktiskt uppseendeväckande\r\nskandalöst att Socialdemokraterna ännu två\r\nmånader efter budgetens presentation inte har\r\nlyckats prestera ett enda konkret besparingsförslag.\r\nDeras reservation till dagens betänkande är lika\r\ntom som motionen i januari. Den vänligaste\r\nbehandlingen vore att förbigå den med tystnad.</pre><pre>Hans Gustafsson sade i några av sina tidigare inlägg\r\nganska uppseendeväckande saker. Den slutsats\r\nsom man tvingas dra av det han har sagt är att\r\nSocialdemokraterna i Hans Gustafssons skepnad\r\nvill ha mer finanspolitisk expansion och att\r\nbesparingar leder till större arbetslöshet. Hans\r\nGustafsson sade detta mycket tydligt i sitt\r\ninledande anförande och återkom till det senast i\r\nreplikskiftet med Stefan Attefall. Detta tyder\r\nantingen på en utomordentligt stor inre\r\nmotsättning inom socialdemokratin eller på att\r\nSocialdemokraterna inte har något att komma med\r\noch kanske inte heller räknar med att den nya\r\nspargeneralen Sten Andersson skall föreslå något.\r\nDet finns här utrymme för litet olika tolkningar,\r\nmen det mest sannolika är väl att det inte finns\r\nnågonting. Socialdemokraterna har ingenting att\r\nkomma med.</pre><pre>Socialdemokraternas kommentar till\r\nLindbeckkommissionen är lika\r\nuppseendeväckande och på sitt sätt lika avslöjande.\r\nHär kommer en bok med en viktig diskussion om\r\nSveriges ekonomi i ett tioårsperspektiv och med en\r\ningående analys av målkonflikter i ekonomin och\r\nav brister i institutioner och politiskt\r\nbeslutsfattande. Allan Larssons kommentar är:\r\n''Sänk bensinskatten den 22 mars.'' Det är verkligen\r\nen futtig kommentar till stora och viktiga problem.\r\nÄven på denna punkt tycks det råda ovanligt stor\r\nförvirring inom socialdemokratin. En annan av de\r\nsaker som Hans Gustafsson sade var att det vore\r\nytterst egendomligt att föreslå skattesänkningar\r\nsåsom en väg ur krisen. Av alla ting föreslår då\r\nAllan Larsson en sänkning av bensinskatten.</pre><pre>Herr talman! Genom riksdagens beslut i december\r\n1992 avskaffades den s.k. valutalånenormen.\r\nNormen fyllde inte sitt syfte: att bromsa den statliga\r\nutgiftsexpansionen. Beslutet innebär självfallet inte\r\natt det nu skulle vara mindre angeläget att reducera\r\nbudgetunderskottet.</pre><pre>Regeringen avser att i\r\nkompletteringspropositionen lämna förslag till\r\nriksdagen i fråga om riktlinjer för statens framtida\r\nupplåning i utländsk valuta. Det är emellertid\r\nangeläget att redan dessförinnan skapa klarhet om\r\nupplåningen i utländsk valuta.</pre><pre>Ur ett statsskuldspolitiskt perspektiv finns vissa\r\nskäl för att staten bör ha upplåning i andra valutor\r\nän kronor. Genom att sprida upplåningen på flera\r\nvalutor minskar upplåningsbehovet i varje enskild\r\nvaluta, däribland svenska kronor. Att staten har\r\nfler alternativ för sin upplåning medför att antalet\r\nmöjliga långivare ökar, vilket minskar\r\nupplåningskostnaderna.</pre><pre>Huvudparten av statens upplåning bör dock även i\r\nframtiden göras i kronor, eftersom statens intäkter\r\nhuvudsakligen är i kronor. Staten bör inte låna i\r\nutländsk valuta i sådan utsträckning att förtroendet\r\nför den svenska staten som låntagare minskar.\r\nAlltför stor upplåning riskerar att leda till stigande\r\nupplåningskostnader.</pre><pre>Den rörliga växelkursen har medfört att\r\nvalutarisken i samband med upplåning i utländsk\r\nvaluta har ökat. Detta har bidragit till att svenska\r\nföretag har minskat sin skuldsättning i utländsk\r\nvaluta, vilket medfört att kronan periodvis tenderat\r\natt försvagas.</pre><pre>En fallande kronkurs försämrar möjligheterna att\r\nsäkerställa en långsiktigt låg inflation och minskar\r\nden inhemska efterfrågan. I nuvarande läge ligger\r\nstatlig valutaupplåning i linje med\r\npenningpolitikens övergripande mål att värna om\r\npenningvärdet. Upplåningen bidrar till att bygga\r\nupp valutareserven och motverka en försvagad\r\nkronkurs. Det är genom att säkerställa att\r\ninflationsmålet uppnås som vi varaktigt kan få ned\r\nde svenska räntorna.</pre><pre>Man bör inte binda den statliga valutaupplåningen\r\nför lång tid till en fast andel av statsskulden eller till\r\nett visst bestämt belopp. Det skulle motverka\r\nnödvändig flexibilitet i penning- och\r\nvalutapolitiken. Mot detta behov av flexibilitet\r\nmåste emellertid ställas att stora kast i statens\r\nvalutaupplåning kan medföra högre\r\nupplåningskostnader för staten.</pre><pre>En rimlig avvägning är att staten tillkännager\r\nplanerna för valutaupplåning för det närmaste året,\r\nmen att valutaupplåningen på litet längre sikt ges\r\nen större flexibilitet.</pre><pre>Riksbanken begärde i september i fjol att\r\nRiksgäldskontoret skulle genomföra en omfattande\r\nupplåning i utländsk valuta för dess räkning såsom\r\nett led i försvaret av den fasta växelkursen. Efter\r\nden upplåningen uppgår statens skuld i utländsk\r\nvaluta till ungefär en tredjedel av statsskulden.\r\nRegeringens uppfattning, som grundas på en\r\nsammanvägning av de faktorer som jag just har\r\nredovisat, är att statens skuld i utländsk valuta bör\r\nökas genom ytterligare upplåning motsvarande\r\nungefär 50 miljarder kronor, netto, under de\r\nkommande nio till tolv månaderna. De redovisade\r\nupplåningsplanerna medför att valutaskuldens\r\nandel av statsskulden i stort sett bibehålls.</pre><pre>Genom den statliga valutaupplåning som har\r\ngenomförts och, enligt vad jag just har redovisat,\r\nbör genomföras förbättras möjligheterna för\r\npenning- och valutapolitiken. Riksbanken kan sälja\r\nen del av den valuta som staten lånar för att\r\nstabilisera och stärka kronan eller för att på nytt\r\nbygga upp valutareserven. Det är genom att\r\nsäkerställa att inflationsmålet uppnås som vi\r\nvaraktigt kan förbättra möjligheterna till en stabil\r\noch uthållig ekonomisk tillväxt och därmed också\r\nfå ner arbetslösheten. Valutaupplåning enligt ovan\r\nligger i linje med penningpolitikens mål att värna\r\nom penningvärdet.</pre><pre>Herr talman! Sveriges ekonomiska kris är mycket\r\nallvarlig. Ändå är Ekonomikommissionens och\r\nmitt eget budskap optimistiskt. Krisen går att lösa.\r\nMen det räcker inte med kortsiktiga enspåriga\r\ndetaljinriktade åtgärder, utan det krävs långsiktiga\r\nreformer av både ekonomin och politiken.</pre><pre>Låt mig avslutningsvis peka på några ljuspunkter.\r\nDe är följden av de beslut som riksdagen på\r\nregeringens förslag har fattat under de senaste\r\nåren. Avreglering av flera marknader har inletts.\r\nDet har fattats beslut om en ny konkurrenslag. De\r\noffentliga monopolen har börjat brytas upp, och\r\nprivata alternativ ger både mer konkurrens och rätt\r\nför den enskilda människan att själv bestämma\r\nvilket dagis, vilken skola, vilken husläkare m.m.\r\nsom han eller hon vill anlita. Tyvärr har många av\r\ndessa beslut fattats i konfrontation med\r\nsocialdemokratin, vilket är att beklaga.</pre><pre>Socialförsäkringarna har börjat reformeras i\r\nenlighet med samma princip som var vägledande\r\nför skattereformen -- det skall löna sig bättre att\r\narbeta och spara. Dessutom har besluten medfört\r\nbesparingar i de offentliga utgifterna på 70\r\nmiljarder kronor långsiktigt plus det som jag\r\nhoppas blir dagens beslut i budgetregleringen om\r\nytterligare 15 miljarder kronor långsiktigt,\r\nsammantaget en minskning med ca 6 % av BNP.\r\nDärmed har också utrymme skapats för stora\r\nsatsningar på tillväxtfrämjande verksamheter som\r\nutbildning, forskning, vägar och järnvägar.</pre><pre>Skattereformen, med principen om hälften kvar,\r\nligger fast. Det är mycket glädjande att\r\nLindbeckkommissionen så tydligt markerar\r\nbetydelsen av denna genomgripande reform. Det\r\när också mycket viktigt för företagen och för de\r\nenskilda människornas jobb att skattevillkoren för\r\nsmå och medelstora företag har förbättrats och\r\nkommer att förbättras än mer liksom det allmänna\r\nföretagsklimatet. Det är bara genom starka företag\r\nsom vi långsiktigt kan få en bra sysselsättning och\r\ntrygga och stabila jobb.</pre><pre>Låt mig sluta som jag började, med ett citat, denna\r\ngång från Lindbeckkommissionen: ''Den allmänna\r\nslutsatsen är att förutsättningarna har ökat för att\r\nbryta den svaga produktivitetstillväxten i\r\nSverige. -- -- -- Det är viktigt att saneringen och\r\nomstöpningen av svensk ekonomi fortsätter, både\r\nnär det gäller marknader och offentlig sektor.''</pre><pre>Finansplanen och dagens betänkande från\r\nfinansutskottet visar hur detta skall ske. Då\r\nkommer också arbetslösheten att minska och\r\ngrundläggande välfärdsmål att stärkas.</pre><pre>Anf. 38  JOHAN LÖNNROTH (v) replik:</pre><pre>Herr talman! Det är naturligtvis mycket bra att\r\nfinansministern så klart och tydligt har sagt att\r\narbetslösheten är det viktigaste problemet. Men jag\r\nvill fråga vad som kan göras, utöver utskottens\r\nförslag, som ligger på riksdagens bord, för att\r\nytterligare minska arbetslösheten.</pre><pre>Vi har lagt fram förslag som syftar till att omfördela\r\npengar från dem som inte använder sina pengar till\r\narbete och investeringar. Det handlar om att\r\nminska det mycket stora överskottet i det privata\r\nfinansiella sparandet och slussa över det på ett\r\nsådant sätt att det skapar flera jobb.</pre><pre>Oavsett vad vi har för inställning till det totala\r\nskattetrycket eller till det totala sparandet, finns det\r\ningen rimlig anledning, utom möjligen av\r\nideologiska skäl, att avvisa denna typ av förslag. Ett\r\nkonkret exempel är regeringens förslag att ta bort\r\ndevalveringseffekten från de basbeloppsanknutna\r\nförmånerna. Men man lägger inte fram\r\nmotsvarande förslag när det gäller brytpunkten.\r\nDen skall inte trappas ned med hänsyn till\r\ndevalveringseffekten. Det är en ren och skär, och\r\nsåvitt jag förstår, ideologiskt motiverad\r\nsnedfördelning i regeringens fördelningspolitik.\r\nVarför kan ni inte rätta till denna felaktighet?</pre><pre>Jag vill ställa ytterligare en fråga, och den gäller\r\nLindbeckkommissionen. Anledningen till att några\r\nav oss kan vara med och diskutera den i dag är att vi\r\nlyckades ta oss in på den presskonferens som hölls i\r\ngår. Statusen på denna rapport är att den är en\r\noffentlig utredning. Samtidigt skall den inte gå ut\r\npå remiss, utan det är uppenbarligen så att den är\r\nett renodlat beslutsunderlag för regeringens\r\nreviderade finansplan. Man kan fråga sig varför\r\nregeringen inte anställer Assar Lindbeck och hans\r\nmedarbetare direkt i kanslihuset och gör dem till\r\npolitiskt sakkunniga. Vilken status har denna bok?\r\nÄr den ett underlag för regeringens ekonomiska\r\npolitik, eller är den ett underlag för alla i\r\nriksdagen? Om det senare är riktigt, varför får vi då\r\ninte ta del av rapporten innan den sprids till\r\nmassmedierna eller åtminstone samtidigt?</pre><pre>Anf. 39  Finansminister ANNE WIBBLE\r\n(fp):</pre><pre>Herr talman! Låt mig till att börja med klarlägga\r\nnågot som möjligen kan ha missförståtts, men jag\r\nhoppas att det i så fall är bara Johan Lönnroth som\r\nhar gjort det. Självklart skall\r\nLindbeckkommissionens utredning, liksom\r\nflertalet vanliga offentliga utredningar, skickas ut\r\npå remiss. Det tycker jag är mycket angeläget,\r\neftersom det finns många mycket långtgående\r\nförslag som behöver diskuteras ganska rejält. Jag\r\nser fram emot en mycket spännande diskussion på\r\nflera punkter som kommer att pågå under både\r\nlängre och kortare tid.</pre><pre>Detta hindrar ju ingalunda vare sig regeringen eller\r\nandra politiska partier, inkl. Vänsterpartiet, att\r\npraktiskt taget omedelbart, om man redan är klar\r\nmed sin slutsats, plocka upp enskildheter i högre\r\neller lägre grad och säga att man tycker att något\r\nskall genomföras på en gång. Jag kan se flera\r\nsådana punkter som jag tycker vore angelägna att\r\nfå genomförda ganska kvickt. Medan det på andra\r\npunkter kan finnas skäl att vara mer återhållsam\r\nmed de snabba slutsatserna. Utredningen skall\r\nalltså skickas ut på remiss på sedvanligt sätt. Jag\r\ntror t.o.m. att det kan vara angeläget att ha en\r\nrelativt lång remisstid, eftersom vissa förslag är\r\nmycket genomgripande.</pre><pre>Johan Lönnroth frågade vad man kan göra för att\r\nminska arbetslösheten. Det är en helt obegriplig\r\nfråga från en som rimligen måste ha deltagit i de\r\nsenaste två månadernas riksdagsarbete om den\r\nekonomiska politiken. Johan Lönnroth kan rösta\r\npå majoritetsförslagen i finansutskottets\r\nbetänkande. Det är det bästa sättet att så snabbt\r\nsom möjligt, vilket tyvärr inte är jättesnabbt, få en\r\nbättre ordning så att fler människor slipper att bli\r\narbetslösa och så att de som redan är arbetslösa har\r\nbättre chanser att få ett tryggt och stabilt jobb.</pre><pre>Johan Lönnroth frågade, vilket han har gjort ett par\r\ngånger tidigare och då fått samma svar som han nu\r\nskall få, varför vi inte föreslår en förändring i\r\ninflationsskyddet i skatteskalan eftersom vi föreslår\r\natt basbeloppsanknutna förmåner inte skall räknas\r\nupp med deprecieringspriseffekten. Det beror på\r\natt inflationsskyddet i skatteskalan är något helt\r\nannat. Inflationsskyddet i skatteskalan handlar om\r\natt bevara samma reala skattebörda. Men jag begär\r\ninte att Johan Lönnroth skall tycka att detta är bra\r\neller ens förstå det, eftersom han alltid har varit\r\nmotståndare till detta. Det är faktiskt något helt\r\nannat än att motverka kompensationskrav eller att\r\nmotverka att olika intressegrupper eller olika delar\r\nav samhället kan skydda sig från den försvagning av\r\nhela ekonomin som har skett i samband med\r\nväxelkursens förändring.</pre><pre>Anf. 40  JOHAN LÖNNROTH (v) replik:</pre><pre>Herr talman! Finansministern tycker att min fråga\r\nom hur man kan minska arbetslösheten är\r\nobegriplig. Sedan regeringen lade fram sina förslag\r\nhar det skett en del när det gäller ROT-program. På\r\ngrund av att det fanns en majoritet här i riksdagen\r\nför snabbare beslut kring ROT-program, tvangs\r\nregeringspartierna att sätta sig i överläggningar\r\nmed Socialdemokraterna. Jag förutsätter därför att\r\ndet måste finnas ytterligare områden där det är\r\nmöjligt att lägga fram fler förslag för att minska\r\narbetslösheten. Efter det att regeringen har lagt\r\nfram sina förslag har det ju kommit nya\r\nbedömningar som är ännu allvarligare än tidigare\r\nnär det gäller arbetslöshetens utveckling.</pre><pre>Jag begriper fortfarande inte resonemanget kring\r\nbrytpunkten och devalveringseffekterna. En real\r\nskattebörda skall tydligen bevaras. Men varför\r\nskall man inte bevara det reala innehållet i de\r\nbasbeloppsanknutna förmånerna?</pre><pre>Det kan inte vara något annat än en ren ideologisk\r\nfördelningspolitisk fråga för regeringen. Man anser\r\ntydligen att de som uppbär pension och övriga\r\nsådana förmåner har större förmåga att ta på sig\r\nkrisens bördor än de högavlönade som ligger över\r\nbrytpunkten i skatteskalan. Det är ingenting annat\r\nän en ren ideologisk fördelningspolitisk inställning\r\ndet handlar om. Det går inte att trolla bort med\r\nolika tekniska termer kring reala skattebördor.</pre><pre>Anf. 41  Finansminister ANNE WIBBLE\r\n(fp):</pre><pre>Herr talman! Låt mig ta ett exempel för att\r\nillustrera det som Johan Lönnroth har så svårt att\r\nförstå, nämligen betydelsen av inflationsskyddet.</pre><pre>Det finns ett icke oväsentligt antal personer som\r\nhar t.ex. ATP-pensioner och som betalar skatt för\r\ndessa. Skulle man göra den aktuella korrigeringen\r\ni både de basbeloppsanknutna förmånerna, bl.a.\r\nATP-pensionerna, och i skatteskalan, skulle vissa\r\nmänniskor belastas två gånger. Det tycker jag är ett\r\nmycket enkelt och lättbegripligt exempel på\r\nskillnaden mellan att göra denna typ av\r\ndeprecieringskorrigeringar i basbeloppsanknutna\r\nförmåner och att slå vakt om inflationsskyddets\r\nbevarande i skatteskalan.</pre><pre>Låt mig också för tydlighetens skull konstatera det\r\nsom även Johan Lönnroth självfallet är medveten\r\nom, nämligen att regeringens politik i fråga om\r\narbetslöshetsbekämpning, strukturpolitik,\r\nreformpolitik och en rad andra områden inte är en\r\nstatisk politik i den meningen att de förslag som\r\nlades fram i januari skall räcka ända till nästa\r\njanuari.</pre><pre>Det kommer särpropositioner. Det kommer en\r\nkompletteringsproposition. Det kom så sent som i\r\nmåndags en mycket omfattande proposition om\r\nmycket stora investeringar i vägar och järnvägar.\r\nDet kom veckan dessförinnnan en mycket\r\nomfattande proposition om avsevärda satsningar på\r\nforskning och högre utbildning. Båda dessa\r\nområden har i allt väsentligt tillväxtfrämjande,\r\nlångsiktiga syften och effekter. Samtidigt har de det\r\npositiva med sig att de erbjuder meningsfull\r\nverksamhet, vare sig det gäller studier eller arbete\r\nmed väg- och järnvägsinvesteringar.</pre><pre>Det ingår självfallet i regeringens planering att\r\nsuccessivt lägga fram de förslag som den allmänna\r\ninriktningen i politiken implicerar. Det som ligger\r\nnärmast till hands är naturligtvis\r\nkompletteringspropositionen, där vi gör\r\navstämning av prognoser och bedömningar inför\r\ndet budgetår som börjar den 1 juli 1993.</pre><pre>Anf. 42  BO G JENEVALL (nyd) replik:</pre><pre>Herr talman! Det finns en hel del i det\r\nfinansministern säger som jag kan instämma i med\r\nhänsyn till beslut som har fattats med bl.a. vår\r\nmedverkan. De är bra och de är långsiktiga. De\r\nkommer att få de önskade effekterna så\r\nsmåningom.</pre><pre>Men det finns ett uttryck som jag tycker är adekvat\r\ni det här sammanhanget: Medan gräset gror dör\r\nkon. Vi har en extrem situation, och vi tycker att\r\nregeringen har en för dålig beredskap för att ta itu\r\nmed de akuta problemen.</pre><pre>Det är riktigt att de långsiktiga åtgärderna kommer\r\natt leda till förbättringar. Finansministern talar om\r\nljuspunkter. De står litet bjärt i kontrast mot att\r\nbudgetunderskottet innevarande år ökar från 70 till\r\n200 miljarder, att vi har en statsskuld som beräknas\r\nöka med 260 miljarder i år och en skenande\r\narbetslöshet. Det är de aktua problemen, de som\r\nmåste lösas nu med helt andra åtgärder. Det är där\r\nvi efterlyser kraftigare tag.</pre><pre>Finansministern nämnde inte med ett ord\r\nnågonting om det jag sade i mitt anförande. Det var\r\nförmodligen ointressant. Vi kommenteras inte över\r\nhuvud taget. Skall vi ha en chans att få en\r\ndiskussion här i kammaren får vi göra det genom en\r\nreplik. Jag tycker att det är litet dåligt att inte\r\nkommentera så pass allvarliga saker som vi har\r\ndiskuterat.</pre><pre>Jag vill veta vad som kan tänkas komma i\r\nkompletteringspropositionen. Finansministern\r\nnämnde att det skulle komma uppgifter om hur\r\nvalutaupplåningen skulle gå till. Det är naturligtvis\r\nbra. Men jag skulle också vilja höra litet grand om\r\nvilka planerna är för att komma med ytterligare\r\nförslag, t.ex. med anledning av kommissionens\r\nnyligen framlagda resultat. Skall den ut på\r\nremissomgång kanske det inte hinns med. Jag\r\nskulle gärna vilja höra synpunkter på det.</pre><pre>Anf. 43  Finansminister ANNE WIBBLE\r\n(fp):</pre><pre>Herr talman! Låt mig ta remisshanteringen en gång\r\ntill. Jag tycker att det är viktigt att detta betänkande\r\nfår gå på remiss på sedvanligt sätt, så att alla de\r\nsärintressen som med viss rätt kanske känner sig\r\nutpekade i rapportens förslag och slutsatser kan få\r\nmöjlighet att komma med genmälen och inlagor\r\noch att man kan få en bred diskussion om\r\nrapportens innehåll och förslag.</pre><pre>Detta hindrar självfallet inte, och skall inte göra\r\ndet, vare sig regeringen eller någon annan från att\r\nplocka upp förslag -- man kan ta allihop om man så\r\nönskar, men jag kan se att det finns problem med\r\nen del -- och föreslå att de genomförs omedelbart,\r\nredan före remissomgången. Man kan ha en så klar\r\nbedömning att man ser att det på en rad punkter\r\nfinns förslag som bör genomföras kvickt. Då\r\nbehöver man inte vänta på att remissomgången blir\r\nfärdig.</pre><pre>Men man kan inte, i varje fall vill inte jag plocka ut\r\nx procent av utredningen och skicka den på remiss,\r\ndärför att regeringen redan har bestämt sig för att\r\nomedelbart genomföra de resterande procenten\r\noch det därför inte skulle vara någon idé att skicka\r\ndem på remiss. Man skickar hela utredningen på\r\nremiss, eftersom vi själva betonar vikten av helhet.\r\nMen jag är ganska säker på att flera av de här\r\nförslagen kommer att kunna bli föremål för\r\ndiskussion och beslut i denna kammare innan den\r\nsedvanliga remissomgången och hanteringen i\r\nanslutning till den har gåtts igenom.</pre><pre>Bo G Jenevall klagade på att jag inte\r\nkommenterade hans inlägg. Vi hade ett\r\nmeningsutbyte i januari då han framförde samma\r\nkritik. Då diskuterade vi Ny demokratis\r\nfamiljepolitik i två replikomgångar. Jag fann icke\r\noväntat att den skilde sig högst avsevärt från den\r\njag som folkpartist kan känna någon som helst\r\nsympati för.</pre><pre>Det fanns i dag i Bo Jenevalls anförande vissa saker\r\nsom jag tyckte var ganska kloka och korrekta. Men\r\nen sak som jag med stor glädje skall kommentera,\r\nmen på ett sätt som Bo Jenevall sannolikt inte gillar,\r\när det han sade om att det är dags att byta ut\r\nriksbankschefen därför att han bromsar för mycket.</pre><pre>Jag har det största förtroende för riksbankschefen,\r\noch jag tänker icke medverka till att han byts ut. Jag\r\ntycker tvärtom att det är en väsentlig punkt i den\r\nnya riksbanksutredningens förslag att\r\nriksbankschefen icke skall kunna bytas ut på sådan\r\nobefogad grund som Bo Jenevall anför.</pre><pre>Jag tycker att det är mycket intressant att notera att\r\ndebatten i fråga om snabba och mycket kraftiga\r\nräntesänkningar, som Bo Jenevall har gjort sig till\r\ntalesman för, i någon mening faktiskt har varit\r\nmindre märkbar med anledning av kommentarerna\r\noch diskussionerna i Lindbeckkommissionen. De\r\nmenar, liksom jag, att det är mycket viktigt att man\r\nfortsätter med den inriktning av penningpolitiken\r\nsom har inletts, att bereda marken för lägre räntor\r\nmen vara varsam så att man inte samtidigt riskerar\r\natt förstöra inflationsbekämpningen.</pre><pre>Anf. 44  BO G JENEVALL (nyd) replik:</pre><pre>Herr talman! Jag har naturligtvis ingen annan\r\nuppfattning än att kommissionens rapport skall\r\nremissbehandlas. Det är en självklarhet. Det ser\r\njag fram emot, liksom den debatt som skall komma.\r\nJag hoppas bara att det inte kommer att innebära\r\natt man försenar att lägga fram förslag till viktiga\r\nändringar som skall kunna beslutas och träda i kraft\r\nnästa budgetår. Sedan går vi in i sommarvila igen\r\noch kommer in i en period med låg politisk aktivitet\r\ndå ingenting kan åtgärdas.</pre><pre>Jag hävdar fortfarande att vi har förfärligt många\r\nakuta problem och att de besparingar som\r\nregeringen och indirekt även Socialdemokraterna\r\nhar föreslagit är otillräckliga. Vi efterlyser vissa\r\nstimulansåtgärder. Det måste tas kraftigare tag. Jag\r\nkan inte förstå varför inte vanliga sunda människor\r\nens kan sätta sig ner och diskutera saker och ting.\r\nMan gör absolut ingenting.</pre><pre>Finansministern sade, och hon har sagt det i\r\ntidigare debatter med mig, med all rätt att det skall\r\nskötas av utskotten och inom utskottens ram. Ja\r\nvisst, det är den tågordning som det skall vara, och\r\ndet respekterar jag. Men när det inte leder till\r\nnågonting, när det inte ens blir några diskussioner\r\noch när man t.o.m. hävdar att det inte är möjligt att\r\nfatta övergripande beslut, vad leder det hela till då?\r\nDå hamnar man mellan stolarna och utnyttjar,\r\ntycker jag, systemet till att inte göra någonting.</pre><pre>Finansministern citerade förut i sitt anförande\r\nnågra rader som förre finansminister Feldt hade\r\nskrivit och talade om efterklokhet. Jag undrar när\r\nvi skall få se finansminister Wibbles efterklokhet.</pre><pre>Anf. 45  Finansminister ANNE WIBBLE\r\n(fp):</pre><pre>Herr talman! Den diskussion som Bo Jenevall nu\r\nför om hur riksdagsarbetet inom finansutskottet\r\nskall gå till tycker jag med fördel bör föras inom\r\nfinansutskottet. En positiv tolkning av det som\r\nJenevall tar upp skulle vara att han stödjer\r\ninriktningen på en mer samordnande och stärkt roll\r\nför finansutskottet. Det är bra att få det klarlagt,\r\nför det tror jag skulle bidra till det andra som var\r\npositivt i det som sades, nämligen att det är\r\nangeläget att inte försena viktiga beslut. Jag hoppas\r\natt detta också återspeglas i dagens behandling av\r\nantalet viktiga ekonomiska frågor.</pre><pre>Jag kan försäkra Bo Jenevall att regeringen är\r\nmycket angelägen om att inte försena viktiga\r\nbeslut. I själva verket tror jag att en av de saker som\r\njag skulle kunna ha anledning att mycket starkt\r\nbetona när jag så småningom ser tillbaka på vad\r\nsom åstadkoms under denna första mandatperiod\r\när hur kolossalt många, stora och viktiga saker som\r\nregeringen har föreslagit och som riksdagen har\r\nbeslutat om och genomfört.</pre><pre>Jag säger inte detta för att glädja er som har fattat\r\nbesluten eller att glädja mig själv som har varit med\r\noch förberett desamma, utan därför att det är en\r\nmarkering av att det politiska systemet inte är helt\r\ngalet. Det finns många brister, men det finns ändå\r\nbetydande politiska krafter som inser att här måste\r\nkrafttag tas, därför att de ekonomiska problemen\r\när så stora. Klarar vi inte att se till att inte försena\r\nviktiga beslut, då är vi själva deltagare i en aktivitet\r\nsom inte leder till någon lösning utan snarare\r\nförvärrar de problem som till syvende och sist går\r\nut över enskilda människor som inte har jobb och\r\nsom inte klarar sin försörjning.</pre><pre>Regeringen är mycket angelägen om att inte\r\nförsena viktiga beslut utan vara mycket klar och\r\ntydlig och kommer så att förbli.</pre><pre>Förste vice talmannen anmälde att Bo G Jenevall\r\nanhållit att till protokollet få antecknat att han ine\r\nägde rätt till ytterligare replik.</pre><pre>Anf. 46  ALLAN LARSSON (s):</pre><pre>Herr talman! När vi senast hade ekonomisk debatt\r\nhär i riksdagen sade jag att jag ville pröva\r\nförutsättningarna att få till stånd en bred\r\nuppgörelse om en ny ekonomisk politik -- för\r\narbete, rättvisa och sunda statsfinanser.</pre><pre>Då, för en månad sedan, avvisade de borgerliga\r\nvåra förslag till en sådan politik. Då svingade sig\r\nfinansministern upp på den skapande statskonstens\r\nnivå och anklagade oss för ''lurendrejeri'' och\r\n''bluffstopp''.</pre><pre>Då var ni tillbaka på ''den enda vägen'' igen.</pre><pre>Men denna stöddighet kunde inte dölja det faktum\r\natt förtroendet har undergrävts för regeringens\r\nförmåga att hejda arbetslösheten och föra Sverige\r\nut ur den ekonomiska krisen.</pre><pre>Läget är nu t.o.m. allvarligare än det var i höstas\r\nunder perioden före krisuppgörelserna. Det\r\ninternationella förtroende som skapades genom\r\nkrisuppgörelserna i höstas har spelats bort.\r\nRegeringens oförmåga att få i gång tillväxten och få\r\nner arbetslösheten har starkt bidragit till den\r\ninternationella misstron mot den svenska\r\nekonomin. Det är i ljuset av denna förtroendekris\r\nsom den svenska kronans utveckling och de höga\r\nräntorna skall ses.</pre><pre>Också klimatet för samarbete mellan regeringen\r\noch oppositionen har allvarligt försämrats. Det är\r\nde moderata statsråden Per Westerberg, Bo\r\nLundgren, Per Unckel och Anders Björck som har\r\nskapat en djup misstänksamhet mot den borgerliga\r\nregeringen.</pre><pre>Men det yttersta ansvaret vilar på statsminister Carl\r\nBildt för en lång serie brott mot de\r\növerenskommelser som träffades i höstas. Vem\r\nvågar träffa några överenskommelser med en\r\nstatsminister och en regering, som visat sig vara så\r\nopålitliga? ramför allt vilar ansvaret tungt på\r\nCarl Bildt för den politik som fört Sverige in i en\r\ndjup depression, den allvarligaste krisen sedan 30-\r\ntalet, en politik som drabbar unga och gamla,\r\narbetare och tjänstemän, män och kvinnor,\r\nmänniskor i glesbygd och i storstad.</pre><pre>Jag vill uppmana alla att noga begrunda vad\r\nLindbeckkommissionen säger på den avgörande\r\npunkten om den svenska ekonomin. Så här säger\r\nden: Det är risken för en ytterligare stor ökning av\r\narbetslösheten som i dag är det allvarligaste\r\nproblemet i Sverige. Det beror inte bara på att\r\ndagens höga arbetslöshet är ett ytterst allvarligt\r\nekonomiskt och socialt problem. Det beror också\r\npå riskerna för att vi fastnar i hög\r\nlångtidsarbetslöshet med alla de samhällsproblem\r\nsom hänger samman med detta.</pre><pre>Detta är det viktigaste beskedet i\r\nLindbeckkommissionens rapport. Det är av allra\r\nstörsta vikt för den politiska debatten att detta nu\r\nsägs utan omsvep från ekonomerna.</pre><pre>Det är arbetslösheten som är huvudfrågan. Det är\r\nden som slår så hårt mot enskilda människor och\r\nrycker undan grunden för tillvaron. Det är den som\r\nunderminerar statsfinanserna och skapar de stora\r\nunderskotten och därmed de höga räntorna.</pre><pre>Vad beror den väldiga arbetslösheten på?</pre><pre>Också på den punkten är Lindbeck befriande\r\ntydlig: det är i dag den inhemska\r\nefterfrågesituationen som är hotet. Det är\r\nnödvändigt att få i gång investeringar, att omvandla\r\nden privata sektorns väldiga finansiella sparande,\r\n170 miljarder, till reala investeringar. Det är\r\nnödvändigt för att undvika en katastrofal\r\nutveckling liknande den i Finland.</pre><pre>Det är budskapet, klart och entydigt, från\r\nLindbeck. Är det någon som kan uppfatta detta\r\nsom uttryck för stöd för regeringens ekonomiska\r\npolitik? Förstår inte finansministern vilken\r\nnedgörande kritik som detta är av regeringens\r\npolitik?</pre><pre>Det behövs en ny ekonomisk politik för arbete,\r\ntillväxt och sunda statsfinanser. Det är här i\r\nriskdagen som vi nu kan fatta de strategiska\r\nbesluten om att få i gång Sveriges ekonomi och om\r\natt driva kampen mot arbetslösheten med mycket\r\nstörre styrka. Vad som behövs är nya mål för\r\npolitiken, en ny strategi och nya initiativ. Jag skall\r\nvisa hur en sådan politik kan läggas upp.</pre><pre>För det första: Det är nödvändigt att sätta kampen\r\nmot arbetslösheten i centrum för den ekonomiska\r\npolitiken. Vi måste ha ambitionen att få ned\r\narbetslösheten mot 3 %, och för att få detta att\r\nlyckas måste vi få upp tillväxten till över 3 % per\r\når. Samtidigt måste vi hävda en prisstabilitet på god\r\neuropeisk nivå. Det är ett ambitiöst mål som ställer\r\nstora krav på en aktiv ekonomisk politik och på en\r\nbred uppslutning i hela samhället.</pre><pre>För det andra: Det behövs en ny strategi med en\r\nkraftfull stimulans för investeringar och produktion\r\nunder 1993--1994 när den allmänna efterfrågan är\r\nsvag, och det behövs ett uthålligt program för att\r\nanpassa de offentliga utgifterna till inkomsterna\r\nunder hela 1990-talet. För den uppläggningen får vi\r\nstöd av Lindbeckkommissionen.</pre><pre>För det tredje: Det behövs omfattande åtgärder\r\növer ett brett fält. Det är bra att de borgerliga\r\npartierna till slut gick med på att sätta in åtgärder\r\nför att få i gång reparationer, ombyggnader och\r\nunderhåll av bostäder och offentliga lokaler. Det är\r\nnu dessa åtgärder behöver genomföras, inte under\r\nsenare delen av 1990-talet när näringslivets\r\ninvesteringar skall ta fart igen. Men det räcker inte.\r\nDet behövs ännu mer av konkreta insatser. Vi vill\r\ntidigarelägga angelägna och redan inplanerade\r\ninvesteringar i vägar, järnvägar och broar. Det är\r\nnu dessa investeringar skall genomföras, så att vi\r\nhar ett konkurrenskraftigt transportnät för resten\r\nav 1990-talet. Vi behöver inte vänta på en\r\nlångdragen behandling av den proposition som\r\nredan har dragits i regeringens långbänk. Vi kan\r\nfatta beslut om detta redan denna vecka. Våra\r\nförslag finns i utskottet, om bara den politiska\r\nviljan finns.</pre><pre>Vi vill lyfta utbildningsnivån och kompetensen i\r\narbetslivet genom ett brett och långsiktigt program\r\nför yrkesutbildning och högre utbildning. Vi vill få\r\nfram 85 000 nya utbildningsplatser redan under det\r\nkommande läsåret. Det är nu denna utbildning\r\nskall genomföras, så att vi står väl rustade inför den\r\ninternationella konkurrensen under 1990-talet. Det\r\när nu beskeden måste ges om skolans folk skall ha\r\nrimliga förutsättningar att genomföra våra beslut\r\noch få kvalitet i utbildningen.</pre><pre>Vi vill åstadkomma en snabb teknisk förnyelse\r\ngenom ett kraftfullt program för att överföra ny\r\nteknologi till Sverige och åstadkomma en bred\r\nspridning av nya idéer, särskilt till de mindre och\r\nmedelstora företagen. Det är nu dessa idéer behövs,\r\nnär vi skall stärka den industriella och\r\nkommersiella basen.</pre><pre>Vi vill få till stånd en mera aktiv\r\narbetsmarknadspolitik med en annan avvägning\r\nmellan kontantstöd och produktivt arbete än den\r\nsom nu gäller för den här regeringen. Men det är\r\nockså nödvändigt att släppa efter på den\r\nåstramning som nu sker genom att både\r\nbensinskatten och momsen höjdes, samtidigt med\r\natt en rad andra åtstramande åtgärder\r\ngenomfördes. Det var ett allvarligt missgrepp av\r\nCarl Bildt att inte lyssna på oss under höstens\r\ndiskussion.</pre><pre>Lindbeckkommissionen diskuterar nu olika vägar\r\nför att komma till rätta med hotet från den svaga\r\ninhemska efterfrågan. Det som skulle vara tekniskt\r\nenklast att genomföra vore en tillfällig sänkning av\r\nbensinskatten. Ett annat alternativ är att ta tillbaka\r\nden ''interna devalvering'' som genomfördes i\r\nhöstas, på det sätt som diskuteras i Lindbecks\r\nbetänkande.</pre><pre>Vi vill starkt markera att vi anser att det nuvarande\r\nläget för produktion och sysselsättning är så\r\nalarmerande att det måste vidtas snabba och\r\nresoluta åtgärder. Vi vill samtidigt markera att vi är\r\nöppna för en konstruktiv diskussion kring lämpliga\r\nåtgärder för att avvärja hotet mot efterfrågan, dvs.\r\nhotet mot företagens avsättningsmöjligheter.</pre><pre>Herr talman! Jag har ägnat många år åt\r\narbetsmarknadspolitik. Jag har engagerat mig för\r\narbetslinjen. Jag anser att den är både ekonomiskt\r\nrationell och socialt rättfärdig. Men jag blir\r\nupprörd när jag hör hur de borgerliga med\r\nmoderaterna i spetsen missbrukar begreppet\r\n''arbetslinjen''.</pre><pre>Ni vill försämra de ekonomiska villkoren för de\r\narbetslösa. Detta kallar ni för arbetslinjen. Ni vet\r\ninte vad ni talar om. Ni kommer med er politik att\r\ngöra många människor beroende av socialhjälp. Ni\r\nkommer att få en fortsatt mycket kraftig ökning av\r\nkostnaderna för förtidspensionering.</pre><pre>Det finns ett alternativ till detta. Det är att bryta\r\narbetslösheten genom att ge den enskilde en\r\nstarkare rätt till utbildning eller tillfälligt arbete.\r\nDet är så arbetslinjen bör fungera.</pre><pre>Läs vad som står i Lindbeckrapporten: Den\r\nallmänna metoden -- för att bekämpa\r\narbetslösheten -- är att i största möjliga\r\nutsträckning betala medborgarna för att arbeta i\r\nstället för att betala dem för att inte arbeta.</pre><pre>Vem är Anne Wibble? Är hon Spara eller är hon\r\nSlösa?</pre><pre>Finansministern talar ofta och gärna om att spara.\r\nMen den politik som regeringen bedriver innebär\r\ninte något sparande. Den innebär motsatsen. Den\r\ninnebär ett slöseri med nationens viktigaste\r\ntillgång, människors vilja och förmåga att arbeta\r\noch skapa resurser.</pre><pre>Vi ser resultatet av denna politik i form av\r\nsjunkande produktion, utslagna företag och\r\narbetsplatser och mer än 300 000 arbetslösa. Vi ser\r\ndet i form av en dramatisk försämring av\r\nstatsfinanserna.</pre><pre>Aldrig någonsin i Sveriges ekonomiska historia har\r\nstatsutgifterna ökat så kraftigt som de ökar just\r\ndetta år. På ett enda år ökar utgifterna med långt\r\növer 100 miljarder kronor. Det är mer än dubbelt\r\nså mycket som under något år på 80-talet. Trots\r\nsparpaketen ökar statsutgifterna dramatiskt, och\r\nfinansministern tvingas att upprepade gånger\r\nrevidera sina prognoser.</pre><pre>Underskottet i statsbudgeten är ett gigantiskt\r\nproblem från fördelningssynpunkt. Det lämnar en\r\ntung räntebörda åt alla framtida generationer. Men\r\ndet är viktigt att göra klart att underskottet framför\r\nallt är ett symtom på att den ekonomiska politiken\r\nhar misslyckats med sin främsta uppgift, att skapa\r\ntillväxt och nya arbetstillfällen i näringslivet.</pre><pre>Tro inte att det finns någon lösning på underskottet\r\ni statsfinanserna om man inte lägger om politiken\r\noch gör tillväxten till det övergripande målet och\r\nkampen mot arbetslösheten till den främsta\r\nuppgiften.</pre><pre>Vi socialdemokrater ser med största allvar på\r\ntillståndet i statsfinanserna. Vi minns hur det var\r\nförra gången Sverige hade en borgerlig regering. Vi\r\nvet hur tungt det var att vända underskottet i de\r\noffentliga finanserna till överskott. Vi ser vilken\r\nväldig arbetsuppgift som väntar oss, den dagen som\r\nregeringen Bildt har gjort sitt. Vi tror inte att Carl\r\nBildt tar underskotten med sig. Det blir en uppgift\r\nför nästa regering att lösa.</pre><pre>För den svåra uppgiften har vi hög beredskap. Det\r\nbehövs en långsiktig plan för att stärka\r\nstatsfinanserna. Det behövs åtgärder som får i gång\r\ntillväxten och ökar statsinkomsterna. Men det\r\nbehövs också direkta inkomstförstärkande\r\nåtgärder.</pre><pre>Det går inte att ensidigt lägga bördorna på dem som\r\när sjuka, arbetslösa eller handikappade. Det är\r\nnödvändigt att vi som är friska och starka och som\r\nhar arbete och inkomster gör vår insats. Det gäller\r\nalldeles särskilt oss som har goda inkomster. Det är\r\norimligt att försämra villkoren för dem som är\r\narbetslösa, men kräva att de bäst avlönade skall få\r\n''fribrev'' när det gäller krisens bördor.</pre><pre>Det är samtidigt nödvändigt att fasa in de\r\nkommande budgetförstärkningarna på ett sätt som\r\när linje med tillväxtpolitiken.</pre><pre>Jag vill till sist ta upp en fråga som direkt hänger\r\nsamman med möjligheterna att åstadkomma ett\r\nkonstruktivt samarbete i svensk politik. Det gäller\r\nsynen på löntagarnas rättigheter.</pre><pre>I uppgörelsen mellan regeringen och oss\r\nsocialdemokrater slogs fast att förändringar i\r\narbetsrätten skall ske i samförstånd. Nu riktas det\r\nattacker mot arbetsrätten. Nu driver SAF sin\r\nkampanj. Och nu har Lindbeck gett sig in på\r\nsamma orimliga väg.</pre><pre>Att slå sönder löntagarnas rättigheter och\r\nanställningsskydd vore en krigsförklaring både mot\r\noss socialdemokrater och mot löntagarna och deras\r\norganisationer.</pre><pre>Det är ytterst ansvarslöst att nu utnyttja den höga\r\narbetslösheten för att tvinga fram en ensamrätt för\r\narbetsgivarna i anställningsfrågor. Att riva upp\r\ngrundvalarna för arbetsrätten är ett hot mot just de\r\nmänniskor som representerar en lång erfarenhet\r\noch som lojalt ställt upp för företagen under många\r\når. En sådan politik riskerar att splittra nationen,\r\njust när nationen behöver samling och\r\ngemensamma tag.</pre><pre>Det är inte mer splittring och konfrontation som\r\nSverige behöver. Det behövs mer av samarbete,\r\nmer av gemensamma tag.</pre><pre>Herr talman! För ett halvår sedan tvingades\r\nregeringen att ge upp den enda vägen. Nationen\r\nstod inför sådana prövningar att socialdemokratins\r\nmedverkan var nödvändig. Endast på så sätt kunde\r\nen bred majoritet skapas för att bemästra den akuta\r\nkrisen och förhindra ett sammanbrott i\r\nbetalningssystemet.</pre><pre>Under de senaste månaderna har regeringen\r\nförsuttit tillfället att genom en bred politisk\r\nsamverkan fullfölja kampen mot krisen. Därför har\r\nkrisen förvärrats. Dagens debatt har bekräftat att\r\nnågon majoritet inte finns i riksdagen för\r\nregeringens ekonomiska politik. Partierna i\r\nriksdagen har nu ansvaret att skapa en majoritet för\r\nen ekonomisk politik som hejdar arbetslösheten,\r\nökar tillväxten och bringar reda i statens finanser.</pre><pre>För att än en gång få pröva om förutsättningar finns\r\nför att skapa majoritet för en sådan ekonomisk\r\npolitik hemställer jag att finansutskottets\r\nbetänkande återremitteras till utskottet för vidare\r\nbehandling.</pre><pre>Anf. 47  DAN ERIKSSON i Stockholm\r\n(nyd):</pre><pre>Herr talman! Ibland blir man litet trött i det här\r\njobbet. Det som är jobbigast är när något annat än\r\nbästa möjliga lösning beslutas i riksdagen. Så är det\r\nfaktiskt med ROT-satsningen. Den är inte bästa\r\nmöjliga lösning varken för regeringen eller\r\noppositionen och definitivt inte för oss\r\nnydemokrater.</pre><pre>Ingvar Carlsson sade i går kväll i Aktuellt: När det\r\ngäller ROT-programmet, där fick vi släpa fram\r\nregeringen till ett beslut. Socialdemokraterna och\r\nIngvar Carlsson vet att det hade gått att få till stånd\r\nen för Socialdemokraterna mycket bättre ROT-\r\nuppgörelse utan någon särskild möda. Den var klar\r\ninnan regeringen hade visat att man över huvud\r\ntaget var intresserad av en uppgörelse med\r\nSocialdemokraterna. Ny demokrati hade\r\ndiskuterat med Socialdemokraterna och\r\npreliminärt kommit överens om en uppgörelse\r\nunder förutsättning att denna kunde sanktioneras i\r\nde båda partierna. Detta förankrades sedan hos\r\noss, men hos Socialdemokraterna blev det stopp.\r\nVarför blev det så? Jag har funderat rätt mycket på\r\ndet.</pre><pre>Nu har vi ett ROT-program som vi trots allt stöder\r\ndärför att det är bättre än ingenting. Tyvärr har det\r\nkaraktären av ett utslängt plockepinn som nu bl.a.\r\nbostadsutskottet har att reda ut. Detta är litet\r\ntråkigt, tycker jag, därför att vi nydemokrater\r\nlämnade till socialdemokraterna över det första\r\nskriftliga förslag som var förankrat i vårt parti redan\r\ni november. Det är märkligt att socialdemokraterna\r\nfann sig i ett så hafsigt förslag. När jag såg det var\r\nmin första tanke: Är det ens genomläst? Att\r\nregeringen bara ville få ner något på papperet är\r\ninte så konstigt, därför att den har inte visat något\r\nintresse förrän några dagar innan uppgörelse skulle\r\nträffas i finansutskottet. Mot bakgrund av detta\r\nhändelseförlopp är det märkligt hur Per-Ola\r\nEriksson kan slå sig för bröstet så att han nästan\r\nspricker. Detta är ingen uppgörelse som kommer\r\natt gå till historien, och sättet som den skedde på är\r\nheller inte särskilt hedervärt.</pre><pre>Hur kunde då socialdemokraterna gå med på en så\r\nmedioker uppgörelse när en mycket bättre fanns i\r\nsikte? För mig är detta ofattbart. Det är ett svek\r\nmot dem som har valt oss att inte försöka få fram\r\nbästa möjliga uppgörelse. Det är ett svek mot\r\narbetslösa byggnadsarbetare och andra som står\r\nutan arbete.</pre><pre>De frågor jag ställer till socialdemokraterna -- och\r\nvarför inte till Allan Larsson -- är för det första: Hur\r\nkunde ni socialdemokrater gå med på en så dålig\r\nuppgörelse när en bättre fanns i sikte? Hur känns\r\ndet? För det andra: Varför ville ni inte göra en\r\nbättre uppgörelse med Ny demokrati?</pre><pre>Om ni inte ens vill göra för er mycket bra\r\nuppgörelser med oss, vore det bra att få detta\r\nklarlagt så att vi slipper ödsla krut på döda hökar i\r\nfortsättningen.</pre><pre>När jag kom till riksdagen trodde jag att politiker i\r\nalla fall var skickliga på att förhandla och att göra\r\nupp i kulisserna och att de var proffs på det politiska\r\nspelet. Tyvärr var detta fel. Det visade sig vara ännu\r\nmer trögt än vad jag någonsin kunde ana, och viljan\r\natt göra upp visade sig vara betydligt mindre än vad\r\njag någonsin kunde föreställa mig. Flexibiliteten\r\nvar långt ifrån det jag trodde. Detta är litet trist,\r\ntycker jag.</pre><pre>(Applåder)</pre><pre>Anf. 48  BENGT WITTBOM (m):</pre><pre>Herr talman! Allan Larsson framträder i den här\r\ndebatten på ungefär samma sätt som\r\nsocialdemokraterna nu under en tid har valt att\r\ngöra. Man talar i vida ordalag om behovet av\r\nsamförstånd, om behovet av sanering av Sveriges\r\nekonomi, om behovet av att upprätthålla\r\narbetslinjen i arbetsmarknadspolitiken och om\r\nbehovet av att upprätthålla rättigheter för olika\r\nintressegrupper samt över huvud taget om behovet\r\nav att ta ansvar för den ekonomiska politiken och\r\nför Sveriges väg ut ur krisen.</pre><pre>Det märkliga, herr talman, är att det vida talet i så\r\nliten utsträckning bygger på konkreta förslag från\r\nSocialdemokraterna. Vad gäller exempelvis Allan\r\nLarssons uttryck att det behövs ett uthålligt\r\nprogram för att anpassa utgifterna till inkomsterna,\r\nskulle det ha trovärdighet i den situationen att\r\nSocialdemokraterna hade lagt fram ett sådant\r\nförslag, men något sådant finns inte.</pre><pre>Vad gäller Lindbeckkommissionens rapport, som\r\nAllan Larsson också lutar sig mot, skulle Allan\r\nLarssons uttryck här i talarstolen få trovärdighet\r\nunder förutsättning att Allan Larsson inte bara\r\nställde upp bakom kommissionens resonemang,\r\nutan också tog ställning till kommissionens faktiska\r\nförslag.</pre><pre>Herr talman! För en gångs skull har genom\r\nLindbeckkommissionens rapport ett strategiskt\r\ndokument lagts fram som redovisar bakgrund och\r\nförutsättningar för Sveriges väg ur krisen. Den\r\ninnehåller också ett stort antal direkt konkreta\r\nförslag.</pre><pre>Lars Tobisson tog fasta på detta, herr talman, och\r\nkonstaterade här i talarstolen att han utan några\r\nstörre bekymmer kan ställa sig bakom 108 av de 113\r\npunkterna. Eftersom Allan Larsson nu tydligen har\r\nlämnat kammaren har jag inte möjlighet att fråga\r\nhonom, men jag får fråga de socialdemokratiska\r\nföreträdarna hur många punkter av de 113 som\r\nsocialdemokraterna är beredda att ställa sig\r\nbakom. Säg att det är 95, 80, 108 eller vad det nu\r\nkan vara, så är ju ändå en sådan deklaration av var\r\nman står i förhållande till Lindbeckrapporten ändå\r\nett sätt att öppna vägen för att diskutera vad ett\r\neventuellt samförstånd skall grundas på. Så länge\r\nman inte är beredd att fullfölja sina uttalanden om\r\nsamförstånd så länge finns det, herr talman, tyvärr\r\nmycket små förutsättningar att föra konkreta\r\nresonemang om ett program i samförstånd för att\r\nlångsiktigt föra Sverige ur krisen.</pre><pre>I övrigt, herr talman, vill jag säga några ord om\r\nföretagsamhetens roll när det gäller att föra Sverige\r\nur krisen. Det finns i Sverige i dag egentligen bara\r\nen grupp människor som bär ett väsentligen större\r\nansvar och som har ett väsentligen större tryck på\r\nsig för att få i gång tillväxten och för att hjälpa till\r\natt skapa arbete, för att få i gång investeringarna\r\noch för att få i gång långsiktiga satsningar på ett\r\nväxande Sverige, och det är de inom\r\nföretagsamheten.</pre><pre></pre><pre>Herr talman! Detta måste bygga på den\r\ngrundläggande förutsättningen att\r\nföretagsamheten vågar satsa långsiktigt. Den nu\r\nsittande regeringen och majoriteten i riksdagen har\r\nsedan det senaste valet genomfört ett antal\r\nförändringar som långsiktigt förbättrar dessa\r\nmöjligheter och som öppnar vägar för\r\nföretagsamheten att göra satsningar. Ett problem är\r\natt lågkonjunkturen, strukturkrisen, finanskrisen\r\noch mycket annat gör detta svårt just nu, men ändå\r\nkan vi se att det börjar hända saker i den\r\nekonomiska utvecklingen.</pre><pre>Herr talman! Jag vill helt kort ställa en fråga till\r\nSocialdemokraterna: Hur kan ni tro att\r\nsmåföretagare, som nu har sett förändringar som\r\ngör att de kan börja tro på framtiden, skulle våga\r\nsatsa när de möter risken att i nästa val få en\r\nregering som leds av socialdemokrater vilka\r\nfaktiskt är beredda -- det har man visat i sitt\r\nagerande i riksdagen -- att på snart sagt varje punkt\r\ngå emot de förändringar inom\r\nbeskattningsområdet, regleringsområdet,\r\narbetsrättsområdet och kapitalförsörjningsområdet\r\nsom en riksdagsmajoritet har genomfört?\r\nFöretagares satsningar, herr talman, är alltid\r\nlångsiktiga, och de kräver långsiktig säkerhet.</pre><pre>Jag skulle vilja uppmana socialdemokratin, herr\r\ntalman, att bidra till att garantera den långsiktighet\r\nsom man har lagt grunden till i riksdagsbeslut sedan\r\ndet senaste valet. Jag tror att det är en mycket viktig\r\nfaktor för att vi i en svår situation skall få en\r\nföretagsamhet som kan bära upp mycket av\r\nutvecklingen och som vågar satsa på framtiden.</pre><pre>Anf. 49  HANS GUSTAFSSON (s) replik:</pre><pre>Herr talman! Jag begärde ordet för att svara på en\r\nfråga som Bengt Wittbom ställde direkt till mig,\r\nnämligen hur socialdemokratin skulle förfara och\r\nhur småföretagarna i detta sammanhang skulle\r\nuppleva risken för ett regeringsskifte. Wittbom\r\nmenade att de kunde löpa risken att drabbas av\r\nhögre skatter, t.ex. höjd förmögenhetsskatt.</pre><pre>Jag kan säga till Bengt Wittbom efter alla mina\r\nkontakter med småföretagare, inte minst på min\r\nhemort, att det viktigaste för dem i framtiden inte\r\när om de har en eller annan procent lägre skatt utan\r\natt de har något att göra. Det är orderingången som\r\när avgörande för småföretagarnas framtid och\r\nsituation. De vet att en socialdemokratisk regering\r\nsatsar på jobb, sysselsättning och vitalitet i\r\nekonomin, inte på besparingar och\r\nskattesänkningar. Det är det bästa som vi kan göra\r\nför småföretagarna.</pre><pre>Anf. 50  BENGT WITTBOM (m) replik:</pre><pre>Herr talman! Jag förstår att Hans Gustafsson får\r\nrycka in för Allan Larsson, som just nu inte har tid\r\natt följa kammardebatten. Han ger för närvarande\r\nen TV-intervju utanför denna sal, vilket jag tycker\r\när synd.</pre><pre>Vad sedan gäller småföretagarna och företagarna i\r\növrigt är det en självklarhet i en situation som är så\r\nbesvärlig som den som råder i Sverige i dag, Hans\r\nGustafsson, att de ställer krav och vill ha en\r\nförbättrad situation. Också jag träffar många\r\nsmåföretagare. Jag håller just nu på att utreda\r\nutvecklingsfondernas framtid, och i den rollen har\r\njag träffat många småföretagare under de senaste\r\nmånaderna.</pre><pre>Jag brukar ställa följande fråga till dem när de talar\r\nom sin svåra situation, om bristen på riskvilligt\r\nkapital och andra grundläggande problem för\r\nföretagsamheten: Om ni under de senaste två\r\ndecennierna hade verkat i en skattemiljö som hade\r\ngjort det möjligt för er att bygga upp\r\nföretagsförmögenheten, soliditeten och det egna\r\nkapitalet till rimliga nivåer, på vilket sätt skulle det\r\ni dag ha påverkat era förutsättningar att driva era\r\nföretag vidare på rimliga villkor?</pre><pre>Svaret på de här frågorna är: Då hade vi stått\r\nmycket starkare inför dagens problem, framför allt\r\nde finansieringsproblem som vi har. Det hade varit\r\nmycket bättre.</pre><pre>Grunden för en sådan utveckling för dem är nu lagd\r\nmed politik som riksdagen har fattat beslut om. På\r\nlitet sikt kan de komma in i en sådan situation. Och\r\ndet är den situationen som de skall vara i, Hans\r\nGustafsson. De skall inte tvingas in i den gamla\r\nsituationen, där de inte tilläts tjäna pengar och\r\nkonsolidera sig. Genom den politik som ni bedrev\r\nkunde de inte i tillräcklig utsträckning bli\r\ntillväxtföretag. De fick mer spela rollen som\r\nlevebrödsföretag för företagsägarna och de\r\nanställda och som skatteobjekt för en regering vars\r\nstörsta intresse för småföretagsamheten under flera\r\ndecennier var att se dem som skatteobjekt och inte\r\nsom tillväxtobjekt.</pre><pre>Anf. 51  HANS GUSTAFSSON (s) replik:</pre><pre>Herr talman! Jag tror att Bengt Wittbom får precis\r\ndet svar som han angav här. Man brukar få svar\r\nefter hur man frågar. Om man frågar en\r\nsmåföretagare: Om du hade precis lika mycket att\r\ngöra men mindre skatter, vore det bättre för dig?\r\nskulle han ju vara galen om han inte svarade ja. Det\r\när ju det som det handlar om.</pre><pre>Men om Bengt Wittbom till honom ställer frågan\r\nhuruvida det vore att föredra att ha sysselsättning,\r\naktivitet och orderingång i sitt företag, men betala\r\nnågot högre skatt, eller att ha lägre skatt men\r\npassivitet och arbetslöshet, kanske svaret blev ett\r\nannat.</pre><pre>Det som Bengt Wittbom redovisade här gör mig\r\nlitet orolig för den utredning som han arbetar med\r\ni detta sammanhang. Det är inte så att\r\nsmåföretagarna klås i vårt land. Det bästa som hänt\r\nför småföretagarna var tvärtom att vi kom överens i\r\nskattereformen om att sänka företagsbeskattningen\r\ntill 30 %. Det har medfört att småföretagarna inte\r\nbehöver fiffla med att bygga upp lager och skaffa sig\r\navskrivningsobjekt till boksluten utan kan planera\r\nsin verksamhet på ett helt annat sätt.</pre><pre>Vidare sade Bengt Wittbom att jag ryckte in för\r\nAllan Larsson. Det var faktiskt så att Bengt\r\nWittbom höll ett anförande, på vilket jag enligt\r\ndebattreglerna har rätt att begära replik, och det\r\nvar det som jag gjorde, inte för någon annan utan\r\nför mig själv.</pre><pre>Jag tycker inte heller att Bengt Wittbom skall vara\r\nförsmädlig därför att Allan Larsson inte sitter här\r\nnu. Jag har konstaterat att finansministern inte\r\nhade tid att lyssna på Allan Larsson och inte heller\r\npå Bengt Wittbom. Jag tycker att det bör ge\r\nanledning till mer av kommentarer än det som\r\nBengt Wittbom nämnde.</pre><pre>Anf. 52  BENGT WITTBOM (m) replik:</pre><pre>Herr talman! Jag diskuterar mycket gärna med\r\nHans Gustafsson. Jag trodde bara när jag såg på\r\ntalarlistan inför dagens debatt att det skulle bli två\r\nutskottsomgångar. Om också Allan Larsson hade\r\nmenat att så var fallet, borde han ha funnits i\r\nkammaren under den andra utskottsomgången, där\r\nhan faktiskt är uppsatt i denna debatt. Men låt oss\r\ninte orda mer om det.</pre><pre>Vad gäller småföretagens och den övriga\r\nföretagsamhetens utveckling är det ju, Hans\r\nGustafsson, de facto så att om inte långsiktiga\r\nförutsättningar ges för företagen att utvecklas, att\r\nta risker och att bygga upp sin verksamhet på\r\nrimliga kommersiella grunder, kommer vi inte\r\nheller att få det för samhällsekonomin sunda\r\nagerandet från vår företagsamhet. Det är precis det\r\nproblemet som vi står inför, samtidigt som vi har en\r\nmängd andra grundläggande problem, i form av en\r\ndjup lågkonjunktur, behov av att restaurera landet,\r\nbankkris och annat.</pre><pre>Detta problem är uppenbart. Vårt näringslivs\r\nstruktur, Hans Gustafsson, ser delvis ganska\r\nhygglig ut, men är också präglad av en lång tid av\r\nfelaktiga och dåliga förutsättningar. Vi har ett\r\nhyggligt antal stora internationaliserade\r\nexportföretag, som är mycket duktiga och som har\r\nbetytt mycket. Vi har ett rätt hyggligt antal små\r\nföretag, men deras antal behöver ökas.</pre><pre>Men vad vi saknar är mellanskiktet av medelstora\r\nföretag. Vi saknar också i botten tillräckligt antal\r\nsmå tillväxtföretag som kan bli medelstora företag.\r\nDet här är, Hans Gustafsson, ett problem för oss i\r\ndag, och det är framför allt ett bevis för att under\r\ndecennier har förutsättningarna för växande\r\nsmåföretag och för livskraftiga satsande medelstora\r\nföretag varit för dåliga.</pre><pre>De förutsättningarna har vi nu ändrat på, och det är\r\nen långsiktig förändring som betyder mycket för\r\nden framtida utvecklingen i Sverige. Det var, herr\r\ntalman, utifrån den utgångspunkten jag ville ställa\r\nfrågan till Hans Gustafsson: Hur kan det komma sig\r\natt ni genom att säga nej till de flesta av de här\r\nförändringarna faktiskt visar upp bilden av att det\r\npositiva som har gjorts skall rivas ner, om ni\r\nåterkommer till regeringsmakten?</pre><pre> 53  CARL B HAMILTON (fp):</pre><pre>Herr talman! Låt mig börja med att beklaga att\r\nAllan Larsson inte deltar i den utskottsrunda till\r\nvilken han är anmäld. Jag har alltid uppfattat Allan\r\nLarsson som en hygglig prick och väluppfostrad\r\nperson, och det är mot den bakgrunden litet av en\r\nbesvikelse att inte få debattera med honom, med\r\ntanke på det kraftfulla inlägg som han gjorde i\r\ndebatten.</pre><pre>Han började med att säga bl.a. att regeringen Bildt\r\nhar lett landet in i en kris. Krisen finns förvisso där,\r\nmen frågan är om det är regeringen Bildt som har\r\nlett landet in i den. Den övriga delen av Allan\r\nLarssons anförande innehöll mycket hyllande av\r\nLindbeckkommissionens rapport, och några av\r\nhuvudpunkterna i rapporten är att det är en 20 år\r\ngammal kris, att den inte går att lösa med\r\nkortsiktiga åtgärder, vare sig politiska eller andra,\r\noch att en viktig åtgärd -- just mot bakgrund av att\r\ndet är långsiktiga problem -- är att det behövs\r\nreformer av det politiska systemets, bl.a.\r\nriksdagens, arbetssätt.</pre><pre>Problemen i riksdagens och regeringens\r\nbudgetprocess och liknande saker som\r\nLindbeckkommissionen har synpunkter på\r\nuppkom ju inte med regeringen Bildts tillträde\r\nhösten 1991.</pre><pre>Ett annat dokument som visar detta mycket klart\r\när rapporten från produktivitetsdelegationen, som\r\ntillsattes av Socialdemokraterna och avslutades\r\nunder Anne Wibbles tid som finansminister, under\r\nKlas Eklunds ledning. Det är en myt att den\r\nnuvarande krisen skulle ha kommit med regeringen\r\nBildt.</pre><pre>Det genomgående intrycket, tycker jag, när man\r\nhör Allan Larsson, är att han läser\r\nLindbeckkommissionens rapport väldigt selektivt.\r\nFörvisso är det alldeles rätt, som Allan Larsson\r\nsäger, att Lindbeck-kommissionen betonar att\r\narbetslösheten är det stora problemet i dag, framför\r\nallt risken att vi glider in i långtidsarbetslöshet, att\r\nvi får ett växande antal människor i den situationen.\r\nDet som skiljer Allan Larsson från\r\nLindbeckkommissionen är recepten för att komma\r\ntill rätta med problemen.</pre><pre>En viktig poäng i Lindbeckkommissionens rapport\r\när att få fler jobb per satsad krona. Det skall ske\r\nt.ex. genom vad som kallas billiga aktiviteter för\r\nsysselsättning. Man skall ha 80 % av tidigare\r\nersättning vid beredskapsarbete, 75 % vid AMU-\r\nverksamhet och 70 % i arbetslöshetsunderstöd.</pre><pre>ROT-program skall det vara men med löner som\r\nklart understiger dem som gällt för\r\nbyggnadsarbetare under senare år.\r\nInfrastruktursatsningar talas det om, men med en\r\nvarning för att många av dagens projekt riskerar att\r\ninte vara lönsamma ur samhällsekonomisk\r\nsynpunkt.</pre><pre>Lindbeckkommisionen påpekar också att man\r\nmåste försöka påverka lönebildningen på så sätt att\r\nparterna på arbetsmarknaden tänker sig för några\r\ngånger innan de driver fram löneavtal som kan\r\nskapa arbetslöshet.</pre><pre>Det är några exempel på den typ av åtgärder som\r\nföreslås av Lindbeckkommissionen, som Allan\r\nLarsson i övriga stycken hyllar. Den grundläggande\r\nskillnaden gentemot Allan Larsson ligger i de\r\nrecept som skrivs ut för hur\r\narbetslöshetssituationen skall åtgärdas. Det krävs\r\nmera långfristiga åtgärder, förändringar i\r\narbetsmarknadens funktionssätt, och\r\nkommissionen tar upp sådana saker som\r\ntidsbegränsad anställning, entreprenadarbeten och\r\nen del annat.</pre><pre>När Allan Larsson säger att den inhemska\r\nefterfrågan är det stora hotet och att\r\nLindbeckkommissionen ger honom rätt på denna\r\npunkt, är det en felaktig beskrivning av\r\nLindbeckkommissionens arbete. Det omfattar\r\nmycket mera: kort och lång sikt, effektivitet,\r\nfördelning, det politiska systemet, osv.\r\nDiskussionen om vad som skall hända under 1993\r\när ingalunda någon central punkt i\r\nLindbeckkommissionens betänkande. Tvärtom är\r\ndet centrala just det långsiktiga, att det behövs\r\nstora förändringar i ekonomin och det politiska\r\nsystemets funktionssätt.</pre><pre>Så Allan Larssons tal om att han klart och entydigt\r\nhar stöd från Lindbeckskommissionen är\r\nfullständigt snurrigt. Det är en felaktig\r\nhistorieskrivning. Det är bara att läsa boken\r\ndessutom.</pre><pre>Lönebildningen i Sverige måste läggas om radikalt.\r\nOm Allan Larsson tycker att\r\nLindbeckkommissionen har rätt, borde han ansluta\r\nsig till dess förslag, men Socialdemokraternas\r\ntraditionella recept är ju en återgång till urortodoxa\r\nlönebildningsformer, utan hänsyn till de\r\netablerade, erfarenhetsmässigt starkt\r\ninflationsdrivande effekterna av dessa\r\nlönebildningsformer.</pre><pre>Ett annat exempel är Riksbankens ställning, som\r\nLars Tobisson tidigare varit inne på. Hade vi i dag\r\nhaft en mera självständig riksbank, hade det varit\r\nlättare att driva en penningpolitik som var\r\nkonjunkturstimulerande, för då skulle det inte\r\nfinnas någon osäkerhet -- det skulle råda mindre\r\nosäkerhet, skall jag säga -- om de långsiktiga\r\ninflationsförväntningarna. Men i dag, på grund av\r\natt vi har 20 års inflations- och devalveringspolitik\r\nmed oss, saknar vi dessa förutsättningar.</pre><pre>Därför är det väldigt trist att konstatera att\r\nSocialdemokraterna, sannolikt understödda av\r\nLO, som hela tiden varit emot en stark riksbank,\r\nhar valt att motarbeta ett knippe åtgärder som\r\nRiksbanksutredningen lade fram förslag om och\r\nsom hade gjort det möjligt att i en framtida\r\nsituation faktiskt driva mera av\r\nantikonjunkturpolitik än vi kan göra i dag.</pre><pre>Nog har Allan Larsson och Lindbeckkommissionen\r\nidentifierat samma huvudproblem, och det är i och\r\nför sig samma huvudproblem som regeringen ser,\r\nnämligen arbetslösheten. Men recepten för att\r\nkomma till rätta med detta problem är helt\r\nannorlunda.</pre><pre>Allan Larssons framställning påminner väldigt\r\nmycket om att man kör vidare i hjulspåren och\r\npolicyrekommendationerna från 70- och 80-talen.\r\nAssar Lindbeck framstår ju som en radikal rabulist\r\ni jämförelse med Allan Larsson, som faktiskt\r\nframstår som företrädare för det som på 1800-talet\r\nkallades för reaktion. När man efter\r\nNapoleonkrigen skulle återställa Europa, kom\r\nreaktionen och reaktionärerna. Sådant är intrycket\r\nnär man hör Allan Larsson. Han går tillbaka till det\r\nförgångna, till 70- och 80-talens alla misslyckade\r\npolicyrekommendationer och lanserar dem på nytt.\r\nDet är en politik som egentligen ganska effektivt\r\nmotverkar möjligheterna att skapa riktiga jobb.</pre><pre>Bo G Jenevall är inte heller här, ser jag, men han\r\nkanske står vid en monitor någonstans. Hans stora\r\nproblem och Ny demokratis stora problem är, säger\r\nhan, den korta räntan. Men de förslag som han\r\npredikar för här i talarstolen har precis motsatt\r\neffekt mot vad han säger sig vilja åstadkomma. De\r\nkommer att höja den korta räntan. Han vill\r\npolitisera Riksbanken. Han vill avskeda\r\nriksbankschefen. Ansvarsfrihet skall inte beviljas,\r\nanser han. Ansvarsfriheten berör för övrigt inte\r\npenningpolitiken utan den mera\r\nföretagsekonomiska verksamheten i Riksbanken.</pre><pre>Det här skulle naturligtvis uppfattas av dem som\r\nhar att placera pengar som en stor osäkerhet om\r\nden framtida penningpolitiken i Sverige. Skulle\r\nman bedriva den politik som Bo G Jenevall\r\nförespråkar, skulle det driva räntan i höjden eller\r\nockså driva växelkursen i botten. Men om vi antar\r\natt man skulle fortsätta med ungefär den halvfasta\r\nväxelkurs vi har i dag, skulle räntan gå upp i det\r\nögonblick som Bo G Jenevalls recept började\r\nimplementeras.</pre><pre>Något annat konstigt med Jenevalls recept är det\r\nfaktum att Ny demokrati ju har en väldigt\r\npessimistisk och negativ syn på politiker och\r\npolitikers arbete. Men helt plötsligt skall\r\npolitikerna ta över Riksbanken, och de halvt\r\nvattentäta skott som finns mellan politiken och\r\nRiksbankens verksamhet skall brytas upp och\r\nförsvinna. Helt plötsligt är politikerna på något sätt\r\ndagens hjältar i Ny demokrati. Man får nog\r\nbestämma sig för vilken principiell uppfattning man\r\nhar om politikers betydelse.</pre><pre>Det andra gäller återförvisningen. Om den nu har\r\nnågon effekt alls på räntan, är det väl att den\r\nmöjligen skulle göra människor litet mer osäkra om\r\nden politiska stabiliteten i Sverige. Räntorna skulle\r\nmöjligen gå upp något. Bara det Bo G Jenevall\r\nföreslår att vi i dag skall göra i denna kammare\r\nmotverkar direkt en lösning på det som han säger\r\när huvudproblemet.</pre><pre>Jag kom faktiskt att tänka på tidningen The\r\nEconomist, som i höstas beskrev Ny demokrati i en\r\növersikt av Sverige som ''the Mavericks''. Om man\r\nslår upp det i ordboken ser man att det kan\r\növersättas med ''vilda sällar utav nordiskt\r\nursprung''. Bo G Jenevall påminner mig inte om en\r\nvild sälle, och jag hoppas att han tar sitt förnuft till\r\nfånga och faller in i det normala nordiska\r\nbeteendet.</pre><pre>Man kan dessutom påminna Bo G Jenevall om att\r\nLindbeckkommissionen, som han väldigt starkt\r\nanslöt sig till -- vilket alla tydligen gör i dag -- helt\r\när emot den linje som Bo G Jenevall förespråkar,\r\ndvs. att Riksbanken skulle vara drivande vad\r\nbeträffar räntan.</pre><pre>Jag har hållit på i tio minuter, men jag skulle gärna\r\nsäga någonting till Hans Gustafsson om\r\nRiksbankens självständighet. Jag har en annan syn\r\npå detta, och jag tycker inte att man skall säga att\r\nde förslag som Riksbanksutredningen har lagt fram\r\npå något sätt är odemokratiska. I så fall skulle ett\r\nantal länder som vi anser är demokratiska, t.ex.\r\nNederländerna, Nya Zeeland, Belgien och\r\nTyskland, inte vara demokratier. Så kan det ju ändå\r\ninte vara.</pre><pre>Anf. 54  BO G JENEVALL (nyd) replik:</pre><pre>Herr talman! Vi vet var Carl B Hamilton står i\r\nräntefrågan, inte minst med tanke på att han är\r\nrådgivare till finansministern. Carl B Hamilton kan\r\ninte vara helt ovetande om att ett stort antal av hans\r\nkolleger bland nationalekonomerna har en annan\r\nsyn -- bl.a. en namne utan initial, som jag tror\r\nt.o.m. tillhör samma parti.</pre><pre>Det finns alltså två olika ståndpunkter. Jag tycker\r\natt det, i alla fall i debatten, verkar som om allt flera\r\nbörjar sälla sig till idéen om en ordentlig\r\nräntesänkning som det viktigaste inslaget för att\r\nåstadkomma en förbättring i det korta\r\nperspektivet.</pre><pre>Tidigare hävdades det t.ex. att långa räntan skulle\r\nstiga om man sänkte den korta räntan. Det har visat\r\nsig att den långa räntan har följt efter.</pre><pre>Jag håller gärna med om att sänkningen naturligtvis\r\nmåste ske i en takt så att den inte motverkar sig\r\nsjälvt. Vi har väl inte tänkt oss att det skall ske över\r\nen natt -- det har i varje fall inte jag tänkt mig. Men\r\ndet måste vara en klar markering i den riktningen.</pre><pre>Det verkligt stora problemet när det gäller räntan\r\när egentligen den ränta som bankerna sätter, dvs.\r\nden stora räntesbredd vi har i dag. Den är det\r\nkonkreta bekymret både för allmänhet och framför\r\nallt företagen.</pre><pre>Jag kan väl hålla med om att den benämning vi fått,\r\nmed översättningen vilda sällar, kanske ibland kan\r\nha sin relevans. Jag tror inte att jag riktigt tillhör\r\ndet släktet.</pre><pre>Jag upprepar att det vi är bekymrade över är\r\nnationens ekonomi. Vi vill försöka bidra till att\r\nförbättra situationen, samtidigt som nationen\r\nkommer ur problemen. Vi säger inte att vi har alla\r\nsvar och alla lösningar, men vi tycker lindrigt sagt\r\natt det är egendomligt att det inte blir en enda\r\ndiskussion kring eller kommentar till de förslag vi\r\nställer. Man låtsas helt enkelt som om vi över huvud\r\ntaget inte existerar, trots att vi ändå är del i\r\nregeringsunderlaget. Regeringen regerar ju\r\nfaktiskt, om vi skall spetsa till det, på vårt mandat.\r\nDå tycker jag i alla fall att man borde lyssna på oss,\r\noch inte låtsas som om vi inte existerar. Vi har nog\r\nen del förslag som inte skulle vara helt främmande\r\nför regeringen heller.</pre><pre>För att återkomma till kommittérapporten, så\r\ntycker vi att det finns väldigt mycket i den som\r\nrimmar väl med de förslag vi har framställt.</pre><pre>Anf. 55  CARL B HAMILTON (fp) replik:</pre><pre>Herr talman! Jag blir ganska glad då jag hör Bo G\r\nJenevall tala om räntepolitiken. Det förefaller som\r\nom våra synpunkter i väsentliga avseenden inte är\r\nså olika. Det är förvisso så, att det finns två\r\nextremståndpunkter i denna räntefejd. Om Bo G\r\nJenevall är inne på linjen att man skall sänka\r\nräntorna successivt och pröva sig fram, samtidigt\r\nsom man följer hur växelkursen och den långa\r\nräntan utvecklas, är det detsamma som regeringen\r\nönskar att även Riksbanken skall göra. Ingen\r\ntycker ju om höga räntor. Det skall förhoppningsvis\r\nske en successiv sänkning.</pre><pre>Jag håller helt med om att det stora problemet är\r\nräntesbredden, vilken uppstår i bankerna när de\r\nskall tjäna in sina kreditförluster.</pre><pre>Som jag sade uppfattar jag inte Bo G Jenevall som\r\nen vild sälle. Jag hoppas att Jenevall i stället\r\nutnyttjar sitt inflytande i nyd:s riksdagsgrupp, ett\r\ninflytande som jag förstår inte är oväsentligt, till att\r\nså att säga låsa in de vilda sällarna i en rationell och\r\nförnuftig fålla.</pre><pre>Anf. 56  BO G JENEVALL (nyd) replik:</pre><pre>Herr talman! Vi brukar inte ha särskilt svårt att i\r\nt.ex. korridorssnack konstatera att vi egentligen\r\nhar ganska lika synpunkter. När det kommer till\r\nsakfrågor finns dialogen, trots det, över huvud\r\ntaget inte längre. Det tycker jag är synd. Den skulle\r\nkunna leda till något mycket gott för landet. Vi är\r\nju trots allt fem borgerliga partier som står bakom\r\nregeringen för närvarande. Vårt parti sitter utanför\r\nregeringen, och vi har, om någon kunde tro det,\r\ninga som helst ambitioner att komma in i den. Men\r\nvi tycker ändå att man borde ta litet större hänsyn\r\ntill de förslag vi kommer med.</pre><pre>Det skulle lösa många problem, och jag tror att det\r\nskulle vara till nytta för landet. Vi skulle slippa\r\nkonfliktsituationer som den dagens debatt har givit\r\nupphov till. Jag hoppas verkligen att\r\növerläggningarna i utskottet i morgon kommmer\r\natt leda till någonting konstruktivt. Annars kan\r\neffekten bli motsatsen.</pre><pre>Anf. 57  HANS GUSTAFSSON (s):</pre><pre>Herr talman! Jag vill kommentera Carl B\r\nHamiltons uttalande om att han tyckte att det var\r\norättfärdigt av mig att säga att det var\r\nodemokratiskt att göra Riksbanken ännu mer\r\nsjälvständig. Han hänvisade till förhållandena i\r\nBelgien och på andra håll.</pre><pre>Även i demokratier finns det ju odemokratiska\r\ninslag. Vi tycker att Sverige har haft det så länge på\r\ndet ekonomiska området. Jag tycker att förslaget\r\nskulle innebära ett odemokratiskt inslag i en\r\ndemokrati. Syftet är att ta bort politikerna från\r\nstora delar av den ekonomiska politiken, dvs. de\r\ndelar som gäller penning- och valutapolitiken.</pre><pre>Jag tycker inte att det är en rimlig utgångspunkt i\r\nett demokratiskt och civiliserat samhälle att\r\npolitikerna skall skuffas undan. Hur skall man, Carl\r\nB Hamilton, kunna avkräva ansvar i demokratisk\r\nordning av politiker som inte har rätt att föra\r\npenning- och valutapolitik? Denna är i så hög grad\r\navgörande för andra ekonomisk-politiska insatser.</pre><pre>Politikerna kan enligt det förslag som nu föreligger\r\ni princip göra det enbart påverka genom lag. Vi vet\r\nhur det är att lagstifta om hur man skall hantera\r\nekonomiska frågor, t.ex. i det oerhörda tempo som\r\nrådde här i den svenska riksdagen före jul. Det är\r\ninget lämpligt sätt att hantera det.</pre><pre>Jag tycker alltså inte att man skall skapa den\r\nsituationen. Carl B Hamilton säger, om jag\r\nuppfattade det rätt, att det är effektivt och riktigt\r\natt hantera det på det här sättet. Han hänvisar\r\nockså till vad som kunde ske med räntor och\r\naktiekurser om man nu beslutar att återremittera\r\nbudgetpropositionen. I en demokrati får man ta\r\nsådana hänsyn. Det är möjligt, Carl B Hamilton,\r\natt det effektivaste sättet att styra landet är att göra\r\ndet med en person. Det kanske är det effektivaste\r\nav allt. Men det väljer vi att inte göra. Vi anser inte\r\natt det är förenligt med andra värderingar som vi\r\nhar.</pre><pre>Så är det också i denna fråga. Man kan möjligen\r\nanföra effektivitetsskäl för att gå mycket långt i att\r\nställa politikerna utan inflytande på den\r\nekonomiska politiken. Det tycker jag är fel. Det är\r\nett odemokratiskt inslag som inte stämmer med\r\nvårt sätt att agera. Därför går jag emot förslaget på\r\nden punkten.</pre><pre>Anf. 58  CARL B HAMILTON (fp) replik:</pre><pre>Herr talman! I sitt inledningsanförande sade Hans\r\nGustafsson att Riksbanken i Sverige redan i\r\nbetydande omfattning är självständig. Det som\r\nutmärker den svenska riksbanken är förvisso att\r\nden är självständig. Många av de förslag som\r\nRiksbanksutredningen lägger fram innebär i själva\r\nverket en kodifiering av den självständigheten.</pre><pre>En av de saker som är otillfredsställande är att\r\ndenna självständiga myndighet saknar ett angivet\r\nmål. Det tycker jag är betydligt allvarligare ur\r\ndemokratisk synpunkt än mycket annat. Vi har den\r\nsituationen att denna självständiga myndighet så att\r\nsäga simmar runt och inte har någon riktigt väl\r\ndefinierad uppgift. Det är bl.a. detta som gör att\r\nRiksbanksutredningens majoritet vill införa det\r\nmycket modest formulerade målet att värna\r\npenningvärdet, något som jag tycker att de flesta\r\nutan problem skulle kunna ställa upp på.</pre><pre>Dessutom föreslår vi informationsplikt, vilket är\r\nnågonting som inte finns i dag. Riksbankschefen\r\nkommer som vi alla vet till finansutskottets slutna\r\növerläggningar. Men det är här fråga om offentliga\r\nutfrågningar och betydligt mer information från\r\nRiksbanken. Det är fortfarande riksdagen som är\r\nhuvudman för Riksbanken. Det är riksdagen och\r\nfinansutskottet som utser fullmäktigeledamöter.\r\nAtt riksdagen och politikerna skulle vara\r\nbortkopplade är helt fel.</pre><pre>Man kan empiriskt se att man i många länder har\r\nlyckats med att ha en låg inflation och att inte skapa\r\nen högre arbetslöshet. Det finns fler länder som har\r\nen självständig riksbank är som inte har det. Jag vet\r\natt Socialdemokraterna i sin reservation avvisar\r\ndetta. Man bör dock läsa dessa bilagor ganska\r\nnoga. Om man gör det, har man mycket svårt att\r\nstå fast vid den ståndpunkt som\r\nSocialdemokraterna intar i sin reservation.</pre><pre>Jag menar att detta inte på något sätt är en mindre\r\ndemokratisk konstruktion. Om man kan uppnå en\r\nbättre ekonomisk utveckling i landet med en mer\r\nsjälvständig riksbank är det önskvärt att man\r\ninrättar en sådan.</pre><pre>Om vi i dagens situation hade haft en riksbank som\r\nstod för en mycket trovärdig långsiktigt låg\r\ninflationstakt hade vi kunnat sänka räntan på ett\r\nhelt annat sätt än vad vi kan i dag. Det betyder rätt\r\nmycket för enskilda människor, hushåll och\r\nsysselsättningen.</pre><pre>Anf. 59  HANS GUSTAFSSON (s) replik:</pre><pre>Herr talman! Jag har inte hört några konkreta\r\nexempel på att det förhållandet att ledamöterna i\r\nRiksbanksfullmäktige i dag utses av riksdagen och\r\nansvarar inför riksdagen har lett fram till att\r\nRiksbanken inte har kunnat föra den politik som\r\nvarit klok och vettig och som Riksbanken har velat\r\nföra.</pre><pre>Nu skall alltså inte riksdagen få utse\r\nriksdagsledamöter, utan ledamöterna skall väljas ur\r\nen sfär runtomkring. Jag vet inte om man har tänkt\r\nsig att AP-fondsdirektörer, professorer och andra\r\nskall sitta i denna bankstyrelse. Det framgår inte av\r\nden version som jag har läst. Men de skall i varje\r\nfall inte få vara riksdagsledamöter. Man kan löpa\r\nrisken att en riksdagsledamot gör som han tror att\r\nväljarna vill att han skall göra. Det får man inte\r\ngöra i Riksbanken, utan där skall man arbeta på\r\nandra villkor.</pre><pre>Det hjälper inte att det finns en informationsplikt.\r\nDet är i och för sig bra. Men både Carl B Hamilton\r\noch jag vet hur det är att i efterhand få information\r\nom vad man gjorde. Det hjälper inte i\r\nsammanhanget. Jag tycker inte att det är ett bra\r\ninslag. Det blir inte bättre av att man har det också\r\ni andra länder. Det är inget skäl.</pre><pre>Det är alldeles uppenbart, Carl B Hamilton, att de\r\nländer som åberopas i detta sammanhang har fått\r\nkalla fötter inför Maastrichtöverenskommelsens\r\nkrav på denna självständiga riksbankschef, något\r\nsom i stort sett har kopierats av\r\nRiksbanksutredningen. Vi har olika värderingar på\r\nden här punkten. Vi har litet olika syn på dessa\r\nfrågor.</pre><pre>Jag tycker att det är fel att undandra penning- och\r\nvalutapolitiken från politiskt inflytande och\r\npolitiskt ansvar. Visserligen finns möjligheten att\r\nriksdagen kan påverka genom att stifta lag. Men vi\r\nvet hur det kommer att fungera under de snabba\r\nförlopp som förekommer i detta sammanhang. Det\r\nkommer inte att fungera.</pre><pre>Carl B Hamilton säger avslutningsvis att det är\r\nvärre som det är i dag, när Riksbanken simmar\r\nomkring. Om det nu är så -- jag vet inte om de\r\nsimmar, de sitter ju ganska fast i stenhuset -- låt oss\r\ndå hjälpas åt att stoppa det. Det kan vi ju göra utan\r\natt undandra riksdagen möjligheten att ha ansvar\r\noch inflytande.</pre><pre>Anf. 60  CARL B HAMILTON (fp) replik:</pre><pre>Herr talman! Man kanske inte kan säga att de\r\nsimmar omkring, men vi har en mycket självständig\r\nmyndighet som saknar ett noga angivet mål. Det\r\ntycker jag är olyckligt.</pre><pre>Det som gäller här är inte Maastrichtavtalet. Blir\r\nSverige inte medlem av Europeiska unionen, Hans\r\nGustafsson, blir det desto viktigare att ha nationella\r\ninstitutioner som kan fungera som ett ankare i\r\npenningpolitiken.</pre><pre>Hans Gustafsson kan t.ex. läsa Clas Erik Odners\r\nbok om EMU och dagens valutaströmmar. Om\r\nman har en mer självständig riksbank skyddar man\r\ndelvis de övriga delarna av det politiska systemet\r\nfrån att involveras i dessa kortsiktiga\r\npenningpolitiska avgöranden. Jag tror att det\r\ndemokratiska politiska systemets funktion i landet\r\ntotalt sett blir bättre för den ekonomiska\r\nutvecklingen. Jag ser alltså inte de demokratiska\r\nproblem som Hans Gustafsson gör. Jag har kanske\r\nen mer optimistisk syn på detta än Hans Gustafsson\r\nmed sin Von Wrightska läggning.</pre><pre>Anf. 61  JOHN BOUVIN (nyd):</pre><pre>Herr talman! Riksdagsledamöter! Vi har just nu\r\nspenderat 50 miljoner kronor i ränteutgifter på\r\nfyra, fem timmar. Per-Ola Eriksson sade att vår\r\nekonomi är i obalans. Det kan man lugnt säga att\r\nden är. Den blir inte mer i balans efter fyra, fem\r\ntimmar i denna kammare, utan snarare tvärtom.</pre><pre>Det är tur att vi har fått denna fantastiska\r\nLindbeckkommission att hänga upp allting på. Det\r\när helt fantastiskt! Nu talar vi om den hela tiden.\r\nMen jag kan i stället representera\r\nFolkkommissionen, som hade ett litet möte i går i\r\nFalkenberg. Folkkommissionen är trötta på detta.\r\nVisserligen har jag förut bett ledamöterna hoppa i\r\nströmmen. Men Folkkommissionen kommer att se\r\ntill att kanske samtliga åker ut i strömmen. Så\r\nenkelt är det.</pre><pre>Folkkommissionen tycker att den har fått nog nu.\r\nJag har inte hört ett ord om vilka som är skulden till\r\ndetta. Vi är ganska ense om att de sista 20--30 åren\r\ngick fel. Det är vi politiker som bär skulden till\r\ndetta. Det är bara att konstatera att det är vi som\r\nbär skulden till det. Nu skall vi rätta till detta och\r\nföregå med gott exempel.</pre><pre>Allan Larsson sade något om att det inte går att\r\nlägga bördan på de svagaste människorna. Det\r\nhåller jag fullständigt med om. Då måste vi återigen\r\nbörja hos oss själva och ta upp dessa fantastiska\r\nfallskärmsavtal. Innan vi över huvud taget gör\r\nnågot med vår ekonomi måste vi riva upp alla\r\nfallskärmsavtal och orättvisa pensionssystem m.m.\r\nSedan kan vi kanske få litet ordning på det hela.</pre><pre>Människor är faktiskt rent ut sagt förbannade på\r\ndetta. Det finns tre saker som människor ute på\r\ngator och torg och i byar diskuterar. Det är\r\nfallskärmsavtal, arbetslöshet och flykting- och\r\ninvandrarpolitik. Men vi gömmer dessa saker.\r\nArbetslösheten pratar vi litet grand om.</pre><pre>Det finns alltså tre områden som är viktigare än alla\r\nandra. Det är miljön, ekonomin och\r\nrättssäkerheten. Miljön borde ju vara ett axiom för\r\nvar och en av oss, men tyvärr verkar det inte vara\r\nså. Ekonomin är ju en skandal. Allt detta beror på\r\nrättssäkerheten. Hur skall vi då komma till rätta\r\nmed det här? Vi i Ny demokrati har faktiskt lagt två\r\nmotioner om att vi skulle bilda en\r\nkristidskommission. Jag tror att vi får börja där,\r\ninnan vi över huvud taget gör något annat. Vi har\r\ntidigare sagt här i kammaren att vi skall lägga\r\nkorten på bordet, kasta prestigen någon annanstans\r\noch glömma partitillhörigheten.</pre><pre>Johan Lönnroth är hela tiden inriktad på detta med\r\nhögerpolitik. Jag vill rikta några ord till honom.\r\nInser inte Johan Lönnroth att vänster- och\r\nhögerpolitikens tid är förbi för länge sedan? Vi kan\r\nkanske bli det första landet i hela världen som\r\nbörjar inse att den tiden är förbi. Då kan det kanske\r\nbli litet bättre. Det är därför vi i Ny demokrati yrkar\r\npå personval. Vi politiker försvarar oss hela tiden\r\nmed att vi är så duktiga, vi har sagt detta och gjort\r\ndetta, men det leder ju ingen vart.</pre><pre>De förträffliga Socialdemokraterna och Folkpartiet\r\ngjorde ju en enorm uppryckning 1990--1991 med\r\nårhundradets skatteomläggning. Den innebar att\r\njag som faktiskt var arbetare på den tiden förlorade\r\n3 000 kronor netto i månaden. Han som\r\nrepresenterade mig i Metallarbetarförbundet fick\r\ndäremot 8 000 kronor mer i månaden netto. Det\r\nkallar jag solidaritet.</pre><pre>Man skall ju ha ett yrkande mer eller mindre varje\r\ngång. Jag yrkar -- detta är litet mera skojfriskt -- att\r\nregeringen skulle avgå med omedelbar verkan.\r\nSedan kunde dessa förträffliga socialdemokrater\r\noch folkpartister ta över den röra som vi har ställt\r\ntill med. Då skulle vi få se hur de skulle lyckas med\r\ndetta. Jag tror inte att de skulle lyckas med detta\r\nkonststycke.</pre><pre>Hur skall samma personer kunna reda ut den röra\r\nsom vi har ställt till med? Låt oss samla den expertis\r\nsom finns i Sverige. Den finns litet överallt. Låt oss\r\ngöra som Ian Wachtmeister sade innan jul. Låt oss\r\nlåsa in dem någonstans precis som när man väljer\r\npåve. Då kan de släppa ut litet vit rök när de är\r\nfärdiga med ett förslag. Sedan får vi enas och\r\nsamlas kring detta. Det kanske inte vore så dumt.\r\nVi politiker klarar inte av att lösa kriser. Vi skapar\r\nbara nya kriser hela tiden. Eller har jag fel?</pre><pre>Vad händer nu om vi återremitterar ärendet till\r\nutskottet? Det blir kanske så. Jag hoppas i och för\r\nsig att det blir ett avslag så att det blir litet mer\r\nspänning i det hela. Men vad händer om det skulle\r\nbli en återremiss? Det dröjer väl tre fyra veckor och\r\nsedan är det här igen. Sedan blir det kanske\r\nåterremiss igen och vi har förlorat ytterligare\r\nåtskilliga miljarder.</pre><pre>Min talartid är ute om ett par sekunder. Den tid\r\nsom jag har stått här har kostat oss 180 000 kronor\r\nper minut. Det blir alltså en miljon som gick åt i\r\nränteutgifter medan jag stod här. Tänk på det!</pre><pre>Anf. 62  JOHAN LÖNNROTH (v):</pre><pre>Herr talman! I mitt förra inlägg var jag inne på\r\nfrågan om återremiss. Jag hade då funderingen att\r\nvi skulle kunna återremittera de delar där det finns\r\nmöjlighet till bättre och förändrade förslag. Nu har\r\njag förstått att man inte kan göra på det viset, utan\r\natt det måste bli frågan om återremiss av hela\r\npaket. Jag instämmer alltså i Allan Larssons\r\nyrkande.</pre><pre>Jag vill också understryka att när vi ställer oss\r\nbakom detta, tycker vi att det måste finnas ett\r\nbestämt syfte med återremissen. Det får inte bli\r\nfrågan om någon slags symbolisk näsknäpp mot\r\nregeringen. Situationen i landets ekonomi är\r\nalldeles för allvarlig för sådant. Det krävs också\r\nsnabba åtgärder. Jag förutsätter att det skall gå\r\nsnabbt med denna återremiss.</pre><pre>Syftet måste rimligtvis vara att vi lägger fram\r\nförslag som innebär reducerad arbetslöshet jämfört\r\nmed det förslag som utskottsmajoriteten har lagt\r\nfram här i dag. Jag kan tänka mig olika varianter.\r\nMomssänkning är en möjlighet som det verkar\r\nfinnas intresse för i flera partier här. Ett större\r\nROT-program är en annan möjlighet. Det finns\r\nbedömningar som säger att de 30 000 utlovade\r\njobben i det framlagda förslaget i själva verket inte\r\nkommer. Det är alltså en alltför optimistisk kalkyl.</pre><pre>Vi har ju också riktat stark kritik mot utfomningen\r\nav det här skatteavdraget. Jag hoppas och tror att\r\ndet finns gehör i andra partier för möjligheten att\r\ngöra om det förslaget och ge det en vettigare\r\ninriktning.</pre><pre>Sedan vill jag också passa på att säga några ord till\r\nJohn Bouvin. Han kan väl ha rätt i att vänster--\r\nhögerbegreppen inte riktigt är de samma som de\r\nvar en gång. De har ändrats över tiden. Jag tror på\r\nåterupprättandet av de gamla vänster--\r\nhögerbegreppen så som de såg ut vid detta sekels\r\nbörjan. Då var det ganska enkelt vad vänster och\r\nhöger var för något. Om vi ser på när demokratin\r\noch den allmänna rösträtten genomfördes här i\r\nlandet var det entydigt så att det var vänstern, som\r\ndå bestod av socialister, socialdemokrater,\r\nvänstersocialister och liberaler, som drev frågan om\r\ndemokrati mot högern.</pre><pre>Högern utmärktes också av att de var nationalister.\r\nDe var starkt fientligt inriktade mot människor som\r\nkom från andra länder. För mig är det en alldeles\r\ngrundläggande sak, när det gäller detta med vänster\r\noch höger, att om man är vänster så är man\r\nsolidarisk mot alla, inte bara svenskar, utan också\r\ninvandrare och flyktingar.</pre><pre>Jag har förstått att även John Bouvin brinner för\r\ndetta att få en jämnare fördelning till stånd. Jag\r\ntycker att han skall tala med sina partikamrater om\r\nfinansieringen av de arbetslöshetsåtgärder som vi\r\nförhoppningsvis skall kunna enas om. Vi har lagt\r\nförslag som innebär att man finansierar de här\r\nförslagen genom att något höja skatten för sådana\r\nsom John Bouvin och mig, dvs. vi som ligger på\r\nlönenivåer på ca 300 000 kronor om året. Det\r\ntycker vi är en vänsterståndpunkt, men det spelar\r\ningen roll om John Bouvin vill kalla det något\r\nannat.</pre><pre>Utifrån vad John Bouvin talar om borde han vara\r\növerens med oss i Vänsterpartiet om att om man\r\nskall finansiera de här förslagen skall man göra det\r\ngenom att ta pengar från dem som har råd att\r\nbetala.</pre><pre>I de samtal som nu skall påbörjas mellan olika\r\npartier skulle jag mycket gärna vilja ha med Per-\r\nOla Eriksson och hans centerpartistiska kamrater.\r\nNi har ju tidigare talat om värnskatt och\r\nfördelningsfrågor på ett sätt som jag också tolkar\r\nsom en vänsterståndpunkt, även Per-Ola Eriksson\r\nkanske inte heller gillar uppdelningen i en vänster--\r\nhögerskala.</pre><pre>Till sist vill jag påpeka för kammarens ledamöter,\r\nom ni inte har förstått det förut, att vare sig\r\nregeringspartierna tagna för sig eller\r\nSocialdemokrater och Ny demokrati tillsammans\r\nhar egen majoritet.</pre><pre>Det är litet annorlunda majoritetsförhållanden i\r\nutskotten gentemot kammaren, eftersom\r\nVänsterpartiet inte har fått några ordinarie platser\r\ni utskotten. Det finns ibland en tendens i debatten\r\natt ni glömmer bort att Vänsterpartiet är visserligen\r\nett litet parti men att vi faktiskt spelar en inte alls\r\nobetydlig roll. Vi har avgörandet i sådana frågor\r\ndär det står mellan regeringsblocket och\r\nSocialdemokraterna och Ny demokrati.</pre><pre>Jag återvänder litet till frågan om vänster--\r\nhögerskalan. När man tittar på de olika motionerna\r\nframgår det att det inte är så enkelt att placera in\r\nVänsterpartiet på ett självklart sätt i alla frågor. Jag\r\nförutsätter att det skall vara en poäng med\r\nåterremissen och att alla partier skall delta i\r\nsamtalen -- ingen nämnd, ingen glömd.</pre><pre>Anf. 63  JOHN BOUVIN (nyd) replik:</pre><pre>Herr talman! Jag håller med Johan Lönnroth om att\r\nvi skall hjälpas åt. Men jag tänker inte lägga fram\r\nen enda krona förrän de som har skapat detta\r\nelände har lagt fram sina kronor först. Med andra\r\nord skall samtliga fallskärmsavtal som bekostas av\r\nskattebetalarna tas bort. Det gäller även alla\r\norättvisa pensionsförmåner som vi s.k. politiker har\r\nförskaffat oss. Då kan vi börja prata om\r\nomfördelning.</pre><pre>Låt dessa människor som har skaffat sig en\r\nekonomi för åratal framåt få leva på den norm som\r\nen arbetslös människa som har jobbat 20--30 år\r\nskall leva på. Dessa människor har säkert en massa\r\npengar i madrassen och konst på väggarna. Konsten\r\nkan de sälja.</pre><pre>Frågan om fallskärmsavtal är densamma som\r\nfrågan om de jobb som man kan få. Man blir\r\nlandshövding här, och man blir ambassadör där,\r\nosv. Det här måste vi omedelbart sluta med. Då\r\nförst ställer jag upp.</pre><pre>Först skall de lägga fram sitt, sedan hjälper vi andra\r\ntill.</pre><pre>Anf. 64  JOHAN LÖNNROTH (v) replik:</pre><pre>Herr talman! Jag kan försäkra John Bouvin att om\r\nhan visar mig ett fallskärmsavtal skall vi gemensamt\r\nhjälpas åt att försöka riva sönder det. Jag har sedan\r\njag kom in i riksdagen 1991 verkat för att hålla\r\ntillbaka våra egna arvoden.</pre><pre>Visst, vi kan säkert enas på flera punkter. Jag tycker\r\ni gengäld att det är rimligt att John Bouvin i sin\r\npartigrupp verkar för en fördelningspolitik. Tala\r\nmed Ian Wachtmeister om frågan om\r\nskattereformens effekter för höginkomsttagare.\r\nDet här handlar inte bara om miljonärerna och\r\ndirektörerna med fallskärmsavtal. Det räcker inte\r\nmed att få fram pengar från dem. Det krävs också\r\natt skatten höjs något för höginkomsttagare.</pre><pre>Som jag har förstått Ny demokratis politik, är ni\r\nbara intresserade av de stora fläskiga svängarna\r\ngentemot fallskärmsavtalen. Visst, vi är eniga i den\r\nfrågan. Men det handlar faktiskt också om att kräva\r\nstörre solidaritet gentemot de arbetslösa från alla\r\noss som ligger på sådana inkomstnivåer att vi har\r\nråd att betala mer i skatt.</pre><pre>Anf. 65  JOHN BOUVIN (nyd) replik:</pre><pre>Herr talman! Jag tror att vi är ganska eniga -- även\r\nvi i Ny demokrati. Vi politiker klarar inte av detta.\r\nDärför har vi i Ny demokrati i två motioner yrkat\r\natt en kristidskommission skall inrättas. Den skall\r\nfå till uppgift att reda ut begreppen. Då kommer vi\r\nalla säkert fram till samma ståndpunkt.</pre><pre>Det här låter kanske litet konstigt. Men vi i Ny\r\ndemokrati värnar i högsta grad om den lilla\r\nmänniskan. Men det är en annan historia att det\r\nbudskapet inte alltid kommer tillräckligt väl fram.</pre><pre>Anf. 66  JOHAN LÖNNROTH (v) replik:</pre><pre>Herr talman! Jag tror på John Bouvins goda hjärta\r\noch att han vill värna om den lilla människan, trots\r\nde ganska gräsliga saker som jag tycker att han har\r\nsagt om t.ex. flyktingar och invandrare. Jag tror att\r\ndet han har sagt egentligen inte finns i hans hjärta.</pre><pre>Låt oss tillsammans stärka solidariteten med inte\r\nbara människor med låga inkomster i detta land\r\nutan även med alla dem som kommer hit utifrån.\r\nJämfört även med de allra lägst betalda\r\npensionärerna i Sverige har de det verkligen hundra\r\nresor värre. Det är de som i första hand behöver vår\r\nsolidaritet.</pre><pre>Anf. 67  PER-OLA ERIKSSON (c):</pre><pre>Herr talman! Jag är utomordentligt förbryllad över\r\ndagens debatt om ekonomisk politik. Jag är också\r\nförbryllad över de förslag som har framförts i\r\ndebatten. Talare efter talare har förklarat hur\r\nviktigt det är med snabba besked och beslut för att\r\nfå Sverige på rätt köl igen.</pre><pre>I det betänkande som vi diskuterar finns det\r\nkonkreta förslag till åtgärder för att snabbt minska\r\narbetslösheten och skapa en ekonomi i balans.\r\nDärför yrkar jag, herr talman, avslag på yrkandet\r\nom återremiss.</pre><pre>Nu är styrkeförhållandena i kammaren sådana att\r\nSocialdemokraterna i varje ärende förfogar över\r\nmer än en tredjedel av rösterna, vilket krävs för att\r\ngenomdriva ett krav om återremiss till utskottet.\r\nDetsamma var förhållandet före 1991 års val. Då\r\nhade dåvarande oppositionspartierna också\r\nmöjlighet att kräva återremiss. Men vi utövade inte\r\nden demonstrationspolitiken.</pre><pre>Normalt kräver man återremiss när man har\r\nupptäckt något fel i ett utskottsbetänkande eller när\r\ndet föreligger en annan majoritet i kammaren. I det\r\nhär fallet föreligger ingen ny majoritet.\r\nSocialdemokraterna har en linje, Ny demokrati har\r\nen annan linje och Vänsterpartiet har en tredje\r\nlinje. Därför tvekar jag inte att säga att det är ett\r\ninslag av okynne som förenar de partier som\r\nansluter sig till en återremiss. Jag tycker inte att det\r\när bra för riksdagens anseende. Särskilt\r\nanmärkningsvärt är kravet på återremiss, eftersom\r\ndet innebär förseningar av viktiga beslut.</pre><pre>Allan Larsson har tidigare i debatten sagt att det är\r\nbråttom med att vidta åtgärder. Under tiden Allan\r\nLarsson var i USA och föreläste på ett universitet i\r\nMichigan, medverkade vi till att ta fram ett\r\nåtgärdspaket på ROT-området. Nu har Allan\r\nLarsson återvänt hem till Sverige. Det första han\r\ngör är att yrka på en återremiss och dessutom\r\nmedverka till en fördröjning av ärendehanteringen.</pre><pre>Under hösten och vintern har vi hört att\r\nSocialdemokraterna tycker att regeringspartierna\r\nhar gjort för litet för byggsektorn. Därför\r\nmedverkar jag aktivt till att föra förhandlingar med\r\ni första hand Socialdemokraterna för att snabbt få i\r\ngång ROT-sektorn. Det gäller att få fram resurser\r\nför att reparera skolor, vårdhem, daghem,\r\nfritidshem, våra bostäder osv.</pre><pre>Vi hade kunnat fatta beslut på några minuter och\r\nge besked till arbetslösa byggnadsarbetare att\r\nuppbyggnaden nu kan starta inom ROT-sektorn.\r\nKommunerna hade kunnat få besked om att de\r\nskall ta fram olika projekt. Det finns förslag i\r\nbetänkandet om 800 miljoner kronor just till ROT-\r\nsektorn och kommunala fastigheter. Nu tycks\r\nkammaren inte vara beredd att fatta det beslutet.</pre><pre>Vi i regeringspartierna kommer att göra vårt\r\nyttersta för att undvika förseningar. Vi vill ta itu\r\nmed Sveriges ekonomiska problem. Vi vill se till att\r\nbeskedet till byggnadsarbetarna är att projekten\r\nskall komma i gång. Därför kommer jag som\r\nordförande i finansutskottet att kalla till ordinarie\r\nsammanträde i morgon kl. 9.30. Då kommer\r\nbetänkandet att tas upp till förnyad prövning.</pre><pre>Anf. 68  HANS GUSTAFSSON (s) replik:</pre><pre>Herr talman! Jag delar Per-Ola Erikssons\r\nuppfattning att det är en märklig ekonomisk debatt.\r\nMärkligast av allt är kanske det senaste inlägget.\r\nHär försöker Per-Ola Eriksson göra gällande att det\r\nskulle vara han och de borgerliga partierna som\r\nvisar omsorg om sysselsättningen och om\r\nbyggjobbarna. Om en återremiss skulle förlänga\r\ntiden med två dagar eller en dag kunde det uppstå\r\nstora olyckor.</pre><pre>Sanningen är den -- det vet Per-Ola Eriksson -- att\r\nvi släpade er fram till ett beslut i december. Vi fick\r\ntre gånger gå ifrån sammanträdena innan vi fick er\r\nmed på att göra ett uttalande om att det skulle\r\nläggas fram ett ROT-program. Sedan hade\r\nregeringen god tid på sig att lägga fram det, och\r\nman kom då med en oförskämdhet i\r\nbudgetpropositionen, där man sade att ROT-\r\nprogrammet bestod i att man skulle göra det ännu\r\nsämre 1995 och 1996 så att fler kanske bygger 1993.\r\nDet är sanningen. Sedan släpade vi och drog er\r\nfram till detta gemensamma beslut, och nu säger\r\nPer-Ola Eriksson att det skulle uppstå olyckor med\r\nen förskjutning på en dag eller två.</pre><pre>Dessutom är det så att de viktigaste besluten om\r\nROT-programmet gäller från den 1 mars, oavsett\r\nnär vi fattar besluten. Men jag har sett att Per-Ola\r\nEriksson i ett pressmeddelande redan har redovisat\r\ndet inlägg som gjordes här. Det finns ingen grund\r\nför detta. Vi har trugat er och dragit er fram till ett\r\nbeslut om ett ROT-program.</pre><pre>När det gäller frågan om återremiss och snabba\r\nbeslut och besked, förvånar det mig att Per-Ola\r\nEriksson inte har upptäckt att det i den debatt som\r\nhar ägt rum i dag har skapats en ny parlamentarisk\r\nsituation för inriktningen av den ekonomiska\r\npolitiken och budgetpolitiken. I utskottet framkom\r\ndet inte att det fanns en majoritet emot\r\nbudgetpropositionen. I dag har det framkommit att\r\ndet i denna kammare finns en majoritet mot\r\nregeringens budgetproposition och\r\nbudgetreglering, vilket är en överraskning och en\r\nnyhet för oss.</pre><pre>Tycker inte Per-Ola Eriksson mot den bakgrunden\r\natt det kan vara klokt att både de som är mot och de\r\nsom är för tar en dag på sig för att fundera igenom\r\nsituationen, innan vi går vidare? Det är det som det\r\nhandlar om.</pre><pre>Anf. 69  PER-OLA ERIKSSON (c) replik:</pre><pre>Herr talman! Eftersom John Bouvin har räknat ut\r\nhur mycket det kostar att hålla anföranden i\r\nkammaren skall jag fatta mig mycket kort.</pre><pre>Först och främst vill jag dementera Hans\r\nGustafssons påstående: Jag har inte skrivit något\r\npressmeddelande i dag.</pre><pre>Jag kan bara konstatera att det finns en majoritet i\r\nkammaren -- det krävs alltså en tredjedel av\r\nledamöterna -- för att skicka tillbaka betänkandet\r\ntill finansutskottet. Hans Gustafsson säger sedan\r\natt det finns en majoritet mot regeringens politik.\r\nIngenting har sagts i den här debatten som tyder på\r\natt ni kan ena er om någonting annat.</pre><pre>Hans Gustafsson talar om offentlig expansion. Bo\r\nG Jenevall talar om att man skall begränsa den\r\noffentliga expansionen och kräver mera sparande.\r\nHans Gustafsson säger att vi sparar för mycket men\r\nvill inte ens tala om vad vi skall spara på. Jag\r\nkonstaterar att ni bara kan förena er om en\r\nåterremiss -- där slutar enigheten.</pre><pre>Anf. 70  HANS GUSTAFSSON (s) replik:</pre><pre>Herr talman! Jag vill ställa frågan till Per-Ola\r\nEriksson beträffande ROT-programmet, om\r\nregeringspartierna fortfarande står bakom den\r\növerenskommelse som vi har träffat om att\r\nprogrammet skall gälla från den 1 mars. Det gör vi.\r\nDärmed kan man inte säga att fördröjningen har\r\nbetydelse i det här sammanhanget.</pre><pre>Det förhåller sig så att det här i riksdagen föreligger\r\nen majoritet emot en budgetproposition, vilket är\r\nytterst ovanligt. Per-Ola Eriksson har lång\r\nerfarenhet i riksdagen, men han har kort minne, då\r\nhan säger att de borgerliga i riksdagen inte använde\r\nåterremiss när vi satt i regeringen. Jag har själv\r\nvarit med om att lägga fram förslag i kammaren av\r\nlångt mindre betydelse, som de borgerliga i rent\r\noppositionssyfte begärt återremiss av, trots att de\r\ninte hade majoritet, för att komma tillbaka nästa\r\ndag efter behandling i utskottet och få samma\r\nutgång.</pre><pre>Jag kan som exempel nämna ärendet med\r\nförflyttningen av Boverket till Karlskrona, där de\r\nborgerliga partierna begärde återremiss, vilket\r\nirriterade mig mycket, då det inte fanns några\r\nsakskäl bakom. Jag kan peka på ärende efter\r\närende. Det var inte så att de förutvarande\r\nborgerliga oppositionspartierna inte begärde\r\nåterremiss av ärenden. De var långt flitigare att\r\nanvända detta instrument.</pre><pre>Om det under er tid, Per-Ola Eriksson, hade visat\r\nsig att oppositionspartierna hade majoritet mot vår\r\nbudgetproposition, undrar jag om ni hade nöjt er\r\nmed att begära återremiss. Det skulle vara\r\nintressant att veta om det hade gällt i det\r\nsammanhanget. När vi hade svårigheter och\r\nförsökte få hjälp, sade i alla fall Moderaternas\r\npartiledare att man inte skall hjälpa en regering\r\nsom befinner sig i upplösning. Jag har svårt att se\r\nnågot som är mer i upplösning än det som händer\r\nnu, när det visar sig att det viktigaste dokumentet\r\nfrån regeringen inte har riksdagens stöd.</pre><pre>Anf. 71  PER-OLA ERIKSSON (c) replik:</pre><pre>Herr talman! ROT-programmet, som vi verkligen\r\nhar medverkat till att forcera fram -- jag kan inte\r\npåstå att vi fick stor hjälp av Hans Gustafsson, men\r\nandra socialdemokrater var aktiva i det arbetet --\r\nstår vi för, och vi skall skyndsamt sätta det i sjön.\r\nVi vill få i gång byggsektorn. Vi ville egentligen ge\r\nbesked till byggnadsarbetarna och kommunerna i\r\ndag om att vi nu är eniga här i riksdagen om den\r\nåtgärden. Tyvärr fick vi inte ett klubbslag för det,\r\noch det beklagar jag.</pre><pre>När det gäller återremiss, vill jag säga till vännen\r\nHans Gustafsson, att vi aldrig har yrkat på\r\nåterremiss i finanspolitiken. Vi hade kunnat göra\r\ndet, också med en tredjedels majoritet, men vi\r\navstod av hänsyn till landets bästa.</pre><pre>Anf. 72  LARS TOBISSON (m):</pre><pre>Herr talman! Hans Gustafsson försöker nu tona ner\r\nvad han håller på att åstadkomma och säger att det\r\nrör sig om en eller två dagar. Till att börja med är\r\ndet inte arbetsplenum förrän om en vecka, så vi får\r\nräkna med den tiden. Förutsättningen att klara av\r\ndet här på en eller två dagar är dessutom att det inte\r\nskall företas några förändringar. Det understryker\r\nbara karaktären av okynne bakom denna åtgärd.</pre><pre>När det har yrkats på återremiss har det berott på\r\natt det antingen har förelegat fel som man har\r\nupptäckt och behövt rätta till, eller på att man har\r\nfunnit att det finns en annan majoritet i sak i någon\r\nfråga och därför vill åstadkomma en förnyad\r\nbehandling. Det som är anmärkningsvärt är att\r\ndetta inte har framkommit.</pre><pre>Nu säger Hans Gustafsson att -- jag förmodar med\r\nspelad överraskning -- att det föreligger en\r\nmajoritet mot budgetpropositionen. Ja, det är\r\nsjälvklart! Det står ju redan i betänkandet.\r\nSocialdemokraterna yrkar i sin reservation avslag\r\npå regeringens proposition. Ny demokrati yrkar\r\navslag. Vänsterpartiet yrkar naturligtvis också\r\navslag i sin meningsyttring. Det är ingen nyhet --\r\ndet har varit så hela tiden.</pre><pre>Så var det naturligtvis också under den\r\nsocialdemokratiska regeringsperioden, då ni inte\r\nhade egen majoritet. Samtliga oppositionspartier\r\nyrkade avslag på de riktlinjer för den ekonomiska\r\npolitiken som regeringen hade lagt fram.</pre><pre>Det är egentligen inte det som är poängen här, utan\r\ndet är att man har ett alternativ att komma med.\r\nDet nya som har inträffat i dag är att Ny demokrati\r\ninte har något alternativ. De säger att de frånträder\r\nsina egna förslag i reservationerna och nöjer sig\r\nmed ett blankt avslagsyrkande. För att det yrkandet\r\nskall kunna samla majoritet krävs det att\r\nSocialdemokraterna också avsäger sig sin politik\r\noch förenar sig om ett blankt avslagsyrkande. Då\r\nkan ni åstadkomma en ändring, tillsammans med\r\nVänsterpartiet, som också får hoppa av. Vid en\r\nvotering här i kammaren får vi då en majoritet för\r\natt riksdagen inte skall ha någon ekonomisk politik\r\nalls. Det blir magnifikt.</pre><pre>Jag undrar om det är till någon vägledning för\r\nfolket eller för de marknader som skall ha\r\nförtroende för den verksamhet som bedrivs i detta\r\nhus. Jag tycker att detta är ynkedom, och Hans\r\nGustafsson borde ta konsekvensen av det och avstå\r\nfrån sitt återremissyrkande.</pre><pre>Anf. 73  BO G JENEVALL (nyd):</pre><pre>Herr talman! Det var en mycket engagerad Lars\r\nTobisson som vi nu fick höra, och det tycker jag\r\nockså var berättigat.</pre><pre>Jag vill korrigera några sakfel. Det är nämligen så\r\natt jag i utskottet har mörkat, som man brukar kalla\r\ndet. Det har jag gjort till den milda grad att jag har\r\nlåtit ta det till protokollet. Det läste jag upp i mitt\r\ntidigare anförande, och det skall jag inte repetera.</pre><pre>Jag tycker att det är magstarkt att säga att vi inte\r\nhar några förslag. Vi har lagt fram massor av förslag\r\ntill enorma belopp, och så säger man att vi inte har\r\nnågra förslag! Anledningen till att den här\r\ntillspetsade situationen har uppstått är ju att\r\nregeringen inte vill lyssna, inte vill föra ens den\r\nenklaste lilla diskussion. Man avvisar diskussioner\r\nt.o.m. i utskottet. Det är det som hela saken gäller.\r\nVi har ställt fler förslag än något annat parti, men\r\ndet är ingen som vill diskutera dem.</pre><pre>Vi är ett klart borgerligt parti -- det kan ingen tvivla\r\npå. Regeringen regerar faktiskt på vårt mandat --\r\ndet är också ett faktum. Det minsta man kan begära\r\när att de förslag som man lägger fram blir\r\ndiskuterade. Det har vi krävt i utskottet, och det\r\nhar vi inte fått gehör för. Därför ser vi fram emot\r\nden förnyade prövning som skall ske i utskottet i\r\nmorgon och hoppas att vi då kan få bättre gehör.</pre><pre>Anf. 74  LARS TOBISSON (m):</pre><pre>Herr talman! Jag tycker att vi är här för att fatta\r\nbeslut i sakfrågor. Vi har haft en diskussion i\r\nkammaren under allmänpolitiska debatten. Bo\r\nJenevall sade att vi borde föra diskussionen i\r\nutskottet. Jag sade att vi skall göra det. Jag tyckte\r\natt Bo Jenevall då borde ompröva vissa\r\nståndpunkter som är svåra att förena med borgerlig\r\npolitik, som förslaget att förstatliga landets banker.\r\nDet finns i Ny demokratis politik flera sådana inslag\r\nsom väcker uppseende, t.ex. förslag om införande\r\nav en total prisreglering på lönemarknaden genom\r\nett lönestopp. Nu senast har Ny demokrati\r\nföreslagit att vi skall övergå till en helt annan\r\nräntepolitik. Den typen av inslag kan inte ingå i en\r\nregeringspolitik som förs med borgerlig\r\nutgångspunkt.</pre><pre>Jag såg det faktiskt som en ljuspunkt när Bo\r\nJenevall i sitt anförande tidigare i dag sade att han\r\nnöjde sig med ett yrkande om blankt avslag. Det\r\ninnebär att han frånträder yrkanden av det slag som\r\njag här har nämnt. Nu yrkar han bara blankt avslag,\r\nmedan han tidigare hade förenat sitt\r\navslagsyrkande med villkor för hur politiken skulle\r\nläggas upp. Nu säger Bo Jenevall att de yrkandena\r\nkvarstår. På de punkterna kan inte vi vara med och\r\ndiskutera.</pre><pre>Däremot har vi diskuterat sådant som rör ROT-\r\nprogram för bostäder och för offentliga lokaler. Vi\r\nhar på den punkten också fått fram förslag i bred\r\nenighet, och det tycker vi är bra. Jag hoppas att de\r\nsnabbt skall kunna genomföras, trots den här typen\r\nav piruetter.</pre><pre>Herr talman! Jag undrar hur det här nu skall gå att\r\nförena med det yrkande om återremiss som faktiskt\r\nhar väckts av Socialdemokraterna och som de kan\r\nrösta igenom alldeles på egen hand. Det finns enligt\r\nvad jag förstår inte någon samstämmighet i\r\npolitiken mellan Ny demokrati och\r\nSocialdemokraterna som skulle kunna motivera att\r\nman också röstade för återremiss till utskottet.</pre><pre>Anf. 75  BO G JENEVALL (nyd):</pre><pre>Herr talman! Jag tycker att det är ynkligt att man\r\nstår i kammaren och talar om att man skall föra\r\ndiskussioner i utskotten, och sedan när vi väntar oss\r\ndiskussioner i utskotten avvisar man det, ibland\r\nt.o.m. med hokus pokus. Kan det vara så farligt att\r\nvi tar en omgång till i utskottet och verkligen för en\r\ngångs skull får till stånd en diskussion?</pre><pre>Jag instämmer i vad Hans Gustafsson sade om att\r\nvår ordförande här slår sig för bröstet för ROT-\r\növerenskommelsen och samtidigt applåderas av\r\nLars Tobisson, trots att de så väl vet att det var vi\r\nsom såg till att det över huvud taget skapades ett\r\nsådant läge att vi kunde komma fram till en ROT-\r\növerenskommelse. Att de två stora blocken sedan\r\nhar det gemensamt att de till varje pris måste se till\r\natt Ny demokrati inte får något ''credit'' för\r\nnågonting och därför ser till att göra upp är en\r\nannan sak. Men det bryr vi oss inte så mycket om.\r\nDet är sakpolitiken vi är ute efter.</pre><pre>Nu hoppas jag att vi i utskottet verkligen skall få till\r\nstånd en ordentlig genomgång av de förslag som\r\nföreligger och gemensamt komma fram till något\r\nförnuftigt. Ännu bättre vore det om vi kunde enas\r\noch om för en gångs skull ett enigt utskott kunde stå\r\nbakom förslagen för att åtgärda landets miserabla\r\nekonomi.</pre><pre>Anf. 76  HANS GUSTAFSSON (s):</pre><pre>Herr talman! Hur lång tid det kommer att ta, Lars\r\nTobisson, beror framför allt på utskottets\r\nordförande när han vill hantera ärendet. Det är\r\nvisserligen sant att det tar en vecka innan vi har\r\nplenum, men jag tror att de som är intresserade av\r\nriksdagens beslut mycket väl kan agera med\r\nutgångspunkt i om utskottet skulle kunna komma\r\nfram till ett gemensamt förslag på den här punkten.\r\nJag tror inte att man behöver befara något\r\ndröjsmål. Jag tycker att det vore olyckligt om det\r\nblev ett långt dröjsmål. Vi skall på allt sätt\r\nmedverka för att göra det så kort som det över\r\nhuvud taget går.</pre><pre>Jag bestrider att Lars Tobisson gör en korrekt\r\nbeskrivning när han säger att de borgerliga\r\npartierna under sin tid i opposition aldrig yrkade\r\nåterremiss -- jag uppfattade det så -- utom om det\r\nförelåg en förändrad majoritet, osv. Jag kan ta fram\r\nmassor av fall och visa att det inte förhåller sig så.\r\nDet var ett relativt ofta använt instrument, vilket\r\njag på den tiden diskuterade med borgerliga\r\nföreträdare. Men det spelar ingen roll i det här\r\nsammanhanget.</pre><pre>Jag tycker att Lars Tobissons inlägg var en utmärkt\r\nillustration till hur klokt det kan vara att utskottet\r\ntar en dag på sig för att överväga den uppkomna\r\nsituationen. Här gavs det ju en beskrivning av vilket\r\nbeslutsläget nu över huvud taget var. Det är väl\r\nalldeles uppenbart att det har skett en förändring\r\ni beslutsläget i förhållande till det som förelåg när\r\nutskottets betänkande lades fram. Annars behövde\r\nvi inte ha den här diskussionen om vilket beslutets\r\ninnebörd är. Det är en ny situation som ger oss\r\nanledning att fundera över situationen och se om\r\ndet bör ske förändringar i det förslag som nu\r\nföreligger.</pre><pre>Anf. 77  LARS TOBISSON (m):</pre><pre>Herr talman! Det nya i situationen är att\r\nSocialdemokraterna har bestämt sig för att utnyttja\r\nden möjlighet man har, genom att man förfogar\r\növer mer än en tredjedel av kammarens ledamöter,\r\ntill att genomdriva en återremiss till utskottet. Där\r\nskall man nu se om man kan ta fram förslag, sade\r\nHans Gustafsson. Det har inte givits ens en antydan\r\nom vad för förslag det skulle vara. Det har inte\r\nheller antytts i något inlägg från något annat\r\noppositionsparti. Man vill återigen föra upp på\r\nbordet till diskussion de ståndpunkter som man har\r\nförfäktat i de reservationer som föreligger.</pre><pre>Det enda nya som har inträffat är att man från Ny\r\ndemokratis håll har sagt: Vi yrkar avslag på allting\r\nutan angivande av några egna riktlinjer för\r\npolitiken, utan att lägga fram några egna förslag att\r\nrösta om här i kammaren. Det må man göra, men\r\ndet ger inte besked om vilken politik som skulle\r\nkunna samla majoritet och som skulle kunna bli\r\nföremål för beslut här.</pre><pre>Herr talman! Jag noterar att Hans Gustafsson inte\r\nåtervände till den egendomliga tes han tidigare\r\ndrev, nämligen att det skulle vara något helt nytt att\r\ndet inte finns majoritet för regeringens\r\nbudgetproposition. Som jag påvisade är det inte\r\nnågot nytt. Så är det alltid när man har en\r\nminoritetsregering. Oppositionspartierna har då\r\nnaturligtvis andra uppfattningar och yrkar avslag på\r\nregeringens proposition. Men poängen är ju att det\r\ni utskottet i den här situationen inte har kunnat\r\nbildas en positiv majoritet mot regeringsförslagen,\r\nen majoritet som skulle kunna ta över. Gör det det,\r\nbefinner vi oss i en helt ny politisk situation i vårt\r\nland. Men den situationen föreligger inte, och det\r\nhar inte heller i denna debatt här i dag framkommit\r\ntecken på att det skulle kunna göra så. Tvärtom har\r\nju Bo Jenevall hela tiden sagt att han representerar\r\nett borgerligt parti, som ingår i\r\nregeringsunderlaget.</pre><pre>Anf. 78  HANS GUSTAFSSON (s):</pre><pre>Herr talman! Det nya som hänt, Lars Tobisson, är\r\nenligt min mening att vi nu har ett yrkande som inte\r\nfanns när vi började debatten här i morse. Det är\r\nett yrkande, som har ställts under pågående debatt,\r\nom avslag på betänkandet. Det avslagsyrkandet\r\nfanns inte när utskottet behandlade frågan. Då\r\nfanns det ett avslagsyrkande kopplat till vissa\r\nvillkor och vissa motiveringar, men inte det\r\navslagsyrkande som nu föreligger. Det är en helt ny\r\nsituation som utskottet inte har haft anledning att\r\nta ställning till och vars innebörd, som Lars\r\nTobisson själv beskrev det, är något osäker, liksom\r\nkonsekvenserna av detta. De alternativ som Lars\r\nTobisson beskrev är ju inte de enda alternativ som\r\nfinns i det här sammanhanget.</pre><pre>Efter de senaste inläggen tycker jag att det finns\r\nmycket goda skäl även för de borgerliga partierna\r\natt ställa upp på den återremiss som vi har krävt för\r\natt skaffa oss rådrum för att fundera över om vi kan\r\nhitta bättre lösningar i den här frågan.</pre><pre>Anf. 79  LARS TOBISSON (m):</pre><pre>Herr talman! Hans Gustafsson säger att det nya\r\nsom har inträffat är att det från nydemokratiskt håll\r\nhar yrkats avslag på betänkandet. Det är klart att\r\ndet är litet nytt. Men i diskussionen har det\r\nförefallit som om man har avsett att yrka avslag på\r\nbudgetpropositionen.</pre><pre>Skall man verkligen yrka avslag på hela\r\nbetänkandet? Då yrkar man ju avslag på det fina\r\nmed ROT-stöd och pengar till upprustning av\r\nkommunala lokaler, förslag som man samtidigt\r\nberömmer sig av att ha drivit fram. Det vore\r\nmärkvärdigt om det är så.</pre><pre>Man har snarare avsett att yrka avslag på\r\npropositionen, och det är min poäng. Detta är inget\r\nnytt -- det har samtliga oppositionspartier redan\r\ngjort. Vad som krävs av er är att ni, för att ha grund\r\nför ett återremissyrkande, talar om vad ni\r\ngemensamt tänker göra i stället. Det har ni inte\r\ngjort.</pre><pre>Detta gör att vi från borgerligt håll hävdar att vi nu\r\nskall se till att dessa förslag genomförs så snabbt det\r\ngår. Därför kommer vi inte att stödja yrkandet om\r\nåterremiss.</pre><pre>Men om det vinner gehör -- och det lär det göra\r\nenbart med socialdemokratiska röster -- kommer vi\r\nsjälvfallet att se till att behandlingen i utskottet\r\nkommer i gång och kan genomföras så snart som\r\nmöjligt.</pre><pre>Överläggningen var härmed avslutad.</pre><pre>Beslut</pre><pre>Återförvisningsyrkandet</pre><pre>Kammaren biföll med 162 röster mot 157 det av\r\nAllan Larsson under överläggningen framställda\r\nyrkandet om återförvisning av ärendet till utskottet\r\nför ytterligare beredning.</pre><pre>Återförvisningsyrkandet hade alltså bifallits med\r\nerforderligt antal röster, dvs. minst en tredjedel av\r\nde röstande.</pre><pre>Beslut om samlad votering</pre><pre>Beträffande de på föredragningslistan närmast\r\nupptagna ärendena, socialförsäkringsutskottets\r\nbetänkande SfU12, utrikesutskottets betänkande\r\nUU3, försvarsutskottets betänkanden FöU8, FöU6\r\noch FöU7, jordbruksutskottets betänkande JoU7,\r\nkonstitutionsutskottets betänkande KU20 samt\r\ntrafikutskottets betänkanden TU14, TU15, TU16\r\noch TU17, beslöt kammaren på förslag av tredje\r\nvice talmannen att de fick företas till avgörande i ett\r\nsammanhang sedan debatten i dessa ärenden\r\navslutats.</pre><pre>3 §  Delpensionsförsäkringen</pre><pre>Föredrogs</pre><pre>socialförsäkringsutskottets betänkande</pre><pre>1992/93:SfU12 Delpensionsförsäkringen (prop.\r\n1992/93:100 delvis).</pre><pre>Anf. 80  DORIS HÅVIK (s):</pre><pre>Herr talman! Det är ungefär ett år sedan jag senast\r\nstod i denna talarstol och diskuterade\r\ndelpensionsförsäkringen. Vid det tillfället röstade\r\nNy demokrati med Socialdemokraterna när det\r\ngällde att bibehålla delpensioneringen i oförändrat\r\nskick. Ny demokrati gick sedan ut och talade om att\r\ndet var nydemokraterna som räddade\r\ndelpensionen. Hur är det i dag? Jo, Ny demokrati\r\nhar en motion, som skall behandlas här i dag och\r\nsom innebär försämringar av delpensionen som går\r\nlängre än regeringsförslaget. Jag kallar det för\r\npolitisk populism.</pre><pre>Vi socialdemokrater menar, vilket framgår av vår\r\nmotion, att delpensioneringen inte är någon\r\nlyxpensionering och att möjligheten skall finnas\r\nkvar för dem som vill använda sig av den\r\npensioneringsformen. Vi skriver i vår motion att\r\nden föreslagna förändringen som nu läggs fram på\r\nsikt innebär en fullständig avveckling av\r\ndelpensioneringen, och det kan ske inom några år.</pre><pre>Begränsningen av arbetstiden, höjningen av\r\nåldersgränser upp till 63 år gör att den formen av\r\npensionering kommer att bli meningslös för\r\nmedborgarna. Detta kommer icke att tillföra\r\nstatsbudgeten en enda krona i besparing, eftersom\r\nkostnaderna för delpensionsförsäkringen betalas\r\ngenom en arbetsgivaravgift som tidigare var 0,5 %\r\noch nu är 0,2 %. Det har således skett en sänkning.\r\nDessutom beslöt riksdagen att överföra 8,3\r\nmiljarder kronor till delpensionsfonden. Det är en\r\nfinansiering som är tillräcklig för oförändrad\r\npensionering fram till den 1 januari 1999. Det finns\r\nfondmedel, och det flyter in avgifter.</pre><pre>De föreslagna åtgärderna är helt missriktade mot\r\nbakgrund av dagens arbetsmarknadsläge. De\r\nförsvårar möjligheterna för äldre personer att efter\r\nmånga års arbete trappa ner sin arbetstid, bereda\r\nplats för yngre eller minska risken för att yngre\r\npersoner förlorar sitt arbete. I propositionen anförs\r\nsom motiv för förslaget att: Den som tar ut\r\ndelpension gör ett frivilligt val som inte styrs av\r\nbristande arbetsförmåga utan i stället av en önskan\r\natt få en mjukare övergång till en tillvaro som\r\nålderspensionär.</pre><pre>Jag vill påstå att verkligheten är mindre idyllisk än\r\nregeringsförslaget synes utgå ifrån. Andelen\r\nlångtidssjuka och förtidspensionerade är mycket\r\nhög i åldrarna 60--64 år. Ohälsotalet för denna\r\nåldersgrupp har ökat kraftigt under de senaste\r\nåren, från 142 för år 1990 till 160 för budgetåret\r\n1991/92. Motsvarande tal för åldrarna under 60 år\r\nhar gått ned från 31 till 29. Om möjligheterna till\r\ndelpension försämras i enlighet med\r\npropositionsförslaget kommer med stor sannolikt\r\nantalet långa sjukfall och förtidspensioneringar att\r\nöka ytterligare. Resultatet blir därmed en\r\nytterligare kostnadsökning för den allmänna\r\nförsäkringen, dvs. det som i propositionen anges\r\nsyfta till att begränsa socialförsäkringens utgifter\r\nblir i praktiken ökade utgifter för sjukförsäkring,\r\nförtidspensionering och arbetslöshetsförsäkring.</pre><pre>Det grundläggande syftet med delpensioneringen\r\när att göra det möjligt för den som av hälsomässiga\r\neller andra skäl behöver trappa ner arbetsinsatsen\r\nunder de sista yrkesverksamma åren. Den\r\nnedtrappningen förutsätter planering i flera\r\navseenden, som bl.a. måste ske tillsammans med\r\narbetsgivaren och övriga på arbetsplatsen. Det\r\nförutsätter givetvis i sin tur att man i sin planering\r\nkan utgå ifrån och lita på de regler och villkor som\r\nanges från statsmakternas sida. För dem som redan\r\nhade planerat sin delpensionering under 1993 med\r\nsin arbetsgivare men inte hunnit lämna in sin\r\nansökan blev det uppenbart att det skulle bli fråga\r\nom retroaktivt verkande åtgärder.</pre><pre>I det första förslaget angavs datumet den 11\r\njanuari. Det skulle ha blivit förödande. Vi vände\r\noss starkt emot detta i vår motion. Vi pekade på att\r\nde som hade tillfälle att lyssna på radion den dagen,\r\nde som hade tillgång till en fax och därmed kunde\r\nfaxa in en ansökan före kl. 24.00 eller de som hade\r\nen försäkringskassa som höll öppet under kvällstid\r\nkom i ett bättre läge än de som fick nyheten genom\r\nsin morgontidning dagen därpå.</pre><pre>Man kan göra så utan att det är olagligt; men man\r\nmåste säga att det var omänskligt. I vår motion\r\nföreslog vi att vi måste ha anständiga\r\növergångsregler, även om det skulle bli kammarens\r\nbeslut -- vilket jag tyvärr tror att det blir -- att\r\ndelpensionen kraftigt försämras.</pre><pre>På den punkten fanns det bara ett förslag från vår\r\nsida, nämligen att nuvarande lagstiftning skall gälla\r\nfram till den tidpunkt då den nya träder i kraft. Det\r\ninnebär att alla som fyller 60 år före den 30 juni, och\r\ndå har gjort upp med sin arbetsgivare om\r\nnedtrappning av arbetstiden, har möjlighet att söka\r\ndelpension fram till den 1 juli. Det finns vissa\r\növergångsregler som innebär att man kan söka även\r\ndärefter, men dem skall jag inte gå in i detalj på i\r\ndetta sammanhang.</pre><pre>Jag vill också kommentera något som Ny demokrati\r\ntar upp i en reservation. Trots att man stödde vårt\r\nförslag förra året, kallar man delpensionen för en\r\nlyxpensionering. Man säger att det bara är högre\r\ntjänstemän som har möjligheter att söka. Det fanns\r\nen period då det var så. Men det var när den förra\r\nborgerliga regeringen hade försämrat\r\nmöjligheterna, så att man bara fick trappa ned med\r\n50 %. Det kunde arbetarna inte klara. När vi\r\nändrade tillbaka till de ursprungliga reglerna kom\r\njust arbetarna och sökte delpension igen. Det är väl\r\nsnarare så, att man med de förändringar som nu\r\nsker begränsar för båda kategorierna; Ny\r\ndemokrati sätter en gräns vid fem basbelopp och\r\nförkortar dessutom kraftigt den tid som man har\r\nmöjlighet att ha delpension fram till\r\npensionsåldern.</pre><pre>Det var väl inte så heroiskt när man förra året sade:\r\nVi räddade delpensionen. Men det blev publicitet.\r\nSamma sak gällde när man sade: Vi har ändrat\r\növergångsreglerna. I Ny demokratis motion finns\r\ninte ett yrkande, inte en rad om att de\r\növergångsregler som angavs i propositionen var\r\nstötande. Ni svalde dem med hull och hår. Men jag\r\nvill säga att vi -- som vi kan göra i vårt utskott --\r\ndiskuterade igenom frågan över partigränserna. Jag\r\när glad att jag i det sammanhanget fick gehör för\r\nmina åsikter och att det blev utskottets beslut vid\r\nden slutliga behandlingen.</pre><pre>Jag vill också säga något om hur situationen ser ut i\r\ndag när det gäller möjligheter till ersättning. Jag vill\r\nockså peka på var den faktiska pensionsåldern\r\nligger. Den är faktiskt inte 65 år, utan runt 60 år.\r\nOm vi ser på landets industriarbetare finner vi att\r\nsex av tio industriarbetare har lämnat arbetet vid 61\r\når enligt en undersökning som Metall nyligen\r\npublicerat. SCB har också gjort en undersökning\r\nsom i stora delar sammanfaller med Metalls\r\nundersökning. 400 000 människor utgör grunden\r\nför de resultat man kommit fram till. Det är\r\nkvinnorna som drabbas hårdast när det gäller\r\nförtidspensioneringar; det gäller kvinnor i\r\nindustriarbete. Utslagningen börjar tidigt: man kan\r\nfinna att redan i 40-årsåldern har 6,7 % av kvinnor\r\ni industrin någon form av pension eller\r\nlångtidssjukskrivning. Metallstudien visar också att\r\nvissa orter har speciellt många som är hårt\r\ndrabbade. Man pekar särskilt på Hällefors som har\r\nde flesta typer av verkstadsarbete. Där är det hela\r\n80 % av arbetskraften som inte har nått 60-\r\nårsstrecket.</pre><pre>Jag tycker att det borde mana till eftertanke. Vi\r\nskulle kunna ha olika möjligheter för människor att\r\nvälja vilken form av pensionering man vill ha. Man\r\nsäger att det handlar om friska människor som\r\nväljer en delpensionering för att få en mjukare\r\növergång. Om man skrapar litet på det yttersta\r\nlagret på lacket finner man att många av dem hade\r\nkunnat få en förtidspension. Men de valde att\r\nkunna säga: Jag ville trappa ned min arbetstid innan\r\njag gick i pension, i stället för att säga: På grund av\r\nmin hälsa orkade jag inte med att fortsätta jobba.\r\nSkulle det vara så fel att ge människor den\r\nmöjligheten?</pre><pre>Delpensioneringen var en av förre socialministern\r\nSven Asplings verkligt stora reformer som han var\r\nmycket stolt över, och som han fortfarande har\r\nanledning att vara stolt över, att ha genomfört. Den\r\nmänniskosyn han hade gjorde att hans inställning\r\nvar att man skulle ha möjlighet att välja\r\npensionering. Man bedömde att den inte skulle\r\nkunna omfatta mer än ca 40 000 personer; som mest\r\nvar det 68 000. Antalet gick brant ned när en\r\ntidigare borgerlig regering försämrade villkoren.\r\nMen det gick upp igen och vi fick med grupperna\r\nfrån de tunga arbetena när den socialdemokratiska\r\nregeringen återställde reglerna. Som socialpolitiker\r\nhar jag under flera år talat i detta ämne många\r\ngånger. Jag hade hoppats att det inte skulle bli\r\nnågot som upprepades årligen.</pre><pre>När det gäller pensionering, vill jag avslutningsvis\r\nsäga, skall man kunna planera. Man skall kunna\r\nplanera långsiktigt. I Göteborg har vi ett uttryck --\r\nom jag får vara så vanvördig att jag tar upp det, herr\r\ntalman -- som lyder: Det får inte vara som\r\ndagspriset på räkor. Det är högst varierande. När\r\ndet gäller att kunna lita på en pensionering måste\r\ndet vara långsiktiga och inte varierande förslag som\r\nläggs på bordet.</pre><pre>Jag beklagar att jag slutligen måste konstatera att\r\ndetta är ett angrepp mot delpensioneringen som\r\nicke tillför statsbudgeten en enda krona. Jag\r\nupprepar det. Den är finansierad med\r\narbetsgivaravgifter på 0,2 % och fondmedel. Jag\r\nyrkar bifall till reservationen som är fogad till\r\nutskottets betänkande.</pre><pre>Anf. 81  LEIF BERGDAHL (nyd):</pre><pre>Herr talman! För snart ett år sedan avgjordes\r\nfrågan om delpensionering i denna kammare. För\r\nen gångs skull avgjordes ett ärende direkt i\r\nriksdagen och inte i utskottet.</pre><pre>Vad hände då? Jo, det blev nästan en regeringskris.\r\nStrax därefter gick Ny demokrati upp drygt två % i\r\nopinionsmätningarna, och vi beskylldes givetvis för\r\npopulism.</pre><pre>För vår del var det inte fråga om populism. Vi hade\r\nlagt fram förslag om en kompromisslösning\r\nbeträffande delpensionen. Då vi inte fick gehör för\r\nvåra förslag i utskottet kom vi överens om att\r\nbestämma oss först vid behandlingen i kammaren.\r\nVi beslöt också att hålla vårt beslut hemligt ända till\r\nslutet. Det mest fantastiska var att vi lyckades hålla\r\nvårt beslut hemligt, trots att vi ideligen\r\nuppvaktades av massmedierna ända fram till\r\nkammaren fattade beslut. Natten före blev jag\r\nuppringd många gånger. Man ville tala om just det\r\nhär.</pre><pre>En annan sak som vi gjorde var att vi markerade,\r\nsatte ner foten. Vi skulle inte, som det dåvarande\r\nkommunistiska partiet gjorde, hänga med\r\nSocialdemokraterna på alla beslut. För att\r\nförhindra vad jag skulle vilja kalla för en\r\nfinlandisering av Ny demokrati var vi tvungna att\r\nmarkera att vi inte hänger med på allting.</pre><pre>Det finns ju många argument som talar mot ett\r\navskaffande av delpensionen i dag. Ungefär en\r\ntredjedel av personer i åldern 60--64 år har nu\r\nförtidspension. Om hälften av dessa missar\r\ndelpensionen, får förtidspensionen inte någon\r\nbesparingseffekt. Vidare ökar\r\nlångtidssjukskrivningarna. Om delpensionen skall\r\ntas bort, skall det ske i en högkonjunktur.\r\nDessutom är det väl bättre med en\r\ndeltidspensionerad 60-åring än med en arbetslös\r\n20-åring. Den som arbetar halvtid presterar inte\r\n50 % utan ofta kanske 60--70 % av vad\r\nvederbörande presterade tidigare.</pre><pre>Sedan något om Lindbeckkommissionens förslag.\r\nDär återfinns glädjande nog merparten av vårt\r\npartiprogram. Jag instämmer i mycket av det som\r\nsägs i kommissionens förslag. Men kom ihåg att\r\nAssar Lindbeck är nationalekonom, inte politiker.\r\nHan är förvisso en förträfflig nationalekonom, men\r\npolitiker är han rakt inte. Framlagda förslag är ju\r\npolitik. Jag tror att det finns anledning att granska\r\nett och annat i förslaget innan beslut fattas.</pre><pre>Om delpensionen har Lindbeckkommissionen inte\r\nuttalat sig. Vad betyder det? Betyder det att man\r\nanser att delpensionen skall vara kvar, eller betyder\r\ndet något annat?</pre><pre>Enligt min uppfattning vore det i rådande läge\r\nolyckligt att avskaffa delpensioneringen.</pre><pre>Anf. 82  DORIS HÅVIK (s) replik:</pre><pre>Herr talman! Jag konstaterar att det inte var av\r\nomsorg om delpensioneringen som man stödde\r\nSocialdemokraternas förslag förra året om att\r\nbibehålla denna i oförändrat skick. I stället gjorde\r\nman det för att man ville ge regeringen en smäll.\r\nDet konstaterar jag efter att ha lyssnat till Leif\r\nBergdahls inlägg här. Naturligtvis lyckades man,\r\noch man kände kände sig glad och stolt över det.</pre><pre>Jag kan dock icke acceptera att man gick ut och\r\nsade: Vi räddade delpensioneringen. Även förra\r\nåret hade ni ju synpunkter på att den skulle\r\nförsämras, och dessutom högst avsevärt. Men\r\nsedan gav ni, för att visa vänlighet och också för\r\npublicitetens skull, de kommande pensionärerna en\r\nmöjlighet att under ytterligare ett år få ersättning\r\nenligt de gamla reglerna. Den verkliga avsikten har\r\nvi dock kunnat utläsa av er motion, där ni gick\r\nlängre i fråga om försämringar än vad\r\nregeringspartierna gjorde i och med begränsningen\r\nav den nivå som man kunde komma upp till. Detta\r\nbeklagar jag.</pre><pre>Jag tycker faktiskt att de människor som under\r\nmånga år varit med i arbetslivet och som börjat\r\narbeta inom industrin som unga skall kunna lita på\r\noss på ett helt annat sätt. De skall kunna lita på att\r\ndet inte är fråga om ett politiskt spel, utan de skall\r\nveta att det verkligen innebär att man allvarligt\r\nmenar att möjligheter nu skapas så att människorna\r\nframöver kan känna trygghet vad gäller\r\ndelpensionssystemet. Jag beklagar alltså att det här\r\nbara var en lek.</pre><pre>Anf. 83  LEIF BERGDAHL (nyd) replik:</pre><pre>Herr talman! Jag vet inte om jag skall bemöta detta\r\ni detalj. Jag har blivit påhoppad ganska många\r\ngånger av Doris Håvik. Men vi får väl avvakta vad\r\nsom händer här i dag.</pre><pre>I varje fall är det inte fråga om en politisk lek. I\r\nstället är det här en fråga där vi kunde göra en\r\nmarkering. Det finns många frågor att välja bland,\r\nmen vi tyckte att våra åsikter i den här frågan\r\nstämde överens med Socialdemokraternas --\r\nnaturligtvis inte helt, men i stora delar. I denna\r\nfråga kunde vi markera att vi inte följde regeringen\r\ni fråga om alla beslut.</pre><pre>Anf. 84  DORIS HÅVIK (s) replik:</pre><pre>Herr talman! Jag kan förstå intentionerna. Men det\r\när beklagligt att ni använde en målgrupp bestående\r\nav människor som varit yrkesarbetande i många år\r\nsom pjäser på ert schackbräde.</pre><pre>Anf. 85  LEIF BERGDAHL (nyd) replik:</pre><pre>Herr talman! Om detta tolkas så, kan jag hålla med\r\nDoris Håvik. Men vi räddade faktiskt\r\ndelpensionen. Om vi inte hade röstat med\r\nSocialdemokraterna, hade delpensionen\r\nförsvunnit. Jag förstår därför inte varför man inte\r\nkan anse att vi tillsammans med\r\nSocialdemokraterna och Vänsterpartiet räddade\r\ndelpensionen.</pre><pre>Anf. 86  BERITH ERIKSSON (v):</pre><pre>Herr talman! Ja, så är vi där igen. Det är ju nu nio\r\nmånader sedan vi här i kammaren senast var i färd\r\nmed att besluta om delpensionsförsäkringens vara\r\neller icke vara.</pre><pre>Vid förra tillfället valde kammarens populister, Ny\r\ndemokrati, att rösta emot förslaget. Då var det ju\r\nstor uppmärksamhet i massmedierna inför\r\nbehandlingen av förslaget och den därpå följande\r\nomröstningen. Ny demokrati har helt klart här\r\ndeklarerat att det vid förra tillfället egentligen inte\r\nhandlade om delpensionsförsäkringen utan om Ny\r\ndemokratis behov av att synas.</pre><pre>Regeringen och utskottets regeringsföreträdare har\r\nden här gången tagit det säkra för det osäkra genom\r\natt försöka göra förslaget så identiskt med Ny\r\ndemokratis förra förslag som möjligt. Ändå kan vi\r\nkonstatera att man inte heller den här gången kan\r\nvara riktigt säker på hur det kommer att gå.</pre><pre>Jag tänker inte försöka mig på att upprepa Doris\r\nHåviks bakgrundsbeskrivning av\r\ndelpensionsförsäkringen, för det kan jag\r\nnaturligtvis inte göra lika bra som hon.</pre><pre>Herr talman! Om man förenklat ser statens\r\ntillgångar som en gemensam börs med flera olika\r\nfack, känns det både frustrerande och meningslöst\r\nnär man upptäcker att de som i sin egenskap av\r\nriksdagsmajoritet nu har beslutanderätt bara ser till\r\nett börsfack i taget. Man ser bara till vilka\r\nbesparingar som kan göras i ett av facken utan att\r\nfråga sig om en besparing måste betalas med pengar\r\nfrån ett annat fack i börsen.</pre><pre>Förtidspension är betydligt dyrare än delpension.\r\nDet tog vi upp förra gången ärendet behandlades,\r\ndvs. för nio månader sedan.När det gäller\r\nadministrationskostnaderna för delpension är det\r\nenkelt och billigt -- till skillnad från\r\nförtidspensionen, som ofta föregåtts av en längre\r\nsjukskrivningsperiod med flera läkarutlåtanden.\r\nÄrendet behandlas i socialförsäkringsnämnden. En\r\nutredning angående arbetsförmågan skall göras,\r\noch allt detta är dyrbart både för den enskilde\r\nindividen och för staten och tar många månader.</pre><pre>Både dagens förslag om att försämra delpensionen\r\nså, att människor i stället söker det för samhället\r\ndyrare alternativet, förtidspensionen, och det\r\nförslag som ännu är föremål för utskottsbehandling\r\noch som handlar om att höja pensionsåldern är\r\nfullkomligt idiotiska i en tid då stora ungdomskullar\r\nbehöver få komma in på arbetsmarknaden.</pre><pre>Det är de samlade kostnaderna som måste räknas\r\nliksom strävan efter att på bästa sätt ordna för både\r\ngamla och unga på det för samhället billigaste\r\nsättet.</pre><pre></pre><pre>Det är också mycket oklokt att som nu görs peta\r\noch riva bitvis i stora sammanhängande system utan\r\natt ha helhetsbilden klar för sig. Varför inte låta\r\npensionsutredningen komma med ett heltäckande\r\nförslag på pensionsområdet. De här bitvisa\r\nförändringarna inom snart sagt alla\r\nsocialförsäkringssektorer skapar förvirring och\r\notrygghet och undergräver förtroendet både för\r\npolitik och för politiker.</pre><pre>Vänsterpartiet kommer, som vi också har skrivit i\r\nbetänkandet, att rösta på reservation 1. Jag yrkar\r\ndärtill bifall till Vänsterpartiets meningsyttring.</pre><pre>Anf. 87  GULLAN LINDBLAD (m):</pre><pre>Herr talman! Jag skall inte ägna mig åt någon\r\nhistorieskrivning, och jag skall inte heller lägga mig\r\ni den lilla trätan mellan Socialdemokraterna och Ny\r\ndemokrati och den beskrivning som har gjorts på\r\ndiverse håll. Jag skall försöka hålla mig till det\r\närende som i dag ligger på riksdagens bord.</pre><pre>Jag konstaterar att vi återigen efter kanske nio\r\nmånader behandlar frågan om en förändring av\r\ndelpensionsförsäkringen. Men denna gång finns det\r\ni utskottet en majoritet för ett förslag, inte om\r\nborttagande av delpensionen utan om en\r\nförändring så att det blir lägre pensionsnivåer från\r\n65 % ersättning till 50 % från den 1 juli 1993.\r\nMajoriteten är överens om en höjning av åldern,\r\nnämligen till 62 år fr.o.m. den 1 januari 1994 och till\r\n63 år fr.o.m. den 1 januari 1995. Regeringens och\r\nutskottsmajoritetens förslag överensstämmer i\r\ndessa delar med Ny demokratis motion. Även detta\r\nhar sagts tidigare. Jag förväntar mig naturligtvis\r\nmajoritet för detta förslag.</pre><pre>Utskottet har däremot i enighet ändrat regeringens\r\nförslag om att äldre regler skulle gälla endast för\r\ndem som ansökte om delpension senast den 11\r\njanuari. Det har också utskottets vice ordförande\r\ntalat om här tidigare. Det visade sig att många\r\nkassor inte hade blivit underrättade om tingens\r\nordning förrän på eftermiddagen den 11 januari.\r\nVissa försäkringskassor hade mer eller mindre\r\nnattöppet, i varje fall till kl. 24. Andra hade det\r\ninte. Många människor som hade haft kontakt med\r\nkassorna tidigare om eventuell delpension hade\r\ninte gjort en formell ansökan och skulle alltså gå\r\nmiste om en delpension, eftersom de missade dagen\r\nD.</pre><pre>Jag håller med Doris Håvik om att vi verkligen har\r\nförsökt att lösa denna fråga i bästa samförstånd\r\nmed socialförsäkringarnas bästa för ögonen. Vi\r\nansåg att detta med dagen D innebar ett alltför stort\r\növerraskningsmoment och att utfallet blev\r\nberoende av om den försäkrade nåddes av ett\r\nbudskap eller inte. Det fanns också en viss\r\nretroaktivitet i bilden.</pre><pre>Vi enades därför om att förlänga tiden till den 30\r\njuni detta år. Övergångsbestämmelserna ställer\r\nockså krav -- jag tycker att det är viktigt att säga\r\ndetta i sammanhanget -- nämligen att den som gör\r\nen ansökan före detta datum skall uppfylla\r\nförutsättningarna för rätt till pension, bl.a.\r\nuppnådd 60-årsålder och avtal med arbetsgivaren\r\nom förkortad arbetstid.</pre><pre>Vårt förslag innebär också att vi sätter definitivt\r\nstopp för alla ansökningar från dem som inte är\r\nberättigade till delpension vid denna tidpunkt, t.ex.\r\nalla yngre personer som lämnade in en ansökan den\r\nsista natten.</pre><pre>Det finns rader av exempel på personer som är\r\nfödda ända in på 70-talet och som gjorde en\r\nansökan för säkerhets skull. Personer som skulle ha\r\ndelpensionerats någon gång långt in på 2000-talet\r\nhar gjort försök till en helgardering. Över detta\r\nfenomen kan man naturligtvis både skratta och\r\ngråta. Men om något är det ett tecken på att\r\nmänniskor utnyttjar och spekulerar i de system som\r\nvi politiker snickrar ihop.</pre><pre>Även när det gäller en minskning av arbetstiden är\r\nutskottet enigt om att nuvarande ordning får råda.\r\nVi anser inte att det hade varit möjligt -- i varje fall\r\nhade det varit hart när omöjligt -- i rådande\r\narbetsmarknadsläge för företagen att efter den 30\r\njuni ta tillbaka personer i tjänst med utökad\r\narbetstid om de redan hade lämnat företagen med\r\ndelpension, vilket förslaget från regeringen skulle\r\nha inneburit. Vi har också i detta fall diskuterat\r\nfram en realistisk lösning.</pre><pre>Socialdemokraterna har reserverat sig mot de\r\nhuvudsakliga förändringarna av delpensionen både\r\nnär det gäller ersättningsnivån och när det gäller\r\nåldersgränsen. Vi har olika uppfattningar om\r\ndelpensionen; det är sedan länge känt.\r\nUtskottsmajoriteten anser att delpensionen är en\r\nförmån som måste ifrågasättas i tider av kärv\r\nekonomi. Nu säger Doris Håvik visserligen att vi\r\ninte gör några samhällsekonomiska vinster,\r\neftersom delpensionen ändå ger ett plus. Ja,\r\ndelpensionsfonden är en av de fonder som inte har\r\nett stort svart hål. Men jag kan också erinra om att\r\nvi flyttade över 8 miljarder kronor från\r\ndelpensionsfonden till en annan fond inom\r\nsocialförsäkringarna som gapar mycket stort,\r\nnämligen arbetsskadefonden, där underskottet\r\nligger någonstans mellan 20 och 25 miljarder\r\nkronor. Nog har detta återverkningar på\r\nsamhällsekonomin.</pre><pre>Vi vet även att varje socialförsäkring är förenad\r\nmed avgifter från företagen, avgifter som i varje fall\r\när viktiga att beakta när det gäller att sanera vår\r\nekonomi. Visst har möjligheterna att spara i dessa\r\nförsäkringar ett samband med samhällsekonomin i\r\nstort.</pre><pre>Delpensionen har förvisso inneburit mycket\r\nförmånliga villkor. Ja, jag skulle vilja säga alltför\r\nförmånliga. Från moderat håll hade vi länge ett\r\nförslag om att man skulle komma ner till 50 %\r\nersättningsnivå, men vi lyckades inte då. Jag\r\nhoppas att vi nu når framgång med det\r\ngemensamma majoritetsyrkande som föreligger.</pre><pre>Det sägs att det är väldigt synd om de människor\r\nsom har velat trappa ner och ta delpension, när de\r\nkänner sig slitna, trötta och utarbetade eller är\r\nsjuka. Men är man sjuk, finns det mycket\r\nförmånliga villkor. Man har då mycket lätt att få\r\nförtidspension. Jag tycker faktiskt att man skall\r\nanvända den försäkringsform som passar för ens\r\nbehov. Är man sjuk, är det långtidssjukskrivning\r\neller förtidspension som gäller.</pre><pre>Jag kan även erinra om att vi har infört en 25-\r\nprocentig pensionsnivå. Men där rönte jag, när jag\r\nförsta gången framförde detta förslag i en motion,\r\nstort motstånd från socialdemokratiskt håll. Nu har\r\nden borgerliga regeringen infört denna möjlighet,\r\nsom jag tycker är mycket värdefull. Människor kan\r\ndå variera sin arbetstid på det sätt som passar deras\r\nmått av förmåga, om de är sjukliga. Rätten till\r\nförtida uttag finns och bör naturligtvis kunna\r\nanvändas, när sjukdom inte är grunden för\r\npensionering.</pre><pre>Över huvud taget måste vi få till stånd ett större\r\neget ansvarstagande även när det gäller\r\nsocialförsäkringarna. Det är inte alltid att räkna\r\nmed att staten skall stå för alla fioler, utan man\r\nmåste själv ta ett ansvar. Vill man gå i förtid, måste\r\nman, om man är frisk, vara beredd att få en viss\r\nminskning av sin pension.</pre><pre>Inte minst mot bakgrund av det ekonomiska läget,\r\nsom jag sade, är det skäligt att minska\r\ndeltidspensionsförmånerna när vi har sänkt andra\r\nförmåner inom socialförsäkringarna. Det har vi\r\ngjort i stor gemenskap, t.ex. när det gäller\r\nminskningen av sjukförsäkringsförmånerna ända\r\nned till 70 % på ett bräde. Då tycker jag att det\r\nhade varit betydligt känsligare frågor än\r\ndelpensioneringen. Egentligen borde denna\r\npensionsform avskaffas helt, herr talman. Men vi\r\nnådde inte ända fram, som uttrycket lyder. Det är\r\nbara att konstatera att man i Sveriges riksdag måste\r\nha majoritet för att över huvud taget få igenom ett\r\nförslag. Politik är det möjligas konst. Längre når\r\nman inte.</pre><pre>Därför, herr talman, yrkar jag avslag på reservation\r\n1. Jag yrkar också avslag på nydemokraternas\r\nreservation till förmån för ersättning endast upp till\r\nfem basbelopp.</pre><pre>När det slutligen gäller den särskilda\r\nmeningsyttringen från Vänsterpartiet, som Berith\r\nEriksson har talat för, vill jag endast säga att\r\npensionsarbetsgruppen arbetar med förslag\r\nrörande flexibel pensionsålder.</pre><pre>För övrigt kan jag i viss mån hålla med Berith\r\nEriksson om att det önskvärda framdeles är att vi\r\nser socialförsäkringarna i ett långsiktigt\r\nsammanhang och att vi nu när vi har sanerat på\r\nvissa områden kan komma till en tingens ordning\r\ndär vi i god tid talar om för människor vad som\r\ngäller, så att de också har möjlighet att ställa in sig.\r\nDet är inte riktigt lyckligt att vi använder det ena\r\nsystemet efter det andra som en årlig\r\nbudgetregulator. På den punkten kan vi vara\r\növerens. Men just nu är det nödvändigt att få ned\r\nkostnaderna för försäkringarna och att sanera hela\r\nsamhällsekonomin.</pre><pre>Därmed, herr talman, yrkar jag bifall till\r\nhemställan i betänkandet i dess helhet.</pre><pre>Anf. 88  DORIS HÅVIK (s):</pre><pre>Herr talman! Det var en mycket intressant\r\nupplysning som vi fick. Egentligen vill Gullan\r\nLindblad innerst inne helt avskaffa möjligheterna\r\ntill delpension. Hon vill avskaffa hela systemet. Det\r\nskall tydligen inte innebära någon besparing.\r\nGullan Lindblads förslag var att människor i stället\r\nskulle söka förtidspension, vilket ju är en dyrare\r\npensioneringsform.</pre><pre>Jag tror att Gullan Lindblad också litet grand\r\nflaggade för förtida uttag av pensionen. Förtida\r\nuttag låter mycket bra. Man kan få ta ut en pension\r\ni förtid. Men det innebär att man samtidigt får 5 %\r\navdrag på sin grundpension, på sin ATP-pension,\r\nför varje månad man väljer att ta ut den pensionen\r\nföre den månad man fyller 65 år. Den\r\nneddragningen varar hela livet. Om man har tagit\r\nut detta förtida uttag, har man maximalt en 30-\r\nprocentig sänkning av den pension som annars\r\nskulle utgå. Det är helt klart att detta inte har blivit\r\nnågon speciellt populär pensioneringsform.</pre><pre>Jag skulle gärna vilja höra om detta verkligen\r\ninnebär en besparing i statsbudgeten. Gullan\r\nLindblad vet att det inte gör det. Det är snarare en\r\naversion mot principen som det handlar om, dvs.\r\nmot att man skall kunna göra denna neddragning av\r\nsin arbetstid. Även om man är sjuk och skulle bli\r\nförtidspensionerad kan man, utan att flagga med ett\r\nläkarintyg och säga att man inte orkar längre, säga\r\natt man valde att trappa ned. Jag tycker att Sveriges\r\nriksdag skulle ha råd att låta människor få använda\r\nsig av denna pensionsform som har varit lyckad och\r\nbra för människorna och även för företagen,\r\neftersom det alltid har gått mycket smidigt utan\r\nnågon lagstiftning att få en överenskommelse\r\nmellan arbetsgivare och arbetstagare när det gäller\r\nneddragning av arbetstiden.</pre><pre>Anf. 89  GULLAN LINDBLAD (m) replik:</pre><pre>Herr talman! Det är ingen hemlighet att vi innerst\r\ninne vill avskaffa möjligheten till delpension. Det\r\nvar det förslag som förelåg när vi senast diskuterade\r\ndenna fråga. Men vi lyckades inte göra det, utan nu\r\nhar vi ett kompromissförslag som faktiskt är nära\r\nnog identiskt med det förslag som Ny demokrati har\r\nframlagt i en motion. Det är därför som vi\r\nförhoppningsvis kan nå ett gemensamt beslut i\r\ndenna fråga här i dag.</pre><pre>Visst innebär detta en besparing. Varje form av\r\narbetsgivaravgift lägger faktiskt vissa bördor på\r\nföretagen. Det kan inte vara Doris Håvik alldeles\r\nobekant att det är bl.a. de höga sammanlagda\r\nsocialförsäkringsavgifterna som har gjort att\r\nföretagen har fått allt svårare att leva och verka i\r\nSverige. Vi har förlorat 200 000 arbetstillfällen\r\ninom det fria näringslivet sedan 1989 beroende på\r\nett alltför högt skattetryck och alltför hårda\r\nsocialavgifter. Så visst hänger det ihop. Om vi kan\r\nminska de sociala avgifterna för företagen hjälper\r\nockså vi till att få i gång svenskt näringsliv.</pre><pre>Om man som äldre och relativt frisk vill söka\r\ndelpension -- jag är själv i den åldern -- ser man det\r\nnaturligtvis som mycket förmånligt att göra det.\r\nMen vi har i fortsättningen inte råd att ha några mer\r\neller mindre guldkantade förmåner. Om man är\r\nsjuk har man rätt att söka 25-procentig\r\nförtidspension, eftersom grunden då finns för att\r\nanvända sig av en socialförsäkring. Men\r\ndelpensionen har faktiskt inte sökts främst av dem\r\nsom har varit mest utslitna, t.ex. slitna arbetare,\r\nutan det är faktiskt människor som har tillhört de\r\nhögre tjänstemannagrupperna och som har haft\r\nrelativt goda inkomster som här har funnit ett bra\r\nsätt att pensionera sig.</pre><pre>Vi måste få till stånd försäkringssystem som är\r\navpassade mer efter människors behov. Vi kan\r\nalltså inte ha förmåner som egentligen är för\r\nförmånliga i förhållande till samhällsekonomin.</pre><pre>Anf. 90  DORIS HÅVIK (s) replik:</pre><pre>Herr talman! Det var intressant att Gullan\r\nLindblad tog upp arbetsgivaravgiften som för\r\ndenna pensioneringsform är sänkt från 0,5 % till\r\n0,2 %, och det finns pengar i delpensionsfonden.\r\nMen det var egentligen inte det som jag skulle säga.</pre><pre>Gullan Lindblad tog upp de höga sociala avgifterna\r\nför företagarna som gör att de inte har råd att verka\r\ni Sverige. Man gör nu gärna jämförelser med\r\nutlandet i sammanhanget. Eftersom man från\r\nSvenska arbetsgivareföreningen älskar att jämföra\r\nsig med Tyskland gör jag en liten utflykt dit.</pre><pre>Svenska arbetsgivare talar om de höga\r\nsocialavgifterna. En tysk arbetsgivare talar om den\r\nhöga vinstbeskattningen som man har. När man\r\ntittar närmare på detta betalar en tysk arbetsgivare\r\nungefär hälften i socialavgifter jämfört med en\r\nsvensk arbetsgivare, och den tyska arbetsgivaren\r\nbetalar hälften själv på sin lön efter skatt. Men om\r\nman jämför med den vinstbeskattning som en\r\nsvensk arbetsgivare har, är den densamma som den\r\ntyska. Det är inte så konstigt att det blir så i\r\nkonkurrenssyfte osv. Men jag skulle verkligen vilja\r\natt Gullan Lindblad, när hon börjar tala om de\r\nhöga arbetsgivaravgifterna, diskuterar frågan i dess\r\nhelhet och vad det handlar om i konkurrenssyfte.</pre><pre>Anf. 91  GULLAN LINDBLAD (m) replik:</pre><pre>Herr talman! Utskottets vice ordförande håller sig\r\ngärna utomlands i debatten. Jag ser nu till hur det\r\nser ut här hemma där vi faktiskt har förlorat 200 000\r\njobb inom svenskt näringsliv sedan 1989. Jag tycker\r\natt det skulle bekymra utskottets vice ordförande.</pre><pre>Det är den sammantagna effekten av sociala\r\navgifter som vi nu ändå har lyckats pressa ned något\r\nmen som ändå utgör en mycket stor pålaga på\r\nföretagen, men som naturligtvis vi som\r\narbetstagare får betala i form av lägre löner. Så\r\nförhåller det sig.</pre><pre>Kan vi få ned de sociala avgifterna i våra\r\nförsäkringssystem hjälper det upp\r\nsamhällsekonomin. Det är alldeles klart bevisat att\r\nt.ex. ett borttagande eller, vilket vi nu diskuterar,\r\nen minskning av utgifterna i\r\ndelpensionsförsäkringen är positivt för\r\nsamhällsekonomin.</pre><pre>Pengarna finns, säger Doris Håvik. Ja, de råkar\r\nfinnas i delpensionsförsäkringen. Men jag erinrar\r\nom det jag sade i mitt inledningsanförande, att det\r\när ett stort svart hål i arbetsskadeförsäkringen på\r\nmellan 20 och 25 miljarder kronor. Nog finns det\r\nhål att stoppa de eventuella överskotten i. I dag går\r\nvåra skattepengar direkt till\r\narbetsskadeförsäkringen.</pre><pre>Men när det gäller den försäkringen, som vi får\r\ndebattera senare, finns det ingen som helst\r\nförståelse från socialdemokratiskt håll för att vi\r\nskall ändra på någon punkt. Förstår inte\r\nsocialdemokraterna att Sverige är i ekonomisk kris\r\noch att vi måste sanera hela den sociala\r\nförsäkringssektorn om vi skall få ekonomin i\r\nbalans? Jag finner ingenting av denna förståelse,\r\nutan hela tiden ett vaktslående och ett\r\ntillbakagående med förtjusning till det den\r\nförutvarande ordföranden i utskottet eller\r\nministern har kommit fram till i form av reformer.</pre><pre>Nu handlar det inte om att fördela och ösa ut\r\npengar. Nu handlar det om att spara och få Sveriges\r\nekonomi på fötter.</pre><pre>Anf. 92  DORIS HÅVIK (s) replik:</pre><pre>Herr talman! Det var en intressant utflykt till\r\narbetsskadeförsäkringen. Vi är beredda att utreda\r\narbetsskadeförsäkringen och sjukförsäkringen.\r\nMen vi väntar fortfarande på direktiv. Det var\r\nmycket bråttom att starta utredningen. Det har\r\ningenting hänt. Frågor har ställts i kammaren om\r\nnär direktiven kommer. Det sägs att de kommer\r\ninom kort. Jag vet inte riktigt hur man definierar\r\ntidrymden ''inom kort''. Underbart är kort, säger\r\nman. Men här är det inte fråga om det. Detta ''inom\r\nkort'' har varat mycket länge.</pre><pre>Vi är intresserade av att se över\r\narbetsskadeförsäkringen tillsammans med\r\nsjukförsäkringen. Att så är fallet vet Gullan\r\nLindblad om. Vi är beredda att ställa upp och\r\nutforma direktiven också, enligt\r\növerenskommelsen mellan regeringen och\r\nSocialdemokraterna. Men vi har inte fått någon\r\ninbjudan till detta ännu. Jag utgår från att\r\ntidpunkten inte är så nära, eftersom vi ännu inte har\r\nblivit kallade för att se hur direktiven skall se ut. I\r\nen överenskommelse måste ändå finnas ett\r\ngemensamt mål, vad vi vill nå med denna\r\nutredning. Just därför var det inte speciellt lyckligt\r\natt börja prata om hålen i arbetsskadeförsäkringen\r\njust nu i samband med debatten om\r\ndelpensioneringen.</pre><pre>Jag lovar, herr talman, att inte återkomma mer och\r\nförlänga debatten. Men jag tyckte att det var\r\nnödvändigt att få korrigera detta.</pre><pre>Andre vice talmannen anmälde att Gullan\r\nLindblad anhållit att till protokollet få antecknat att\r\nhon inte ägde rätt till ytterligare replik.</pre><pre>Anf. 93  BERITH ERIKSSON (v):</pre><pre>Herr talman! Gullan Lindblad sade att det den här\r\ngången inte gäller att ta bort\r\ndelpensionsförsäkringen. Man skall spara. Men\r\nslutresultatet blir ju detsamma som det skulle ha\r\nblivit förra gången, nämligen en utfasning av\r\ndelpensionsförsäkringen genom de försämringar\r\nsom nu görs.</pre><pre>Det har också framgått mycket klart att det finns\r\nfonderade medel och att de mer än väl skulle räcka\r\nför att man skulle kunna behålla\r\ndelpensionsförsäkringen fram till dess man kan\r\npresentera ett mer heltäckande pensionsförslag.</pre><pre>Jag tog även upp att det inte blir någon ekonomisk\r\nbesparing. Det finns faktiskt risk för att hålet i\r\narbetsskadeförsäkringen och i utgifterna för\r\nförtidspensionen bara blir större genom att man tar\r\nbort den här möjligheten, det billigare alternativet\r\nför människor i slutet av sin arbetsföra tid.</pre><pre>Gullan Lindblad nämnde också att människor\r\nutnyttjar och spekulerar i olika försäkringssystem.\r\nMan kan använda ett annat ord. Man kan säga att\r\nmänniskor planerar, att människor har ett behov av\r\natt planera för sin framtid. Med den ryckighet och\r\nden osäkerhet som människor upplever nu försöker\r\nman naturligtvis på olika sätt att se om sitt hus. Det\r\när inte bara negativt att människor faktiskt försöker\r\natt planera i takt med de förändringar som\r\npolitikerna åstadkommer i dag.</pre><pre>Anf. 94  GULLAN LINDBLAD (m):</pre><pre>Herr talman! Jag upprepar återigen att det finns\r\nstora svarta hål inom andra delar av\r\nsocialförsäkringarna. De fonderade medel som\r\nfrämst Berith Eriksson talar om behöver\r\nsannerligen användas till att täppa andra hål, där de\r\ngör mer nytta än i en delpensionering.</pre><pre>Jag sade inte att människor spekulerar. Jag sade att\r\ndet visar sig att människor utnyttjar de system som\r\nvi politiker ritar upp. Det är faktiskt så.</pre><pre>Jag vet att professor Anna Christensen i Lund, som\r\nbrukar skriva intressanta artiklar, för något år\r\nsedan skrev att människor som aldrig skulle komma\r\npå tanken att ta en krona från andra, från sina\r\ngrannar, utan att blinka spekulerar i olika\r\nsocialförsäkringssystem. Det är anonyma system\r\noch när man ändå är med och betalar tycker man\r\natt man skall använda sig av dem, utnyttja dem.</pre><pre>Jag sade också i mitt inledningsanförande att man\r\ninte vet om man skall skratta eller gråta när\r\nungdomar som är födda på 70-talet i dag är med och\r\nansöker om delpension. Det har utskottet definitivt\r\nsatt stopp för genom att vi ställer krav på den som\r\nskall få vara med och söka. Man skall ha fyllt 60 år\r\noch ha avtalat med sin arbetsgivare om att trappa\r\nned. Nog är det förunderligt ändå att man använder\r\nförsäkringarna på det här sättet.</pre><pre>Jag tycker att det är viktigt att vi hyfsar i\r\nsocialförsäkringarna och att vi har stor respekt för\r\nde här systemen. Som utskottets ordförande vill jag\r\nsäga att jag är mycket mån om trygga och säkra\r\nsocialförsäkringssystem. Men jag är mån om att\r\nman använder dem med respekt, att man använder\r\ndem när man är sjuk, gammal eller arbetslös, när\r\nman har behov, och icke av någon annan anledning.</pre><pre>Anf. 95  BERITH ERIKSSON (v):</pre><pre>Herr talman! Jag upprepar, Gullan Lindblad, att\r\nman genom att ta bort delpensionsförsäkringen\r\nåstadkommer nya stora svarta hål i\r\narbetsskadeförsäkringen och i kostnaderna för\r\nförtidspensionen.</pre><pre>Man kan också om exemplet på att människor ända\r\nned till dem som är födda på 70-talet hörde av sig\r\nsäga att man kanske har uppnått individuellt\r\nansvarstagande. Människor förlitar sig inte på att\r\nsaker och ting faller på sin plats utan att man själv\r\när mycket aktiv.</pre><pre>Jag anser också att delpensionen var något som\r\nmänniskor använde sig av med respekt, för att inte\r\nbelasta samhället med långtidssjukskrivningar och\r\nförtidspensioner.</pre><pre>Anf. 96  GULLAN LINDBLAD (m):</pre><pre>Herr talman! Det var roligt att höra Berith Eriksson\r\ntala om individuellt ansvarstagande.</pre><pre>Det måste förlåtas mig att jag inte tror att det var\r\nså mycket det som låg till grund för att de som var i\r\ntjugoårsåldern ansökte om delpension. Det var nog\r\ntanken: Jag skall passa på så att jag är helgarderad\r\nnär det ändå finns system där jag kan passa in. Så\r\nhar vi politiker ju målat upp det hela.</pre><pre>Tänk om vi kunde få socialförsäkringssystem som\r\när litet stramare, där det ställs litet ökade krav på\r\nmänniskor! Jag tycker att det är oerhört intressant\r\nmed den utredning som nu har kommit, där bl.a.\r\nRiksförsäkringsverkets direktör K G Scherman har\r\nmedverkat till en skiss över framtida\r\nsocialförsäkringssystem. Om man ritar upp system\r\ndär man kanske ställer ökade krav och där man för\r\nin större försäkringsmässighet och som innebär att\r\nmänniskor får ta ett ökat personligt ansvar, då tror\r\njag att vi också får inte bara en sundare ekonomi\r\nutan även människor som på ett helt annat sätt än\r\ntidigare är beredda att ta ansvar för sitt eget liv. Vi\r\nfår ett helt annat samhälle. Det är inte vi politiker\r\nsom skall bestämma allt. Om jag är frisk vid 60 års\r\nålder, är pensionsmässig och vill gå ner, då skall jag\r\nockså vara beredd att försaka någonting. Jag skall\r\ninte bara vänta att staten skall betala för mig.</pre><pre>Anf. 97  BERITH ERIKSSON (v):</pre><pre>Herr talman! Jag skall inte förlänga debatten mer.\r\nJag vill bara än en gång säga: Ja visst, men vi bör\r\nkunna ta helhetsgrepp när det gäller\r\nsocialförsäkringarna och inte hålla på med petandet\r\noch rivandet i helhetssystem, för det ger kostnader\r\nnågon annanstans.</pre><pre>Anf. 98  GULLAN LINDBLAD (m):</pre><pre>Herr talman! När det gäller helhetsgrepp är vi helt\r\neniga. Jag tycker också att det är bra att vi får till\r\nstånd en diskussion om de framtida\r\nsocialförsäkringssystemen -- där vi kanske kan bli\r\neniga på många punkter -- som innebär att\r\nmänniskor får veta i god tid vad de har att rätta sig\r\nefter. Där är vi alltså helt överens.</pre><pre>Överläggningen var härmed avslutad.</pre><pre>(Beslut fattades efter 13 §.)</pre><pre>4 §  Mänskliga rättigheter</pre><pre>Föredrogs</pre><pre>utrikesutskottets betänkande</pre><pre>1992/93:UU3 Mänskliga rättigheter.</pre><pre>Anf. 99  LARS MOQUIST (nyd):</pre><pre>Herr talman! Många kommer under det här\r\navsnittet att tala om och för mänskliga rättigheter.\r\nMänskliga rättigheter är en självklarhet för vissa,\r\nen dröm för andra. Det som gör mig och många\r\nandra så beklämda är den vanmakt med vilken man\r\nofta kämpar för mänskliga rättigheter i länder där\r\nde styrande väljer att hålla sitt folk i schack genom\r\natt just förneka sina undersåtar mänskliga\r\nrättigheter. Man känner också vanmakt när man ser\r\nmed vilken frenesi rättsstater fördömer länder som\r\nligger långt bort och som man har föga kontakt med\r\nmen väljer att slå ned blicken när man möter\r\nrepresentanter för andra länder, länder med vilka\r\nman vill hålla sig på god fot med. Detta är ett\r\nhyckleri som fria rättsstater borde ha kurage att stå\r\nemot.</pre><pre>Nyligen har en konferens avhållits om mänskliga\r\nrättigheter. Konferensen hölls här i Sverige. Om en\r\nsådan konferens skall få något bestående värde\r\nförutsätts att det formuleras frågeställningar och\r\nståndpunkter där man inte av hänsyn till takt och\r\nton värjer sig för att göra obekväma markeringar\r\neller dra obekväma slutsatser.</pre><pre>Ofta har rättsstater undvikit att ta kraftfullt avstånd\r\nfrån konkreta rättsövergrepp i specifikt angivna\r\nstater. Man har formulerat sig litet allmänt för att\r\ninte stöta sig, för att på sikt få en ändring till stånd.\r\nIbland bjuder man t.o.m. in tyrannerna som får\r\nsitta till bords med de rättsmedvetna. Den svenska\r\nregeringen hade den i mitt tycke dåliga smaken att\r\nbjuda in en representant för den blodbesudlade\r\nugandiska regimen att delta i konferensen.\r\nUganda -- ett land med summariska avrättningar,\r\ntortyr och olagliga fängslanden, ett land som SIDA,\r\nregering och riksdag gjort till ett programland för\r\nbiståndssatsningar. Tanken var väl den att den\r\nugandiske delegaten skulle lära av de andra på\r\nkonferensen och få med sig litet mänskliga\r\nrättigheter i bagaget hem. Men det känns ändå\r\nmagstarkt att en ugandisk delegat ska kunna sitta\r\noch formulera fördömanden av mänskliga\r\nrättighets-situationen i andra länder innan man\r\nsopat rent framför egen dörr.</pre><pre>Det som skrämmer i fråga om mänskliga rättigheter\r\när att så många enskilda människor är så utlämnade\r\ni länder med svagt rättsmedvetande, att så många\r\nmänniskor inte får annan hjälp än några\r\nmedlidsamma ord på ett papper. Man borde\r\nkomma fram till en lösning inom FN:s ram, en\r\nlösning som ger FN rätt att sätta kraft bakom orden\r\nnär ett land helt åsidosätter de mänskliga\r\nrättigheterna för sina landsmän. Vi beklagar oss för\r\natt man inte fick stopp på en tyrann i vårt södra\r\ngrannland för 50 år sedan. Men hur gör vi nu? Jo,\r\nvi står vid sidan och tittar på när nya tyranner gör\r\nsamma etniska rensningar som för 50 år sedan,\r\nsamma trakasserier, samma fördrivning, samma\r\nutpekande, samma fångläger, snart kanske samma\r\ngaskammare. Man ritar inte hakkors men den nya\r\nsymbolen, ett kryss omgiven av en ring, ger samma\r\nbesked: Ut härifrån! Vi kan inte bara prata. Vi\r\nmåste ge FN makt att gripa in.</pre><pre>Hoppet kan kanske ses som svindlande att härefter\r\ndyka ned i utskottsmotioner och\r\nutskottsreservationer. Jag gör det ändå.</pre><pre>Vi i Ny demokrati har i en motion föreslagit att\r\nsvenska myndigheter skall försöka få tillträde till de\r\nsovjetiska KGB-arkiven. Vi anser att det är av\r\nutomordentlig vikt för Sveriges säkerhet och svensk\r\nsäkerhetspolitik att kunna studera dessa arkiv. Men\r\nmotionen har också en mänskliga rättigheters-\r\naspekt. I arkiven kan finnas material som är av\r\nsvenskt intresse och som bör publiceras för den\r\nsvenska allmänheten. Dokument kan återfinnas\r\nsom ger svar på Raoul Wallenbergs öde. Kanske\r\nfinner vi sanningen bakom DC-3:ans nedskjutning\r\nliksom vad som hänt flera saknade\r\nfartygsbesättningar. Dessa frågor har diskuterats\r\nsedan mitten av 50-talet utan att slöjorna skingrats.</pre><pre>Svenska myndigheter bör försöka få tillträde till\r\nKGB-arkiven för att därefter undersöka och för\r\nallmänheten redovisa vad som där kan finnas av\r\nsärskilt svenskt intresse. Om förslaget inte leder till\r\nnågot konkret resultat, bör regeringen pröva andra\r\nlösningar för att kunna utforska KGB-arkiven.</pre><pre>Herr talman! Jag yrkar bifall till Ny demokratis\r\nreservation och yrkar samtidigt avslag på utskottets\r\nhemställan under moment 22.</pre><pre>Anf. 100  BERTIL MÅBRINK (v):</pre><pre>Herr talman! Mänskliga rättigheter är ett viktigt\r\nområde, och därför tänker jag ta tid för att tala om\r\nden frågan.</pre><pre>Amnesty International redovisade i sin årsbok 1992\r\ngrova brott mot de mänskliga rättigheterna i 142\r\nländer: tortyr, dödande, ''försvinnanden'' och\r\ngodtyckliga frihetsberövanden. Sådant\r\nförekommer alltså i flertalet av FN:s\r\nmedlemsländer.</pre><pre>Samtidigt som vi måste konstatera dessa fakta, kan\r\nvi emellertid också se att de senaste årens\r\nintensifierade debatt om demokrati och mänskliga\r\nrättigheter har lett till förändringar i åtskilliga\r\nländers politik, dels som följd av gamla diktaturers\r\nfall, dels har det växande inhemska och utländska\r\nopinionstrycket lett till ansträngningar att bringa\r\nlagstiftning och rättsinstitutioner i bättre samklang\r\nmed folkrättens krav.</pre><pre>Nu är det viktigt att bevaka den fortsatta\r\nutvecklingen, så att det inte stannar vid kosmetiska\r\nförändringar.</pre><pre>Det kvarstår ändock ett stort antal regimer som\r\nvägrar underteckna folkrättskonventionerna och\r\nännu fler som inte lever upp till sina åtaganden.\r\nBarnkonventionen har ju t.ex. undertecknats av\r\nBrasilien och Guatemala, där polisen är delaktig i\r\nmorden på gatubarn, av Thailand, Filippinerna och\r\nSri Lanka -- ökända för barnprostitution -- av\r\nbarnarbetsländer som Pakistan och Portugal, för att\r\nnämna några.</pre><pre>Dessa halsstarriga förbrytare har världssamfundet\r\ninte effektiva medel att påverka. Så länge de tror\r\natt de kan kidnappa, tortera och mörda utan risk\r\nför upptäckt eller straff kommer de att fortsätta.\r\nDet ena folkmordet efter det andra har begåtts,\r\nmen det är först nu när den ''etniska rensningen''\r\nnått Europa som en internationell tribunal skall\r\ntillsättas.</pre><pre>Sambandet mellan förtryck och krig borde nu\r\nframstå tydligt, efter allt som vi bevittnat i det f.d.\r\nJugoslavien. Det är inte lätt att skapa fred när krig\r\nbrutit ut. Det visar FN:s nu pågående\r\nfredsbevarande operationer. Det behövs medel att\r\ningripa med sanktioner på ett långt tidigare\r\nstadium, exempelvis ett stopp för\r\nvapenförsäljningen till förtryckarregimer.</pre><pre>I fallet Burma har de sju nobelpristagarna som\r\nnyligen reste till Burmagränsen föreslagit att landet\r\nskall suspenderas från sitt FN-medlemskap.</pre><pre>Förbättrade metoder för att förebygga, upptäcka\r\noch bestraffa MR-brott måste bli en uppgift för\r\nvärldskonferensen om de mänskliga rättigheterna i\r\nWien i juni i år.</pre><pre>För att konferensen skall kunna fylla sitt syfte\r\nmåste de som arbetar mot förtrycket också få\r\nmöjlighet att delta i konferensen. Många kommer\r\ninte att kunna göra det, av ekonomiska skäl eller\r\ndärför att de hindras av sina regeringar. Det senare\r\ngäller t.ex. mapuchoindianerna i Chile, som inte får\r\nutresetillstånd. Här är det viktigt att Sverige ger\r\ndem den hjälp de behöver för att de skall kunna\r\nkomma till konferensen i Wien.</pre><pre>FN:s MR-kommission har med rätta kritiserats för\r\natt dess rapporter och resolutioner sällan leder till\r\nnågra åtgärder. Det behövs en speciell MR-\r\nkommissarie som kan rapportera direkt till\r\ngeneralsekreteraren och säkerhetsrådet. Det anser\r\nt.ex. Amnesty International men inte majoriteten i\r\nutskottet.</pre><pre>MR-kommissionen lider av svagheten att bara\r\nsammanträda en gång om året. Rapporterna\r\nskickas rutinmässigt till nästkommande möte. Men\r\nförändringarna i länderna sker snabbare än så, inte\r\nminst när det gäller förbrytelser i konflikter.</pre><pre>Man måste vara litet självkritisk -- det gäller också\r\nmig -- när det gäller utrikesutskottets behandling av\r\nMR-frågorna. Det betänkande som nu föreläggs\r\nriksdagen bygger på motioner som väcktes för 14\r\nmånader sedan. Det är inte bra. Då kunde vi inte\r\nförutse att det FN-övervakade valet i Angola skulle\r\nutlösa ett nytt inbördeskrig, att Unita skulle sätta\r\ni gång en sådan slakt. Sedan november har 60 000\r\nmänniskor dödats. Antalet människor på flykt har\r\nmer än fördubblats till 1,7 miljoner. Två miljoner\r\nhotas av svält.</pre><pre>Det verkligt katastrofala är att FN nu verkar vilja\r\ndra sig ur Angola. Vi har bara att konstatera\r\nmisslyckandet. Läget har försämrats drastiskt\r\nsedan utskottet justerade sitt betänkande den 15\r\nfebruari.</pre><pre>I dag framstår utskottets skrivningar som svaga när\r\ndet gäller t.ex. Angola. Det räcker inte att uttala\r\nförhoppningar och oro. Även skrivningen i\r\nutskottsbetänkandet om arbetet med en\r\ninternationell domstol i anledning av\r\nJugoslavienkonflikten är i dag inaktuell, när Hans\r\nCorell utarbetat förslag till en tribunal och\r\ninsamlandet av bevis har börjat.</pre><pre>Ett annat -- och än gruvligare -- exempel på hur\r\nutskottets bedömningar släpar efter\r\nhändelseutvecklingen är Kambodja. FN står nu\r\ninför valet att skärpa åtgärderna för att genomdriva\r\nfredsavtalet eller att låta de röda khmererna skjuta\r\ndet i sank. Den 26 februari meddelade chefen för\r\nFN:s civila verksamhet i Kambodja att han lämnar\r\nsin post i april, frustrerad över FN:s maktlöshet,\r\növer att FN inte tagit itu med hårdhandskarna med\r\nde röda khmererna. I måndags antog\r\nsäkerhetsrådet en resolution om att godkänna\r\nresultatet av valen i maj, även om de röda\r\nkhmererna inte deltar. Det betyder i praktiken ett\r\naccepterande av Kambodjas delning.</pre><pre>Jag vidhåller det som vi förra året och också i år har\r\nhävdat i våra motioner, att de röda khmererna inför\r\nen internationell tribunal skall ställas till svars för\r\nsitt folkmord under de år som de hade makten i\r\nlandet. Inte förrän dessa rasfanatiska herrar sitter\r\nbakom lås och bom kommer människorna i\r\nKambodja att kunna sova tryggt.</pre><pre>Om det går att inrätta en tribunal för att rannsaka\r\nfolkmördarna i det f.d. Jugoslavien, måste det väl\r\nvara möjligt även i Kambodja?</pre><pre>Herr talman! När det gäller de homosexuellas\r\nmänskliga rättigheter utgår utskottet ifrån att\r\nregeringen kommer att fortsätta att driva frågan\r\nmed kraft, både bilateralt och multilateralt i olika\r\ninternationella sammanhang. Detta är bra. Det\r\nfinns ett förslag om ett särskilt tilläggsprotokoll till\r\nEuropakonventionen om mänskliga rättigheter och\r\nde grundläggande friheterna avseende\r\ndiskriminering av homosexuella. Det vore\r\nvärdefullt om detta förslag nu kom upp i\r\nEuroparådet för beslut. Utrikesutskottets\r\nordförande och riksdagsledamoten Hans Göran\r\nFranck -- båda ledamöter i Europarådet -- borde\r\nöka sina ansträngningar för att tilläggsprotokollet\r\nskall antas. Men det vore också lämpligt att vi här\r\nhemma ser till att rätten för homosexuella att\r\nregistrera sitt partnerskap blir verklighet. Detta är\r\näven en rättighet. Det vore viktigt, inte minst med\r\ntanke på att de mörkermän som finns i det här\r\nlandet -- och också i denna kammare -- då kunde\r\nmotas tillbaka.</pre><pre>Herr talman! Utskottet bemöter en mängd\r\nyrkanden med att uttala sitt förtroende för att\r\nregeringen skall handla som motionärerna önskar.\r\nMen gör den det? Tog regeringen exempelvis upp\r\nÖsttimor i generalförsamlingen i höstas? Nej, det\r\ngjorde den inte. Eller i FN:s kommission för de\r\nmänskliga rättigheterna i år? Nej, det gjorde den\r\ninte heller. Andra länder kritiserade Indonesien --\r\nSchweiz, Sri Lanka, Bangladesh, Tjeckien,\r\nCanada, Australien, EG. Men inte Sverige. Ingen\r\nsvensk följer rättegången mot Fretilinledaren\r\nGusmao, trots att det framförts starka misstankar\r\nom att han och hans familj har torterats, trots att\r\nhan inte fick välja egen försvarsadvokat, för det\r\ngjorde polisen, och trots att utrikesministern här i\r\nolika debatter med mig lovat att man intensivt skall\r\nfölja frågan och noga bevaka vad som händer.</pre><pre>Utskottet uttalar sitt stöd för regeringens fortsatta\r\nansträngningar att avskaffa dödsstraffet. Men vad\r\nhar den gjort? Har regeringen protesterat mot\r\navrättningarna av mentalsjuka i USA, mot\r\navrättningarna av dödsdömda som var minderåriga\r\nnär de begick brotten eller mot förslagen att\r\nåterinföra dödsstraffet i sådana länder som t.ex.\r\nArgentina och Filippinerna?</pre><pre>Beträffande Namibia uttrycker utskottsmajoriteten\r\nförhoppningen att de pågående förhandlingarna\r\nmed Sydafrika skall resultera i att Walvis Bay kan\r\ninförlivas med Namibia. Men Pretoriaregimen\r\nvägrar ju fortfarande att erkänna Walvis Bay som\r\nnamibiskt, och någon ändring kan inte förväntas\r\nförrän Sydafrika fått en demokratisk regering.\r\nDärför vidhåller jag att Sverige måste bevaka\r\nfrågan. Jag yrkar bifall till min meningsyttring vid\r\nmom. 33.</pre><pre>Vilka medel har vi i Sverige för att påverka\r\nregeringar att bättre efterleva de mänskliga\r\nrättigheterna? Hittills har det mest handlat om att\r\nstoppa bistånd. Men de rikare länderna, de går\r\nvanligen fria. Dem kan vi understödja med u-\r\nkrediter. Det gäller exempelvis Kina och Marocko.\r\nVia Nordiska utvecklingsfonden får Indonesien\r\nstöd i form av krediter. Vi exporterar krigsmateriel\r\ntill länder såsom Brasilien, Indien, Indonesien,\r\nMalaysia, Pakistan, Singapore, Tunisien. Här blir\r\ndet inget stopp när de mänskliga rättigheterna\r\nkränks.</pre><pre>Heligast av allt är ju handeln. Den skall främjas\r\nmed krediter och officiella besök, oavsett mord och\r\ntortyr. Jag är inte förvånad över att\r\nutskottsmajoriteten försöker klara sig ur detta\r\nmoraliska dubbelspel genom att tolka vårt krav på\r\nen koppling mellan handel och mänskliga\r\nrättigheter som krav på ekonomiska sanktioner.\r\nMen Sverige behöver väl inte ställa upp med\r\nexportkrediter till de allra blodigaste regimerna?\r\nMan borde väl lära något av erfarenheten hur\r\ndiktaturerna fungerar, inte minst av fallet Irak. Här\r\nsitter nu Exportkreditnämnden med en\r\nmiljardfordran. Hur skall vi få Saddam att betala\r\nden skulden? Och när skall Kim Il Sung betala sin\r\nskuld till Sverige?</pre><pre>Herr talman! Bilden kan förefalla mörk. Men vi\r\nmärker på många sätt att arbetet för de mänskliga\r\nrättigheterna ger effekter, även om det i många fall\r\nendast rör sig om försvarsreaktioner.\r\nVärldskonferensen oroar dem som har dåligt\r\nsamvete. På annat sätt kan jag inte tolka den\r\nindonesiska militärdiktaturens åtgärd att arrangera\r\nett internationellt MR-forum. Men det fanns ett\r\nviktigt men -- de mänskliga rättigheterna skall\r\ntillämpas med hänsyn tagen till det som man där\r\nkallade regionala skillnader.</pre><pre>Kina, Irak och flera andra diktaturer driver\r\nstenhårt linjen att kritik mot förtrycket är\r\ndetsamma som inblandning i deras inre\r\nangelägenheter -- en kränkning av deras\r\nsuveränitet. Indien har slutit ett avtal med Iran om\r\natt, som man sade, bemöta ''fientlig propaganda\r\noch negativ rapportering''. Asean-länderna skall gå\r\nsamman för att bemöta ILO:s hårda krav när det\r\ngäller arbetsrätt och mänskliga rättigheter. ILO\r\nkom häromdagen med en rapport om slaveri och\r\ntvångsarbete, där de bl.a. tog upp barnarbetet i\r\nThailand.</pre><pre>Allt detta tyder på att kritiken tar skruv. Vi måste\r\nkräva att regeringen uppträder mer konsekvent och\r\nmer energiskt till försvar för de mänskliga\r\nrättigheterna.</pre><pre>Jag yrkar bifall till mina meningsyttringar rörande\r\nmom. 10, 16, 20 och 33.</pre><pre>Anf. 101  VIOLA FURUBJELKE (s):</pre><pre>Herr talman! Vi har nu hunnit en god bit in i FN:s\r\nfolkrättsårtionde, och i sommar håller FN ännu en\r\nvärldskonferens om mänskliga rättigheter.\r\nDebatten i internationella sammanhang fokuseras\r\nnu alltmer på mänskliga rättigheter, men tyvärr kan\r\nman konstatera att det ofta är mycket långt mellan\r\nord och handling. Även om framsteg kan ses i flera\r\nländer, förtrampas alltjämt mänskliga rättigheter i\r\nmånga delar av världen.</pre><pre>Viktiga länder som USA, som i internationella\r\nsammanhang gärna vill vara normgivande, har för\r\negen del inte ratificerat de viktigaste\r\nkonventionerna om mänskliga rättigheter, vilket\r\nkan tyckas anmärkningsvärt. Andra länder som\r\nTurkiet och Guatemala m.fl. har i stället obekymrat\r\nratificerat dem utan tanke på att det förpliktigar.</pre><pre>Vi socialdemokrater anser att regeringen med\r\nsärskild anledning av FN-konferensen i sommar\r\nbör engagera sig för att stärka FN-konventionerna.\r\nDet gäller såväl att förmå fler länder att\r\nunderteckna och ratificera dem som att öka\r\nrespekten för och efterlevnaden av\r\nkonventionerna. Särskilt måste de ekonomiska,\r\nsociala och kulturella rättigheterna lyftas fram. Det\r\npositiva sambandet mellan mänskliga rättigheter,\r\ndemokrati och utveckling är väl dokumenterat.\r\nRika länder som har ratificerat konventionen måste\r\nförmås att ta ett ansvar också för att fattiga länder\r\nskall kunna leva upp till dess mening.</pre><pre>En av de grundläggande mänskliga rättigheterna är\r\nrätten till liv. Dödsstraffet har diskuterats i FN\r\nsedan organisationen tillkom. Formuleringarna i\r\nBill of Human Rights, ''Envar har rätt till liv, frihet\r\noch personlig säkerhet...'', borde ju vara\r\ntillräckliga. Men de tolkas emellertid inte som\r\nnågot totalt förbud mot dödsstraff. Inte heller det\r\ntilläggsprotokoll som antogs 1989 är tvingande. Det\r\nstadgar ingen skyldighet att avskaffa dödsstraffet.\r\nDet erbjuder bara en möjlighet för stater att åta sig\r\natt inte använda det i fredstid.</pre><pre>Trenden är emellertid i dag att fler länder avskaffar\r\ndödsstraffet, men samtidigt måste vi vara\r\nobservanta på att det i många länder finns\r\nströmningar som talar för återinförande. Enligt\r\nAmnesty ökar också verkställigheten av redan\r\nutdömda dödsstraff i de länder som har dödsstraffet\r\nkvar. Bland dem finns stater i USA, som för övrigt\r\nockså är de enda som utdömer dödsstraff för\r\nminderåriga.</pre><pre>Sverige har regelbundet tagit upp frågan om\r\ndödsstraffets avskaffande i internationella forum.\r\nDet arbetet måste fortsätta och intensifieras. På\r\nsvenskt initiativ bör en bindande konvention mot\r\ndödsstraffet i såväl freds- som krigstid aktualiseras.</pre><pre>En av de mest angelägna internationella\r\nrättsreglerna är konventionen om barnens\r\nrättigheter. Våra krav på regeringen vad gäller\r\nbarnkonventionen utvecklade jag emellertid i\r\nutrikesdebatten för två veckor sedan. Jag skall\r\ndärför inte uppta tid med dessa nu.</pre><pre>Herr talman! Betänkandet, som föranleder den här\r\ndebatten, baserar sig i huvudsak på motioner som\r\när mer än ett år gamla, vilket också Bertil Måbrink\r\ntog upp. Det känns otillfredsställande därför att det\r\nfördröjer en debatt om mer aktuella mänskliga\r\nrättighets-problem som har tagits upp i motioner\r\nunder allmänna motionstiden. Exempelvis har\r\nkraven på bättre internationellt rättsskydd mot\r\nsexuella övergrepp på kvinnor i krig och konflikter\r\nrests med anledning av rapporter från kriget i det\r\nforna Jugoslavien. Kammarbehandlingen av de\r\nmotionskraven kommer sannolikt inte förrän\r\ntidigast sent i höst.</pre><pre>För oss ledamöter återstår då att driva den här\r\nfrågan i interpellations- och frågedebatter samt\r\nutanför parlamentet. Det känns inte särskilt bra,\r\neftersom det är resultatet och inte\r\nmedieuppmärksamheten som vi i första hand är\r\nintresserade av.</pre><pre>Riksdagen förutan har emellertid intiativ tagits i\r\nden här fråga. Jag vill i det här sammanhanget\r\nuttala min tillfredsställelse över att förövarna av de\r\nsystematiska våldtäkterna i krigets Bosnien, bl.a.\r\ngenom medverkan av UD:s rättschef Hans Corell,\r\nsannolikt kommer att rannsakas i en krigstribunal\r\nså småningom. Det var ett av de krav som vi reste i\r\nvår motion i januari. Vetskapen om att man kan\r\nställas till svars för övergreppen kommer\r\nförhoppningsvis att minska dem.</pre><pre>Till dagens betänkande finns inga\r\nsocialdemokratiska reservationer -- knappt några\r\nreservationer alls förresten. Förutom en\r\nreservation från Ny demokrati och en\r\nmeningsyttring från Vänsterpartiet ger\r\nbetänkandet intryck av att partierna är helt överens\r\ni alla de frågor som tas upp i de 43 motioner som\r\nbehandlas i betänkandet. Så är det naturligtvis inte.\r\nMen svårigheterna att avslå många av de\r\nberättigade krav som har rests i motionerna har lett\r\ntill att 48 av de 55 beslutsmoment som finns i\r\nhemställan förklaras besvarade med välvilliga\r\nresonemang runt motionskraven.</pre><pre>Ett sådant exempel i betänkandet handlar om ett\r\nsocialdemokratiskt krav på ett globalt toppmöte\r\nmot rasism i FN:s regi. Utskottet skriver så positivt\r\nom vårt förslag att det ser konstigt ut att vi sedan\r\nlandar i ett besvarande och inte i ett bifall till vårt\r\nyrkande.</pre><pre>Att vårt krav i detta avseende är berättigat\r\nbekräftas dagligen i nyhetsrapporteringen. Vi ser\r\nrunt om i världen och i Sverige en skrämmande\r\nutveckling mot ökad intolerans, rasism och\r\nfrämlingsfientlighet. I denna veckas nummer av\r\nPolistidningen står att läsa att angreppen mot\r\nflyktingförläggningar i vårt land har ökat med 70 %\r\nunder 1992 jämfört med året innan. Dessutom har\r\npsykisk terror mot flyktingar och korsbränningar\r\nökat markant. I internationell press kan man läsa\r\nhur högerextremister som Jörg Haidar applåderas\r\noch drar fulla hus i Österrike och om hur nynazister\r\noch högerextremister vinner politisk terräng i\r\nTyskland.</pre><pre>Rasism är ett gemensamt problem. Den finns i alla\r\nvärldsdelar och i rika såväl som i fattiga länder. Att\r\nmotverka rasism och främlingsfientlighet måste i\r\ndag ses som en av våra mest angelägna uppgifter.\r\nÅtgärderna måste sättas in på alla nivåer. Det är\r\nlika viktigt att insatserna i skolorna ökar som att\r\nregeringar och parlament aktivt visar att ett\r\ndemokratiskt samhälle inte kan acceptera rasism\r\noch främlingsfientlighet. Det var i korthet också\r\nfredspristagarinnan Rigoberta Menchus budskap\r\nvid hennes besök här i riksdagen i höstas.</pre><pre></pre><pre>Vår uppfattning att regeringen bör ta initiativ till ett\r\nglobalt toppmöte i FN:s regi mot rasism kvarstår\r\nnaturligtvis, även om vi inte reserverat oss mot\r\nbeslutet. Vi hoppas därför att regeringen tar mera\r\nfasta på vad utskottet enigt anför på den här\r\npunkten än på avsaknaden av ett tillkännagivande.</pre><pre>Herr talman! I betänkandet behandlas också\r\nmänskliga rättighets-situationen i många olika\r\nländer. Våra motioner är en provkarta på\r\nsocialdemokratiskt engagemang för mänskliga\r\nrättigheter, och jag avstår i dag från att ställa det\r\nena landet eller folket före det andra genom att\r\nsärskilt utveckla vår syn i det enskilda fallet. Vi\r\nåterkommer till det i frågor och\r\ninterpellationsdebatter under våren.</pre><pre>Jag vill avslutningsvis bara konstatera att så länge\r\nsummariska rättegångar, försvinnanden, tortyr,\r\npolitisk förföljelse och andra kränkningar av\r\nfundamentala mänskliga rättigheter förekommer i\r\nnågon del av världen måste Sveriges röst höras i de\r\ninternationella fora där vi har en röst.</pre><pre>Herr talman! Jag har inget annat yrkande än bifall\r\ntill utskottets hemställan.</pre><pre>Anf. 102  INGER KOCH (m):</pre><pre>Herr talman! Trots att mer än 120 stater anslutit sig\r\ntill FN:s barnkonvention får Amnesty International\r\nvarje år hundratals rapporter om hur barn torteras,\r\nvåldtas och avrättas av polis och militär runt om i\r\nvärlden. Om makthavare som hämnas på politiskt\r\nobekväma vuxna genom att skada deras barn. Om\r\ntonåringar som våldtas, torteras och avrättas av\r\nmilitär och polis. De tusentals gatubarn i Brasilien\r\nsom även tidigare nämnts här och som torterats och\r\nmördats av s.k. dödspatruller, ofta ledda av poliser,\r\när bara ett exempel på dessa fruktansvärda\r\növergrepp och brott mot mänskliga rättigheter.\r\nBarn får inte, enligt konventionen, diskrimineras\r\neller utsättas för våld på grund av barnets eller dess\r\nföräldrars ras, kön, etniska ursprung, handikapp\r\neller börd.</pre><pre>Sverige har inom ramen för FN:s kommission för\r\nde mänskliga rättigheterna varit pådrivande när det\r\ngällt att förmå världens länder att skriva på\r\nbarnkonventionen och därmed förbinda sig att\r\nuppfylla dess principer. Att kontrollera att så\r\nverkligen sker är en stor och viktig uppgift för\r\nvärldssamfundet, och där har även Sverige sitt\r\nansvar.</pre><pre>Men, herr talman, tyvärr måste vi konstatera att\r\nAmnesty Internationals rapporter också visar att i\r\ndag kränks och förnekas människors\r\ngrundläggande rättigheter överallt i världen. Det\r\ngäller framför allt de medborgerliga och politiska\r\nrättigheterna men även de ekonomiska, sociala och\r\nkulturella rättigheterna.</pre><pre>Allvarliga övergrepp mot de mänskliga\r\nrättigheterna förekommer över hela världen i form\r\nav åsiktsförtryck, tortyr, försvinnanden,\r\nfängslanden utan rättegång och mord utförda av\r\nregeringsanknutna dödspatruller. Bevis finns för att\r\nmassmord har utförts av regeringsstyrkor och för\r\natt enskilda personer, både män, kvinnor och barn,\r\nmed berått mod har dödats av sina egna regeringar.\r\nMotiven för dessa mord har i de flesta fallen varit\r\natt offren misstänkts för opposition mot den\r\nhärskande regimen. Men människor har också\r\ndödats för sin religion, sin etniska tillhörighet och\r\nför kontakter eller släktskap med människor som\r\nansetts vara fiender till regeringarna.</pre><pre>Mycket av detta avsiktliga dödande utanför lagens\r\nråmärken har skett och sker fortfarande i länder där\r\ndet pågår väpnade konflikter.</pre><pre>Men ingen regering kan i dag säga att mänskliga\r\nrättigheter är en nationell fråga. I enlighet med FN-\r\nstadgan har världens länder förpliktigat sig att\r\nsamarbeta när det gäller övergrepp mot de\r\nmänskliga rättigheterna. Säkerhetsrådets beslut att\r\ningripa i stater där det på grund av väpnade\r\nkonflikter sker massiva kränkningar av mänskliga\r\nrättigheter, som t.ex. nu skett i Bosnien-\r\nHercegovina och i Somalia, är ett exempel på att\r\nvärldens länder nu är beredda att leva upp till sina\r\nåtaganden. Ett annat exempel på att världens\r\nnationer inte längre tolererar grymheter som etnisk\r\nrensning, urskillningslös artilleribeskjutning,\r\nmassövergrepp mot kvinnor och tortyr, som i dag\r\nsker i det f.d. Jugoslavien, är att FN:s säkerhetsråd\r\nbeslutat att inrätta en särskild\r\nkrigsförbrytardomstol. Inom ESK:s ram har\r\nSveriges utrikesdepartements rättschef Hans Corell\r\nlagt fram ett förslag som visar hur en sådan domstol\r\nskulle kunna agera. Att ställa krigsförbrytarna till\r\nsvars inför en sådan internationell domstol känns\r\nnödvändigt.</pre><pre>Många regeringsstödda mord och övergrepp\r\nförövas också av trupper under eller efter\r\nregeringsfientliga demonstrationer. Detta\r\nförekommer framför allt i odemokratiska\r\nsamhällen, där regimen inte tål opposition och där\r\nförtrycket är en förutsättning för att regimen skall\r\nkunna sitta kvar. Det är därför viktigt att slå fast att\r\nrespekten för varje människas värde, åsikter och\r\nrättigheter oavsett kön, ålder, ras och etnisk och\r\nreligiös tillhörighet har sin fasta grund i ett\r\ndemokratiskt styrelsesätt och i rättssamhället. Att\r\nman kan hävda och utöva sina mänskliga\r\nrättigheter är en naturlig del i demokratins\r\nverksamhet och utveckling.</pre><pre>Respekten för demokrati och mänskliga rättigheter\r\nmåste därför ständigt hävdas och försvaras. Det är\r\nviktigt att vi genom vår utrikespolitik stärker och\r\nutvecklar respekten för dessa både bilateralt och\r\ninom FN-systemets ram. Viola Furubjelke pekade\r\nnyss på denna nödvändighet. I utrikesutskottets\r\nbetänkande redogörs också för Sveriges stora\r\nengagemang i dessa frågor.</pre><pre>Vi moderater har länge hävdat att stödet för\r\nmänskliga rättigheter skall vara särskilt tydligt i vår\r\nbiståndspolitik. I regeringens budgetproposition\r\nbetonas nu också särskilt att mottagarländernas\r\nagerande när det gäller demokrati, respekt för\r\nmänskliga rättigheter och utveckling mot\r\nmarknadsekonomi har stor betydelse för\r\nfördelningen av biståndsmedlen.</pre><pre>I förhandlingar med samarbetsländerna kommer\r\nockså undertecknande och efterlevnad av\r\ninternationella konventionen om skydd för\r\nmänskliga rättigheter att vägas in och bör enligt vår\r\nmening tillmätas stor betydelse. Demokratimålet\r\nkommer att ha en central roll i förändringsarbetet\r\ninom det svenska biståndet.</pre><pre>Vi har också, herr talman, under de senaste åren\r\nupplevt en glädjande utveckling i riktning mot\r\ndemokrati och ökad respekt för de grundläggande\r\nmänskliga fri- och rättigheterna i Central- och\r\nÖsteuropa men även i Latinamerika, Afrika och\r\nAsien. Allt fler länder styrs nu av parlament som\r\nutsetts av folket i fria val. Samtidigt kan vi\r\nkonstatera att det i dag finns ca 4 000 etniska\r\nsamhällen spridda i länder över hela världen.\r\nAvgörande för en framtida fredlig utveckling är hur\r\ndessa minoriteter erkänns och skyddas i de olika\r\nländernas konstitutioner. Det är därför viktigt att\r\nSverige och övriga demokratiska länder, i olika\r\ninternationella fora och bilateralt, är beredda att\r\nhjälpa de nya framväxande demokratierna i deras\r\narbete med att utarbeta nya konstitutioner, där\r\näven minoriteternas rättigheter beaktas och skrivs\r\nin.</pre><pre>Mot bakgrund av de etniska problemen i vissa\r\neuropeiska stater har minoritetsfrågorna under\r\nsenare tid också fått ökad uppmärksamhet, t.ex.\r\ninom ramen för Europarådsarbetet.\r\nMinisterkommittén har tillsatt en särskild\r\nkommission för granskning av minoritetsfrågor.\r\nÄven inom ramen för den europeiska\r\nsäkerhetskonferensen har minoritetsfrågorna fått\r\nsärskild uppmärksamhet. Vid ESK:s\r\nuppföljningsmöte i Helsingfors 1992 beslöt man att\r\ninrätta en minoritetsombudsman, som skall fungera\r\nsom en ''väckarklocka'' när minoritetsrelaterade\r\nproblem hotar att utvecklas till konflikt.</pre><pre>I det assiciationsavtal som EG nyligen ingått med\r\nRumänien inkluderas även rättigheter för personer\r\nsom tillhör minoriteter, när man i avtalets inledning\r\ntalar om demokrati och mänskliga rättigheter.\r\nDetta är ytterligare ett exempel på hur viktiga\r\nminoritetsfrågorna anses vara.</pre><pre>Med detta, herr talman, yrkar jag bifall till\r\nhemställan i utrikesutskottets betänkande.</pre><pre>Anf. 103  BERTIL MÅBRINK (v) replik:</pre><pre>Herr talman! Jag vill ställa några frågor till Inger\r\nKoch. Hon höll i och för sig ett bra anförande, som\r\njag i stora delar kan ställa mig bakom.</pre><pre>Inger Koch säger att läget när det gäller mänskliga\r\nrättigheter skall vägas in i bistånd till och samarbete\r\nmed olika länder.</pre><pre>Det är vi överens om, och det är riktigt. Då skulle\r\njag vilja fråga Inger Koch: Tänker Inger Koch\r\nmedverka till att det bistånd som vi i dag ger till\r\nIndonesien så att säga bakvägen omedelbart\r\nupphör? Det är den ena frågan.</pre><pre>Det står visserligen i budgetpropositionens bilaga\r\n5, som handlar om Utrikesdepartementet, att inga\r\nkrediter ges till Indonesien i dag, men det är som\r\nbekant inte riktigt sant. Frågan kvarstår: Tänker\r\nInger Koch medverka till att man omedelbart\r\nstoppar biståndsgivningen till Indonesien?</pre><pre>Den andra frågan till Inger Koch är: Varför är det\r\nså omöjligt för utskottsmajoriteten att ställa sig\r\nbakom kravet på att även folkmördarna i\r\nKambodja skall ställas inför en tribunal, så som den\r\nnu utformas? Varför är det så omöjligt att ställa sig\r\nbakom ett sådant krav och också driva det?</pre><pre>Det handlar om miljoner människor som\r\navrättades av röda khmererna, Pol Pot och\r\nherrarna kring honom. De finns ju i livet, de finns i\r\nKambodja, och de kan inte vara så svåra att fånga\r\nin. Bevisen är överväldigande mot dem. Tänker\r\nInger Koch medverka till att frågan om att ställa Pol\r\nPot och röda khmererna inför en tribunal drivs i\r\ninternationella sammanhang?</pre><pre>Det är två frågor som jag tycker att det är viktigt att\r\nfå svar på.</pre><pre>Anf. 104  INGER KOCH (m) replik:</pre><pre>Herr talman! Det är viktigt att få världens stater att\r\nrespektera mänskliga rättigheter. Om det är vi helt\r\növerens, Bertil Måbrink. Samtidigt får vi\r\nkonstatera att det är ett långvarigt arbete. Det är en\r\nprocess, precis som det är att få länder att bli\r\ndemokratiska. Därför är det viktigt att vi hela tiden\r\nför en dialog med de länder där övergrepp sker.</pre><pre>Jag instämmer i att det inte är någon bra situation i\r\nfråga om mänskliga rättigheter i Indonesien.\r\nRegeringen har också vid olika tillfällen påpekat --\r\ni internationella fora men jag tror också vid\r\nbilaterala samtal -- att detta är en viktig fråga och\r\natt vi ser allvarligt på de övergrepp som sker. Att\r\npåverka, att föra en ständig dialog, är vår uppgift,\r\noch den skall vi fortsätta med, precis som vi redan\r\ngör.</pre><pre>När det sedan gäller Kambodja hoppas jag att den\r\nkrigsförbrytardomstol som nu diskuteras inom FN\r\nkan bli verklighet. Då kommer allt fler länder att\r\nställas till ansvar för vad de har gjort mot den egna\r\nbefolkningen. Jag kan inte säga om Kambodja\r\nkommer att bli föremål för en tribunal, men bara\r\nhotet om att så kan ske i en framtid kan kanske få\r\nPol Pot att undvika nya stridigheter efter valet i\r\nKambodja i maj. Ett avskräckande exempel\r\nhoppas jag att inrättandet av en\r\nkrigsförbrytardomstol skall kunna bli.</pre><pre>Anf. 105  BERTIL MÅBRINK (v) replik:</pre><pre>Herr talman! Jag noterar att Inger Koch anser att\r\nockså Pol Pot och hans anhang skall ställas inför en\r\ntribunal, och det är bra. Jag hoppas att regeringen\r\nkommer att driva den frågan.</pre><pre>När det gäller Indonesien gled Inger Koch undan\r\nmin frågeställning. Min fråga var ju om hon anser\r\natt det är riktigt att Indonesien skall ha\r\nbiståndspengar. Det står i propositionen att\r\nIndonesien inte får några, och anledningen skulle\r\nvara att regimen fortfarande bryter grovt mot de\r\nmänskliga rättigheterna, att Indonesien har\r\nockuperat Östtimor och bedriver ren terror.</pre><pre>Men sedan går man bakvägen och ger via Nordiska\r\nInvesteringsfonden och Investeringsbanken\r\nkrediter till Indonesien. I den banken är det\r\nnämligen svenska biståndsmedel. Inger Koch kan\r\nväl vara överens med mig om att en sådan\r\ndubbelmoral är förkastlig.</pre><pre>Inger Koch bör väl kunna säga här att hon kommer\r\natt medverka till att den biståndsgivningen upphör\r\nomedelbart. Inger Koch har ju bra kontakter med\r\nregeringen. Utrikesministern är en moderat, som\r\nbekant. Jag hoppas att Inger Koch kan ge klart\r\nbesked på den punkten, att hon tänker medverka.\r\nDet handlar om mänskliga rättigheter, och vi måste\r\nvara konsekventa.</pre><pre>Jag kan också säga: Varför skall vi ge biståndsmedel\r\ntill Kina? Respekterar Kina de mänskliga\r\nrättigheterna, så att det finns anledning att ge det\r\nlandet biståndspengar? Eller vad är anledningen till\r\natt Kina skall premieras med svenska folkets\r\nskattepengar, ett land som bryter så grovt mot\r\nmänskliga rättigheter?</pre><pre>Andra länder säger man bestämt nej till. Men det\r\när kanske mindre och inte så intressanta länder, ur\r\nhandelssynpunkt osv. Jag tror att det är väldigt\r\nviktigt internationellt att Sverige uppträder\r\nkonsekvent i de här frågorna. Så sker inte i dag.</pre><pre>Anf. 106  INGER KOCH (m) replik:</pre><pre>Herr talman! Jag håller med Bertil Måbrink om att\r\ndet är viktigt att vi inte för fram dubbla budskap.\r\nNordiska investeringsbankens agerande i\r\nIndonesien har det ställts frågor om, och jag skall\r\ntitta på vad som är realiteter i sammanhanget och\r\nhur Sverige har varit inblandat. Det lovar jag Bertil\r\nMåbrink. Det är som sagt viktigt att vi för en stram\r\noch riktig politik på alla plan.</pre><pre>Frågan om bistånd till Kina har diskuterats många\r\ngånger här i kammaren. Bertil Måbrink har ställt\r\nmånga frågor till våra ministrar och har också fått\r\nmånga svar. Jag tycker att det är viktigt att föra en\r\ndialog med Kina, och det har vi gjort. Vi har\r\npåpekat vad vi anser om Kinas hanterande av\r\nmänskliga rättigheter. Dock påstås det att man nu\r\när mera medveten om vårt ställningstagande.</pre><pre>Vi har också haft besök av en delegation från Kina\r\ni utrikesutskottet. Jag vet inte om Bertil Måbrink\r\nvar med då. Där framhöll vi med stor emfas vår syn\r\npå mänskliga rättigheter och hur viktigt det är att\r\nde länder som vi har samarbete med respekterar de\r\nmänskliga rättigheterna.</pre><pre>Anf. 107  VIOLA FURUBJELKE (s)\r\nreplik:</pre><pre>Herr talman! Jag kan inte avstå från att kasta mig\r\nin i duellen mellan Bertil Måbrink och Inger Koch,\r\nytterkanterna på var sin sida.</pre><pre>Anf. 108  ANDRE VICE TALMANNEN:</pre><pre>Replikrätten gäller dock endast Inger Kochs inlägg.</pre><pre>Anf. 109  VIOLA FURUBJELKE (s)\r\nreplik:</pre><pre>Herr talman! Då skall jag begränsa mig till att säga\r\ntill Inger Koch vad som också kunde gälla Bertil\r\nMåbrink: Det händer att man snubblar på vad man\r\nsjälv har sopat under mattan.</pre><pre>När Inger Koch nu säger att demokrati och\r\nmänskliga rättigheter är en lång process och att det\r\när viktigt att vi har en dialog med de länder som\r\nkränker mänskliga rättigheter, vill jag bara erinra\r\nom den selektiva politik som regeringen för i det\r\nhär sammanhanget, t.ex. mot Cuba.</pre><pre>Jag tror att man skall vara litet varsam med orden --\r\ndet gäller som sagt åt både höger och vänster -- och\r\ninte uttrycka sig så tvärsäkert.</pre><pre>Anf. 110  INGER KOCH (m) replik:</pre><pre>Herr talman! När det gäller Cuba trodde jag, Viola\r\nFurubjelke, att vi hade varit överens om den\r\nstrategi som gäller. Cuba har under väldigt många\r\når förbrutit sig mot mänskliga rättigheter. Vi har\r\npåpekat det under många år från den borgerliga\r\nsidan, men den socialdemokratiska regeringen har\r\ninte varit fullt så angelägen att avbryta det stöd som\r\nSverige har gett till Cuba.</pre><pre>Jag tror att det är viktigt att man inte avbryter\r\nstödet omedelbart. Vi skall ha en dialog, och det\r\nhar vi haft med Cuba under många år. Tyvärr kan\r\nvi nu se att förtrycket ökar ännu mera på Cuba.\r\nDetta är en mycket tråkig och oroande utveckling.</pre><pre>Anf. 111  VIOLA FURUBJELKE (s)\r\nreplik:</pre><pre>Herr talman! Inger Koch antar att vi är överens i\r\nfallet Cuba, men våra motioner visar någonting helt\r\nannat. Vi har motionerat t.ex. om att regeringen\r\nskall engagera sig för att USA:s handelsembargo\r\nskall upphöra. Vi har i våra motioner sagt att vi\r\nanser att det är viktigt att vi har kvar en dialog med\r\nde människor i Cuba som kämpar för mänskliga\r\nrättigheter.</pre><pre>Jag delar inte Inger Kochs uppfattning om att\r\ningenting händer i Cuba i dag. Vi nås av rapporter --\r\nhur trovärdiga de är är svårt att bedöma -- om att\r\nFidel Castro t.o.m. är beredd att överlämna\r\nmakten på vissa villkor. Det finns dissidenter i alla\r\nsådana här länder som kan kräva av oss att de får\r\nvårt stöd. Om vi inte finns där över huvud taget,\r\nkan vi heller inte ta vara på de positiva signaler som\r\nfinns.</pre><pre>Jag delar den uppfattning Inger Koch framförde när\r\ndet gäller fallet Indonesien, men jag tycker att det\r\nsom gäller i det fallet skall gälla alla länder -- att det\r\nskall vara en princip.</pre><pre>Anf. 112  INGER KOCK (m) replik:</pre><pre>Herr talman! När jag sade till Viola Furubjelke att\r\nvi var överens om Cuba, sade jag det mot bakgrund\r\nav att man redan under den förra regeringen\r\nbörjade avveckla stödet till Cuba. Jag vill bara\r\nerinra om det.</pre><pre>När det gäller bojkotten och handelsfrågorna är vi\r\nfullständigt överens. När det gäller mänskliga\r\nrättigheter är vi också fullständigt överens. Det\r\nfinns här i riksdagen en kommitté för mänskliga\r\nrättigheter på Cuba. Jag vet inte om Viola\r\nFurubjelke är medlem i den. Jag är det.</pre><pre>Andre vice talmannen anmälde att Viola\r\nFurubjelke anhållit att till protokollet få antecknat\r\natt hon inte ägde rätt till ytterligare replik.</pre><pre>Anf. 113  KARL-GÖRAN BIÖRSMARK\r\n(fp):</pre><pre>Herr talman! I år är det 45 år sedan FN antog den\r\nallmänna förklaringen om de mänskliga\r\nrättigheterna. Förklaringens avslutande artikel,\r\nsom har nr 30, fastställer följande: ''Intet i denna\r\nförklaring må tolkas såsom innebärande rättighet\r\nför någon stat, grupp eller person att ägna sig åt\r\nverksamhet eller utföra handling, som syftar till att\r\nomintetgöra någon av häri uttalde fri- och\r\nrättigheter.''</pre><pre>Nu känner vi väl till att brott mot de mänskliga\r\nrättigheterna sker dagligen och stundligen. Vi har\r\nfått flera exempel på det här i dag. Stater, grupper\r\noch personer bryter ständigt mot denna FN-\r\ndeklaration. FN-medlemmarna bryter själva mot\r\nsin egen deklaration.</pre><pre>I dagens betänkande, liksom i de motioner på MR-\r\nområdet som lämnats in, berättas sida upp och sida\r\nned om detta. Via massmedierna får vi ständiga\r\npåminnelser om MR-brott som sker i världen. Jag\r\nläser några rubriker på området ur Dagens Nyheter\r\ni dag: ''Fortsatt kamp i Afghanistan'', ''Långt krig\r\nhotar Angola'', ''Ambassad ockuperad i Costa\r\nRica'', ''Suhartos järngrepp kvar'', ''Fortsatt\r\ngranatregn över Kabul'' och ''Svensk konvoj med\r\nhjälp stoppas''. Sida upp och sida ned ser vi detta i\r\ndagens tidning.</pre><pre>Bakom dessa rubriker döljer sig individer, enskilda\r\nmänniskor, människoöden och stora tragedier för\r\nbarn och vuxna.</pre><pre>En annan intressant rubrik i Dagens Nyheter i dag\r\när följande: ''Rasismen är en europeisk historia''.\r\nUnderrubriken lyder: ''Medmänsklighet måste\r\nerövras av varje ny generation''. Det är just därför\r\ndagens debatt är så viktig. Medmänsklighet måste\r\nerövras av varje ny generation. Vi ser tendenser i\r\nEuropa i dag som påminner om hur det var för\r\nfemtio år sedan.</pre><pre>''Envar har rätt att lämna varje land, inbegripet sitt\r\neget, och att återvända till sitt eget land'', står det\r\ni FN-förklaringens artikel nr 13. Det finns många\r\nexempel på hur brott begås på detta område.</pre><pre>Cuba har nämnts här i dag. Cuba är exempel på ett\r\nland som grovt bryter mot dessa bestämmelser.\r\nHela ön Cuba upplevs av många som bor där som\r\nett stort fängelse, eftersom de inte får lämna ön.\r\nFörtvivlade människor gör desperata försök. I dag\r\npumpar man upp stora traktordäck och försöker\r\nflyta över till Miami med strömmarna. En del når\r\nfram, men ungefär hälften blir kvar som rov för\r\nhajar eller går under av törst och svält.</pre><pre>På denna ö finns människor som kämpar för de\r\nmänskliga rättigheterna, t.ex. Gustavo Archos,\r\nElizardo Sanchez och andra, och som med risk för\r\neget liv arbetar för demokrati och mänskliga\r\nrättigheter.</pre><pre>''Envar har rätt till åsiktsfrihet och yttrandefrihet.\r\nDenna rätt innefattar frihet för envar att utan\r\ningripanden hysa åsikter och frihet att söka,\r\nmottaga och sprida upplysningar och tankar genom\r\nvarje slags uttrycksmedel och utan hänsyn till\r\ngränser'', står det i FN-förklaringens artikel nr 19.\r\nMånga av FN:s medlemsländer bryter mot detta i\r\ndag.</pre><pre>Mina tankar går bl.a. till den fängslade kubanska\r\npoeten Maria Elena Cruz Varela. Hennes\r\nfrihetsdikter blev för mycket för Fidel Castro. Han\r\nreagerade som diktatorer plägar göra när de utsätts\r\nför kritik, nämligen genom att fängsla. Först\r\ntvingade han med våld Maria Cruz Varela att svälja\r\nsina egna dikter. Den blödande Maria Cruz Varela\r\nfick höra ropen ''Låt hennes mun blöda!'', ''Låt den\r\nblöda!''.</pre><pre>Så talar en diktator och hans hantlangare. Jag kan\r\ninte låta bli att citera en strof ur en av hennes dikter,\r\n''Den fallna ängeln'':</pre><pre>t2 &gt; Jag är en bruten ängel</pre><pre>tvingad att snubbla genom kulvertarna.</pre><pre>Det smutsiga vattnet är</pre><pre>endast ännu en förvrängd sanning</pre><pre>bland alla dessa lögner.</pre><pre>Smulor. Jag talar bara om smulor.</pre><pre>Det är mycket allvarligt att nå de</pre><pre>trettiosju.</pre><pre>Och att vara en bruten ängel</pre><pre>stark genom all väntans gråt.</pre><pre></pre><pre>Jag har velat ta fram ett sådant här exempel\r\nför att åskådliggöra och försöka visa\r\nmänniskan bakom alla dessa tragedier.</pre><pre>Mänskliga rättigheter sitter alltid trångt i\r\ndiktaturer. Det ligger så att säga i sakens\r\nnatur. Mänskliga rättigheter kan endast växa\r\noch vårdas i ett demokratiskt samhälle.</pre><pre>I går var det i Skytte-programmet en intervju\r\nmed justitieminister Gun Hellsvik. Hon\r\nskulle uttrycka vad lag och ordning var. Hon\r\nsade att lag och ordning enligt hennes\r\nförmenande är samma sak som respekt för\r\nvarandra.</pre><pre>På samma sätt är det med demokrati.\r\nDemokrati är respekt för varandra och\r\nvarandras åsikter. Dessutom förutsätter\r\ndemokrati att man är beredd att lyssna på\r\nminoriteter.</pre><pre>Det är viktigt att vi på olika sätt nu försöker\r\nsprida just demokrati för att sprida\r\nmänskliga rättigheter. Valövervakning är ett\r\ninstrument vi kan använda oss av för att få en\r\nbättre värld -- en demokratisk värld. Om\r\nman hade haft en bättre valövervakning i\r\nt.ex. Angola är det möjligt att vi hade haft en\r\nannan situation där i dag. Jag tror att\r\nvalövervakning är något som vi måste ägna\r\nmer tid åt, just för att sprida mänskliga\r\nrättigheter. Då gäller det inte bara att åka\r\nned tillfälligt och övervaka ett val, utan om\r\natt utbilda människorna i en demokratisk\r\nprocess, följa valkampanjer, övervaka själva\r\nvalet och övervaka rösträkningarna.</pre><pre>Namibia är ett lyckat exempel på detta\r\nområde. Även om man kanske inte kan ta till\r\nså kraftfulla metoder som man lyckades göra\r\nnär FN gick in i Namibia, är detta ändå en\r\nbra fingervisning på hur vi skall kunna arbeta\r\nvidare.</pre><pre>När jag nu ändå nämner Namibia vill jag\r\nställa en fråga till Bertil Måbrink. Han tog\r\nupp frågan om Walvis Bay. Jag förstår\r\negentligen inte riktigt varför det finns ett\r\nsärskilt yttrande om detta och att Bertil\r\nMåbrink yrkar bifall till det. Jag ser ingen\r\nskillnad på majoritetens skrivningar och vad\r\nBertil Måbrink vill åstadkomma. Men Bertil\r\nMåbrink kanske kan förklara det. Det är\r\nenligt min mening en naturlig sak att man i\r\nförlängningen av den utveckling som nu sker\r\ni Sydafrika kan se en lösning av problemet\r\nmed Walvis Bay. Jag tror att det i dagens läge\r\nskulle vara svårt att göra någonting åt den\r\nsaken i det känsliga läge som råder.</pre><pre>Detta för mig slutligen in på Sydafrika.\r\nOckså där är man inne i ett avgörande skede\r\nför att äntligen få mänskliga rättigheter i den\r\ndelen av världen. Vi får därför inte missa\r\nchansen när vi nu är på tröskeln till ett nytt\r\nSydafrika. Här kommer åter detta med\r\nvalövervakning och utbildning av människor\r\ni en demokratisk process in i bilden. Det\r\ngäller nu att satsa både pengar och\r\narbetskraft för att på olika sätt följa\r\nutvecklingen, bedriva väljarutbildning samt\r\nha valövervakning.</pre><pre>Jag tycker att vi i dagens tidningar har sett\r\nlitet oroande signaler när regeringen nu\r\nsäger sig ha för avsikt att häva sanktionerna.\r\nJag förstår heller inte riktigt hur det går ihop\r\nmed det beslut som vi har fattat i riksdagen,\r\nnämligen att det skall vara en viss process när\r\nman häver sanktionerna mot Sydafrika. Nu\r\nhar ju regeringen kommit med en skivelse.\r\nVi får se vad resultatet blir av detta. Det kan\r\nvara stor risk att vi nu missar chansen att\r\nhålla hela sträckan ut.</pre><pre>Herr talman! Det finns mycket i detta\r\nbetänkande som jag skulle vilja kunna\r\nkommentera. Något som jag här inte hinner\r\ngå in på och som jag gärna hade velat ta upp\r\när t.ex. assyriernas/syrianernas situation i\r\nöstra delen av Turkiet. De får där i dag utstå\r\nförföljelse, mord och fängslande. Det har\r\nskett en upptrappning av förföljelserna mot\r\nassyrier/syrianer.</pre><pre>Jag hinner inte gå in på detta mer i detalj. Jag\r\nnöjer mig med att yrka bifall till utskottets\r\nhemställan.</pre><pre>Anf. 114  BERTIL MÅBRINK (v)\r\nreplik:</pre><pre>Herr talman! Det jag sade om Walvis Bay\r\nvar, att skillnaden är att utskottsmajoriteten\r\nuttrycker en ''förhoppning'' om att de\r\npågående förhandlingarna med Sydafrika\r\nskall resultera i att Walvis Bay kan införlivas\r\ni Namibia. Men den regim som sitter vid\r\nmakten i Sydafrika vägrar ju som bekant\r\nfortfarande att erkänna Walvis Bay som\r\nnamibiskt.</pre><pre>Det var denna markering som jag syftade till,\r\ndvs. att utskottet skulle markera att detta\r\ninte är acceptabelt. Rasistregimen i Pretoria\r\nvägrar i nuläget att erkänna Walvis Bay som\r\nnamibiskt. Skillnaden kan kanske inte tyckas\r\nvara så stor, men den är ändå enligt min\r\nmening väsentlig.</pre><pre>Jag kan i allt väsentligt instämma i det Karl-\r\nGöran Biörsmark sade om Cuba. Jag har här\r\ntidigare agerat, och jag har t.o.m. av Karl-\r\nGöran Biörsmarks partikamrat blivit\r\nbeskylld för att kritisera Cuba från höger.\r\nDet var utrikesutskottets ordförande som\r\nsade detta i en interpellationsdebatt för\r\nnågra månader sedan. Men jag står för den\r\nkritik som jag här och i andra sammanhang\r\nhar riktat mot Cuba för att man icke\r\nrespekterar de mänskliga rättigheterna och\r\nbryter grovt mot dem.</pre><pre>Jag vill fråga Karl-Göran Biörsmark: Hur\r\nskall man på bästa sätt göra så att den\r\nopposition som finns på Cuba kan fortsätta\r\natt utvecklas? Gör man det bäst genom att\r\ntotalisolera Cuba och inte ens tillåta\r\nkulturutbyte eller forskarutbyte?</pre><pre>Om man skall man använda\r\nbiståndspengar -- det må gälla Indonesien,\r\nCuba eller Kina -- skall man använda dem\r\nför att ge till forskningsutbyte och\r\nkulturutbyte, exempelvis mellan Sverige och\r\nCuba. Det är nämligen ett ypperligt sätt att\r\nstärka den opposition som slåss för\r\nmänskliga fri- och rättigheter. Är Karl-\r\nGöran Biörsmark överens med mig om att\r\ndetta är en bra metod? I så fall borde han se\r\ntill att åtminstone hans parti i regeringen hårt\r\noch intensivt driver frågan att man skall\r\nanvända biståndspengar på detta sätt. Det\r\nfrämjar de demokratiska fri- och\r\nrättigheterna. Jag skulle vilja ha ett svar från\r\nKarl-Göran Biörsmark på den frågan.</pre><pre>Anf. 115  KARL-GÖRAN\r\nBIÖRSMARK (fp) replik:</pre><pre>Herr talman! När det först gäller Walvis Bay\r\nförstår jag att det egentligen inte råder några\r\ndelade meningar. Också regeringen är inne\r\npå samma linje som FN när man har sagt att\r\nWalvis Bay skall tillhöra Namibia och att\r\nområdet så småningom skall införlivas med\r\nNamibia. Det har varit och är FN:s åsikt, och\r\ndet är också Sveriges åsikt.</pre><pre>Min fråga var vad vi i dag gör konkret åt den\r\nsituation som vi nu står inför. Det var det jag\r\ninte riktigt förstod när Bertil Måbrink tog\r\nupp frågan om Walvis Bay. Vad skall vi i dag\r\nkonkret göra mer än vad som görs? Det var\r\ndet jag inte riktigt begrep.</pre><pre>När det sedan gäller detta med att\r\ntotalisolera Cuba har jag personligen en viss\r\nsympati för att man skall upprätthålla\r\nkanaler till de personer som verkar i ett\r\nisolerat land som Cuba. Jag nämnde här\r\nnågra personer som gör ett mycket viktigt\r\narbete. Dessa kanaler skall vi på olika sätt\r\nförsöka att upprätthålla. Men vi måste\r\nsamtidigt se till att vi inte därigenom stöder\r\nden sittande regimen. Hjälpen och\r\nkontakterna skall gå direkt till dem som\r\narbetar för demokrati och mänskliga\r\nrättigheter på Cuba.</pre><pre>Anf. 116  BERTIL MÅBRINK (v)\r\nreplik:</pre><pre>Herr talman! Jag är håller med om det. Men\r\ndå är det viktigt att man ser till så också sker.\r\nDet är också viktigt att den formen av\r\nkontakter som vi i dag har med Kina och\r\nIndonesien upphör. Jag syftar på de s.k.\r\nmjuka krediter som man har gett dessa\r\nländer med biståndspengar. De måste\r\nupphöra, och man måste också där använda\r\nbiståndspengar på samma sätt som vi är\r\növerens om att man bör göra när det gäller\r\nCuba och andra diktaturländer.</pre><pre>Jag vill ställa en fråga till Karl-Göran\r\nBiörsmark. Vi vet att Sverige i dag\r\nfortfarande exporterar vapen till ett antal\r\ndiktaturländer, som bekant. Det var också\r\nden förra regeringen ansvarig för -- Viola\r\nFurubjelkes regering. Den får också ta på sig\r\nett stort ansvar. Men den nuvarande\r\nregeringen fortsätter ju med den sortens\r\npolitik. På vilket sätt kan det gagna\r\nmänskliga rättigheter att göra på det sätt som\r\nvi nu håller på med i Sverige? Är Karl-Göran\r\nBiörsmark beredd att också här vara lika\r\nkonsekvent som han har visat sig vara på\r\nandra områden och nu aktivt driva frågan att\r\nförbjuda vapenexporten?</pre><pre>Vi vet att det är ett stort problem när det\r\ngäller att få bort diktaturregimer och skapa\r\ndemokratiska länder att man förser\r\ndiktaturregimer med vapen. I detta\r\nsammanhang är Sverige med i bilden. Det är\r\nen dubbelmoral som jag förstår att Karl-\r\nGöran Biörsmark inte kan försvara. Jag\r\nväntar också här på ett svar.</pre><pre>Anf. 117  KARL-GÖRAN\r\nBIÖRSMARK (fp) replik:</pre><pre>Herr talman! Jag vill förvisso inte försvara\r\nnågon dubbelmoral. Vi ställs inför mycket\r\nsvåra avgöranden när det gäller frågor om\r\nmänskliga rättigheter, inte minst när vi\r\nkommer in på vapenhandeln. Det är en\r\nmycket svår moralisk fråga.</pre><pre>När jag lyssnar på Bertil Måbrink har jag\r\nibland en känsla av att just den här moraliska\r\ntonen nästan får litet övertoner. Vi minns\r\nhur det har varit under årens lopp när det\r\ngäller det parti som Bertil Måbrink\r\nrepresenterar och har representerat. Vi har\r\nhaft diktaturstater österut som Bertil\r\nMåbrink har haft nära kontakt med. När\r\nridån nu är borta och vi kan ha ett öppet\r\nförhållande visar det sig vilka brott mot de\r\nmänskliga rättigheterna som har begåtts där\r\nunder årens lopp. När Bertil Måbrink då slår\r\nsig för bröstet och tar till de höga moraliska\r\ntonerna skorrar det litet illa i den här salen.\r\nDet måste jag säga.</pre><pre>När det gäller vapenhandeln har vi ju, som\r\nBertil Måbrink vet, den lagstiftning som\r\nfinns. Jag kan hålla med om att det blir litet\r\nväl generöst ibland. Men var fanns kritiken\r\nfrån Bertil Måbrink på den tiden när vi hade\r\nde stora vapenupprustningarna österut, t.ex.\r\ni Sovjetunionen?</pre><pre>Andre vice talmannen anmälde att Bertil\r\nMåbrink anhållit att till protokollet få\r\nantecknat att han inte ägde rätt till\r\nytterligare replik.</pre><pre>Anf. 118  INGBRITT IRHAMMAR\r\n(c):</pre><pre>Herr talman! Brott mot de mänskliga\r\nrättigheterna sker, som sagts här av flera\r\ntalare, runt om i världen på de mest\r\nfasansfulla sätt.</pre><pre>Vilka brott är som är de värsta och de mest\r\navskyvärda är det självklart omöjligt att\r\nsvara på. Det finns ingen gradering i\r\nhelvetet.</pre><pre>När det gäller brott mot barn, de minsta och\r\nde mest värnlösa, undrar man verkligen hur\r\nden människa är funtad som utsätter dessa\r\nför våld, brott, skador och misshandel. En\r\nsådan person måste vara grotesk, sjuk, udda\r\neller skadad som kan ge sig på dessa de\r\nminsta. Man undrar var denna människotyp\r\nfinns?</pre><pre>Svaret på den frågan har vi fått tidigare. Och\r\nde senaste dagarna har vi fått det på nytt.\r\nDet kan vara vem som helst runt om oss,\r\nvilken person som helst. Det kan vara\r\ngrannen nära oss. Människor reser i\r\nhundratal, ja även i tusental, till bl.a.\r\nThailand för att skaffa sig sex med småbarn.\r\nDe utnyttjar det faktum att barnen på grund\r\nav fattigdom säljer det enda de äger,\r\nnämligen sin kropp.</pre><pre>Initiativet från bl.a. Rädda Barnen den\r\nsenaste tiden att försöka påverka Thailand\r\natt göra något åt den utbredda\r\nbarnsexhandeln är berömvärt. Nu gäller det\r\natt vi från svensk sida fortsätter arbetet med\r\natt bekämpa denna typ av brott mot barnens\r\nmänskliga rättigheter, såväl internationellt\r\nsom nationellt.</pre><pre>Herr talman! Det är två dagar sedan vi\r\nuppmärksammade den internationella\r\nkvinnodagen. På många håll runt om i\r\nvärlden protesterades det mot\r\ndiskriminerande behandling av kvinnor.\r\nFrån centerkvinnohåll uppmärksammades\r\nsärskilt kvinnorna i det forna Jugoslavien\r\noch den grymma behandling som kvinnorna\r\noch deras barn utsatts och utsätts för där. De\r\nblir slagna, misshandlade, våldtagna och\r\ndödade av tidigare grannar och landsmän.</pre><pre>Alla olika folkgrupper begår dessa grymma\r\nhandlingar, även om de flesta uppgifter om\r\nkränkningar som nått oss gäller kränkningar\r\nmot bosniska kvinnor och barn. Det blir nu\r\nett viktigt arbete, som många har anfört här\r\ntidigare, att se till att de som utfört dessa\r\nkränkningar och de som gett order om dem,\r\nockså kommer att ställas till svars för sina\r\nhandlingar. Det tycks vi vara överens om.</pre><pre>Det är inte bara i det forna Jugoslavien som\r\nkvinnors rättigheter kränks. Jag har tagit\r\nIran som exempel i dag. Kvinnornas\r\nbesvärliga situation där framhålls också i FN-\r\nrapporten. De diskrimineras och högre\r\nutbildningar är stängda för dem. Deras\r\nrörelsefrihet begränsas. De måste ha makes\r\neller manlig släktings tillstånd att resa\r\nutomlands. Kvinnor kan fängslas eller t.o.m.\r\nstenas för att de utsatt sina män för en\r\nförskräcklig skam genom att de har blivit\r\nvåldtagna. Då anses kvinnorna i Iran och i\r\nmånga andra muslimska länder ha fört skam\r\növer familjen, och därför skall de straffas.\r\nJag har sagt det förr här i kammaren. Länder\r\nmed sådan diskriminerande kvinnosyn måste\r\nvi i Sverige fördöma kraftfullt om och om\r\nigen.</pre><pre>Det är inte bara kvinnor som behandlas\r\nkränkande och illa i Iran. Man\r\nfängslar,torterar och avrättar oliktänkande\r\noch oppositionella. Under tortyr pressas\r\ns.k.bekännelser fram.</pre><pre>En sak som upprör mig oerhört mycket, och\r\ndet står hela utskottet bakom i betänkandet\r\nockså, är att Iran fortfarande vidhåller sin\r\ndödsdom över författaren Salman Rushdie.\r\nDet som har upprört mig därutöver och gjort\r\nmig heligt förbaskad är när muslimer i vårt\r\nland också går ut och demonstrerar och\r\nkräver Rushdies död. Ett sådant agerande\r\nmåste anses som uppviglande till brott. Vi\r\nmåste verkligen markera hur oacceptabelt\r\ndet är i vårt land.</pre><pre>Herr talman! Jag har alldeles nyss fått ett\r\nbrev, ett uttalande, i min hand. Det är ett rop\r\npå hjälp från timoresiska kvinnor. De\r\nbeskriver hur deras systrar i Östtimor\r\ntillfångatagits. De våldtas av indonesiska\r\nsoldater. De utnyttjas, torteras och\r\nförsvinner. Deras män och söner försvinner\r\nockså och torteras och dödas. Kvinnornas\r\nrop på hjälp har ignorerats av\r\nvärldssamfundet i över 17 år, säger de, och\r\nde undrar varför ingen bryr sig om dem.</pre><pre>Det tycks inte som om dessa timoresiska\r\nkvinnor har nåtts av budskapet att vi från\r\nsvensk sida har reagerat och agerat. Inger\r\nKoch har ju tidigare påpekat att vi har gjort\r\ndet. Redan vid Indonesiens invasion 1975\r\ntog den svenska regeringen ställning mot\r\nannekteringen av Östra Timor. Då framhölls\r\nockså den svenska inställningen, nämligen\r\nbefolkningens rätt till självbestämmande i\r\nframtiden.</pre><pre>I dagens betänkandetext framgår också att\r\nsituationen vad gäller mänskliga rättigheter\r\nfortfarande är otillfredsställande. Det\r\nförekommer uppgifter om just de brott som\r\nkvinnorna skriver om. Situationen bedöms\r\nvara värst i Östra Timor och på Irian Jaya,\r\ntidigare Väst Papua.</pre><pre>FN har också uppmanat den indonesiska\r\nregeringen att underlätta för humanitära\r\norganisationer att få tillträde till Östtimor.\r\nLika viktigt är det med internationell insyn\r\noch tillträde till områdena, för att\r\nindonesiernas egna påståenden om respekt\r\nför mänskliga rättigheter skall kunna\r\nvärderas.</pre><pre>I Turkiet, herr talman, fortsätter våldet.\r\nFlera modiga personer, som bl.a. arbetar för\r\nmänniskorättsförbund och personer som\r\narbetar som journalister har mördats.\r\nMånga menar att Hizbolla, som är en\r\nskapelse av den turkiska säkerhetspolisen,\r\nligger bakom dessa försvinnanden och mord.</pre><pre>Vi vet att tortyr fortfarande används\r\nregelbundet vid förhör i landet. Särskilt\r\nhårdhänt är politiken och förtrycket mot\r\nkurderna i Turkiet, även om andra grupper\r\nockså förföljs och förtrycks. Jag tänker även\r\npå de kristna i landet.</pre><pre>Turkiet är en demokrati, som tillhör både\r\nESK och Europarådet. Turkiet har därmed\r\nåtagit sig att uppfylla de förpliktelser som det\r\ninnebär att tillhöra dessa organisationer.\r\nSkall Sverige och andra länder få tilltro till\r\nTurkiet som ett demokratiskt land, måste\r\nrespekten för de mänskliga rättigheterna\r\nupprätthållas.</pre><pre>Sverige bör också försöka förmå Turkiet att\r\nupphäva undantagslagarna i sydöstra\r\nTurkiet. Vi bör också verka för att\r\nvapenstillestånd och fredsförhandlingar\r\nkommer till stånd.</pre><pre>Nu finns det ju mänskliga\r\nrättighetsorganisationer i Turkiet. De har\r\nerbjudit de stridande parterna i Turkiet att\r\nfungera som medlare. Det är viktigt att vi\r\nfrån svensk sida stödjer detta och också\r\nerbjuder medlartjänster i framtiden. Vi kan\r\ngöra det enskilt eller gemensamt i de\r\nnordiska länderna. Men det är viktigt att det\r\nsker.</pre><pre>Jag vill lyfta fram situationen i Kina. Jag\r\nupplever att de förändringar som sker i\r\ndemokratisk riktning är kosmetiska. Det\r\nsker fortfarande allvarliga kränkningar i\r\nKina och även i Tibet. Detta måste\r\nuppmärksammas. Här har talats om att\r\nknyta krav på mänskliga rättigheter till\r\nsvenskt bistånd. Jag vill även lyfta fram ett\r\nområde till. Det finns inte med i\r\nbetänkandet. Frågan gäller Sri Lanka. Det\r\när ett stort biståndsland från svensk sida. Det\r\när kanske dags att även se över hur framtiden\r\nser ut för det landet.</pre><pre>Jag yrkar bifall till utskottets hemställan.</pre><pre>Anf. 119  ANDRE VICE\r\nTALMANNEN:</pre><pre>Jag får meddela att anslag nu har satts upp\r\nom att detta sammanträde skall fortsätta\r\nefter kl. 19.00.</pre><pre>Anf. 120  MARGARETA VIKLUND\r\n(kds):</pre><pre>Herr talman! Enligt FN:s Human\r\nDevelopment Report lever över 1 miljard\r\nmänniskor av världens befolkning i absolut\r\nfattigdom. En femtedel av jordens\r\nbefolkning är dagligen hungriga. Enligt\r\nnämnda rapport ökar gapet mellan den\r\nfattigaste och den rikaste femtedelan av\r\njordens befolkning.</pre><pre>År 1992 omfattade de fattigaste 20 % av\r\nvärldens befolkning endast 1 % av den\r\nglobala handeln och erhöll endast 1,4 % av\r\nden globala inkomsten. Vidare hävdas att\r\n95 % av världens resurser för\r\nhälsoforskning, 30 miljarder dollar, ägnas\r\nproblem i den rika världen. Av alla\r\nmänniskor som dör unga finns 93 % i u-\r\nländerna.</pre><pre>Det här är siffror som talar sitt eget målande\r\noch beskrivande språk. Många fattiga\r\nutvecklingsländer har mycket begränsade\r\nmöjligheter att leva upp till FN:s konvention\r\nfrån 1966 om ekonomiska, sociala och\r\nkulturella rättigheter. Självfallet anser jag att\r\nrika länder som ratificerat konventionen\r\nskall hjälpa fattiga länder, så att de också kan\r\nleva upp till målen om att ge sina\r\nmedborgare mat, bostad, hälsa och\r\nutbildning.</pre><pre>I UNDP:s rapport räknar man med att\r\nutvecklingsländerna årligen går miste om\r\n500 miljarder USA-dollar i uteblivna\r\nvälfärdsvinster och inkomster på grund av\r\nreglerade varu- och\r\nproduktionsfaktorsmarknader. Detta är tio\r\ngånger mer än de tar emot i bistånd och 20 %\r\nav deras samlade bruttonationalinkomster.\r\nJag anser att Sverige i internationella\r\nsammanhang, då bl.a. mänskliga rättigheter\r\ndiskuteras, ideligen måste lyfta fram\r\nutvecklingsländernas behov av och rättighet\r\ntill frihandel.</pre><pre>Endast 0,35 % av den samlade\r\nbruttonationalprodukten inom OECD-\r\nländerna går till utvecklingshjälp. Sverige\r\nvar ett av de första länderna som uppnådde\r\nden s.k. enprocentnivån för sitt bistånd.\r\nDetta fick stor internationell\r\nuppmärksamhet och medförde att andra\r\nländer följde efter. När nu föregångslandet\r\nSverige frångår detta viktiga symbolvärde,\r\nkan det innebära att andra länder även nu\r\nföljer efter -- fast då åt andra hållet. Det är\r\ndärför viktigt att snabbt få upp nivån till 1 %\r\nigen så fort som möjligt.</pre><pre>Herr talman! Hand i hand med FN:s\r\nkonvention om ekonomiska och kulturella\r\nrättigheter går FN:s konvention om\r\nmedborgerliga och politiska rättigheter.\r\nDessa konventioner förhåller sig till\r\nvarandra på så sätt att det är nödvändigt att\r\nsäkra de ekonomiska rättigheterna för att\r\nkunna ta sig an de politiska och kulturella\r\nrättigheterna. Härav följer den\r\nuppmärksamhet som jag har velat fästa på\r\nden stora fattigdom som fortfarande präglar\r\nfolken i tredje världen.</pre><pre>Men minst lika viktigt är att slå fast att\r\nrespekten för medborgerliga och politiska\r\nrättigheter är en förutsättning för en uthållig\r\noch långsiktig ekonomisk utveckling och\r\ndärmed ekonomiska rättigheter. Sverige\r\nmåste därför fortsätta att tydligt framföra sin\r\nsyn och sina krav på ekonomisk och politisk\r\nfrihet.</pre><pre>Under det kommande året kommer val att\r\nhållas i 13 afrikanska länder. Mycket kan i\r\ndet sammanhanget göras för att stödja den\r\ndemokratiska processen -- eller de\r\ndemokratiska processerna.</pre><pre>Herr talman! I bistånds- och MR-politiken är\r\ndet dock framför allt flickor och kvinnor som\r\nvi måste satsa på. Jag tror inte att det blir\r\nnågon ordning på denna värld förrän\r\nflickan/kvinnan blir upphöjd till en första\r\nklassens medborgare på samma nivå som\r\nmannen och med samma mänskliga\r\nrättigheter. Roten till fattigdom och många\r\nmänniskors umbäranden i u-länderna ligger\r\ni de systematiska brotten mot kvinnors\r\nmänskliga rättigheter.</pre><pre>Varje år dör 500 000 kvinnor i barnsäng.\r\n99 % av dem är från utvecklingsländer. 1 av\r\n30 kvinnor riskerar att dö i samband med\r\ngraviditet. Mödrahälsovården,\r\nförlossningsvården och annan kvinnlig\r\nsjukvård är kraftigt eftersatt.</pre><pre>Bördan på tredje världens kvinnor är tung.\r\nDessa kvinnor står för hälften av\r\nlivsmedelsproduktionen i\r\nutvecklingsländerna och svarar för 80 % av\r\nall matförsörjning i Afrika samt huvuddelen\r\nav energi- och vattenförsörjningen.\r\nSamtidigt är kvinnor ofta mödrar och har\r\ndessutom ofta huvudansvaret för familjen.\r\nDetta kvinnliga och obetalda dubbelarbete\r\nhar FN värderat till 4 000 miljarder dollar\r\nper år.</pre><pre>Herr talman! Kvinnlig könsstympning är\r\nförbjuden enligt Barnkonventionen. Trots\r\ndet stympas 80--90 miljoner av världens\r\nkvinnor som barn med oerhörda\r\nhälsoproblem som följd. I länderna kring\r\nAfrikas Horn beräknas 90--100 % av\r\nkvinnorna vara könsstympade. Det är en\r\nstor tragedi i Afrika.</pre><pre>Det är därför viktigt att på alla sätt och med\r\nalla medel stödja de människor som kämpar\r\nmot dessa gamla, skadliga och barbariska\r\ntraditioner. I biståndsdialogen med de länder\r\ndär könsstympning förekommer, måste den\r\nverksamheten lyftas fram och fördömas. Det\r\nhandlar om att hävda grundläggande\r\nmänskliga rättigheter.</pre><pre>Herr talman! Enligt uppgifter i massmedia\r\nhar 40 000--60 000 bosniska kvinnor hämtats\r\nfrån fångläger i Bosnien till soldatbordeller\r\neller våldtagits utanför och inom hemmets\r\nhärd. Det är viktigt att man med hänvisning\r\ntill den internationella humanitära rättens\r\nregler särskilt uppmärksammar och\r\nfördömer som krigshandling sexuellt våld\r\nmot kvinnor. Ånyo handlar det om att hävda\r\ngrundläggande mänskliga rättigheter.</pre><pre>Ett land kan inte ta ett steg mot demokrati\r\nutan att den omfattar kvinnor. I en\r\ndemokrati är alla värda respekt. Ingen grupp\r\ni samhället får betraktas som andra klassens\r\nmedborgare. En förutsättning för mänskliga\r\nrättigheter är att människans personliga\r\nvärdighet respekteras. Alla har samma\r\nokränkbara värde oberoende av kön, ras,\r\netnisk ursprung, religion eller ideologi. Jag\r\nanser att Sverige i FN och i andra\r\nsammanhang skall ännu mera verka för att\r\nbättre uppmärksamma kvinnans rättigheter.</pre><pre>Ett av de allvarligaste hindren som ställs mot\r\nhävdandet av mänskliga rättigheter är en\r\nbenhård tolkning av staternas suveränitet.\r\nMed klausulen icke-inblandning i en stats\r\ninre angelägenheter har diktaturer funnit en\r\nfasad att gömma sig bakom. Men frågan är\r\nom inte den demokratiska världen har en\r\nmoralisk plikt att ingripa, även i fall då man\r\ninte kan hävda att brotten direkt hotar\r\nfreden och säkerheten.</pre><pre>På något sätt borde det finnas en automatik\r\nför ingripande i FN:s regi med syftet att\r\nrädda utsatta människogrupper från\r\nallvarliga brott. I varje fall borde det vara\r\nsjälvklart att hörsamma människor i allvarlig\r\nnöd och finna att deras lidande är nog för att\r\nlegitimera en FN-intervention.</pre><pre>Herr talman! Jag yrkar bifall till utskottets\r\nhemställan i betänkandet.</pre><pre>Anf. 121  BERTIL PERSSON (m):</pre><pre>Herr talman! Mänskliga rättigheter sitter trångt på\r\nmånga håll. Vi har dessa problem på nära håll, men\r\nvi har också kvar de gamla bekymmershärdarna.\r\nJag vill åter påminna om Latinamerika.</pre><pre>I Latinamerika har visserligen vissa förbättringar\r\nskett, men framstegen är bräckliga. Peru,\r\nVenezuela och Haiti visar detta.</pre><pre>El Salvador börjar ta itu med de skyldiga i enlighet\r\nmed fredsavtalet, men förseningarna har varit\r\nlegio. Rikspolischefen Lopez har avsatts och\r\nutpekas för 350 mord. Under första halvåret i fjol\r\nrapporteras dock 100 politiska mord och 15\r\nförsvinnanden.</pre><pre>I Honduras har man haft mord på\r\nfackföreningsledare och universitetslärare.</pre><pre>Från Guatemala har 45 000 flytt från det politiska\r\nvåldet till Mexico och skall nu repatrieras. FN:s\r\nMR-folk har under hösten funnit flera gravar med\r\ntorterade och mördade. Man talar om 380 mord och\r\n80 tortyroffer under det senaste året. Regeringen\r\ntycks ha tappat kontrollen.</pre><pre>På Haiti har efter kuppen mot Aristides situationen\r\nkommit att likna Duvalier-epoken, med tortyr och\r\ngodtyckliga arresteringar.</pre><pre>Colombia hade i fjol tio mord per dag, där hälften\r\nberodde på facklig eller politisk aktivitet. Kriget\r\nhar hårdnat efter den avbrutna dialogen mellan\r\nregering och gerilla, med allvarliga överträdelser på\r\nbåda sidor.</pre><pre>I Peru föll 2 800 människor offer för kriget mellan\r\nregeringen och Luminosa. Soldater som anklagas\r\nför våldtäkt frikänns rutinmässigt, trots att\r\nmassvåldtäkter har registrerats i flera fall.\r\nPresident Fujimori har envist vidhållit de\r\nantiterroristlagar som upphäver grundläggande\r\nMR-regler.</pre><pre>Amnesty uppger att 200--300 samvetsfångar -- som\r\nfängslats för sina åsikter -- finns på Cuba.</pre><pre>Rigoberta Menchús nobelpris har varit en\r\nväckarklocka och pekat på bombningar och\r\nförstörelse i Guatemala och förtrycket mot\r\nindianerna. Förhoppningsvis är president Cristianis\r\nvägran att ta emot henne inte signifikativt för\r\nframtida förhållanden i denna del av världen.</pre><pre>Herr talman! Det är viktigt att vi följer\r\nutvecklingen även i denna del av världen och inte\r\nförtröttas i ansträngningarna att driva på.\r\nLatinamerika har en tradition av grymhet -- som\r\nockså avspeglas i dess litteratur -- och som måste\r\nföljas och oförtröttligt fördömas var överträdelser\r\nän uppträder. Respekten för mänskliga rättigheter\r\nmåste upprättas även här.</pre><pre>Anf. 122  YLVA ANNERSTEDT (fp):</pre><pre>Herr talman! Först vill jag tacka utskottet för de\r\ngenerellt sett positiva skrivningarna om\r\nmotionernas krav på stöd för Tibets självständighet\r\noch för fördömande av övergreppen mot de\r\nmänskliga rättigheterna. Jag har flera gånger här i\r\nkammaren redovisat de förfärliga övergrepp mot\r\nTibet som sker under Kinas överhöghet. Jag skall\r\ninte ta upp dem igen, men utskottet är mycket väl\r\nmedvetet om vad som händer där.</pre><pre>Jag noterar dock att utrikesutskottet hänvisar till,\r\nsom man säger, ''den tibetanska\r\nexiladministrationens vädjan om inställande tills\r\nvidare av utländska besök i tibetanska fängelser''.\r\nJag tycker att det är angeläget att vi kartlägger vad\r\nsom egentligen gäller, vem som står bakom detta\r\noch hur starkt trycket är. Mina informationer från\r\nolika tibetanska företrädare säger nämligen att man\r\ninte stöder de här vädjandena. Till ett annat tillfälle\r\nkanske vi skall hjälpas åt att kontrollera dessa\r\nfrågor närmare.</pre><pre>Även om man avstår från fängelsebesök vore ändå\r\nen undersökningskommission ett utmärkt sätt att\r\nåter fokusera världens intresse på övergreppen i\r\nTibet.</pre><pre>Det är emellertid nu snart ett halvår sedan\r\nutrikesministern gjorde sitt välvilliga uttalande, och\r\ningenting har hänt. Jag tycker att utrikesutskottet\r\nkunde ha satt litet press på utrikesministern att\r\nförverkliga de uttalade ambitionerna.</pre><pre>Det är också positivt att utskottet stöder\r\nansträngningarna att få till stånd en dialog mellan\r\nTibet och Kina om självbestämmande för Tibets\r\nfolk.</pre><pre>Jag vill också ta upp frågan om bistånd till tibetaner\r\ni de olika flyktingläger som finns i Indien. Utskottet\r\nkoncentrerar sig bara på Röda korsets utsaga om\r\nförhållandena för tibetaner i Indien. Visst är det så\r\natt den tibetanska ledningen där på ett mycket\r\nseriöst sätt har arbetat för att lösa de svåra sociala\r\nuppgifterna, parallellt med att hävda de politiska\r\nuppgifterna. Den stora flyktingströmmen gör\r\nemellertid de nuvarande resurserna fullständigt\r\notillräckliga, och behovet av nya medel är akut.</pre><pre>Det finns mycket speciella problem där. Både de\r\nmateriella och de mentala anpassningsproblemen\r\när svåra för flyktingarna. Det är brist på rent\r\nvatten. Svåra hudsjukdomar härjar. Ett kärvt\r\nklimat ger svåra infektioner, och tuberkulos är\r\nmycket vanligt förekommande.</pre><pre>De tibetaner som leder dessa flyktingläger har inga\r\nmöjligheter att tillfredsställa behoven, med den\r\npress som flera tusen flyktingar innebär när de\r\nkommer kontinuerligt. Man har emellertid gjort en\r\nplanering för både långsiktiga och kortsiktiga mål,\r\noch där inriktar man sig på vissa områden. Man\r\nprioriterar utvecklingen av de sociala\r\nförhållandena. Man prioriterar utbildning för de\r\nnytillkommande.</pre><pre>De långsiktiga målen syftar naturligtvis till att\r\nutbilda tibetanerna för att så småningom utveckla\r\nTibet till ett modernt och självständigt samhälle.</pre><pre>De mest näraliggande målen handlar om att klara\r\nde tusentals flyktingarna. Där gäller det rent vatten\r\noch bostäder. Det gäller att ta hand om flera tusen\r\ntortyroffer och äldre människor som inte klarar sig.\r\nMan försöker så småningom också skaffa\r\narbetstillfällen till de ungdomar som kommer som\r\nflyktingar. Frågor om hälsa och sanitära\r\nförhållanden är emellertid de mest akuta just nu.</pre><pre>De här mycket grundläggande behoven anser jag\r\nvara ett oerhört angeläget område för SIDA att ta\r\nsig an, som ju skall ägna sig åt de allra fattigaste\r\nländerna i världen. SIDA finns t.ex. i så pass\r\njämförelsevis rika länder som Sri Lanka. Ett\r\nengagemang för tibetanerna i Indien skulle inte alls\r\nfrångå SIDA:s principer. Jag är mycket besviken på\r\nutskottets inställning härvidlag. Rent formellt är\r\ndet dessutom ytterligt märkligt att det här\r\nmotionsyrkandet om bistånd inte behandlas i\r\nsamband med biståndsfrågorna. Här måste ett fel\r\nha begåtts.</pre><pre>Beträffande Svenska röda korsets förslag att\r\nSverige skulle stödja Schweiziska röda korsets\r\nhumanitära arbete inom Tibet uttalar sig utskottet\r\npositivt till att regeringen skall följa den frågan.\r\nOckså här har möjligheten försuttits, genom att\r\nmotionskraven inte behandlats i rätt sammanhang.</pre><pre>I november genomfördes en internationell tribunal\r\ni Strasbourg som uttalade att man stödde Tibets rätt\r\ntill självbestämmande, och man uttalade sig mycket\r\nfördömande mot Kinas övergrepp mot de\r\nmänskliga rättigheterna. Jag anser att de\r\nuttalanden som utskottet har gjort i detta avseende\r\när mycket positiva.</pre><pre>Herr talman! Jag yrkar bifall till motionerna\r\n1991/92:U611 och 1992/93:U615, som är\r\nunderskrivna av samtliga politiska partier här i\r\nkammaren. I övrigt yrkar jag bifall till utskottets\r\nförslag.</pre><pre>Anf. 123  BERITH ERIKSSON (v):</pre><pre>Herr talman! Dagens behandling av frågor\r\nangående mänskliga rättigheter bygger, som många\r\nhar påpekat, på de motioner som inlämnades i\r\njanuari 1992. Beroende på det nämns f.d.\r\nJugoslavien inte i betänkandet. Det finns inte heller\r\nnågon motion att utgå från. Men det vore litet\r\nmärkligt om vi inte i dagens debatt tog upp de brott\r\nmot mänskliga rättigheter som nu sker i f.d.\r\nJugoslavien.</pre><pre>Den region som jag vill prata om i dag är Kosova,\r\ndels därför att vi får mycket bra rapporter i\r\nmassmedierna om vad som händer i exempelvis\r\nBosnienHercegovina, dels och framför allt därför\r\natt det fortfarande finns möjligheter att göra\r\nnågonting för att förhindra att det totala vansinnet\r\nbryter ut även i Kosova.</pre><pre>Under ett antal år har vi kunnat följa utvecklingen\r\npå MR-området i Kosova. 1989--1990 skedde\r\nförändringar av grundlagarna som gör det möjligt\r\natt utan direkt vapenmakt rensa ut albanerna.\r\nFörsta steget var att förbjuda deras symboler, som\r\nderas flagga, och förbjuda språkundervisning. Den\r\n26 juni 1990 kom den lag som föreskriver hur det\r\nskall fungera under speciella omständigheter, den\r\nlag som man har använt när man har rensat bort\r\nalbanerna ur statsförvaltningen.</pre><pre>En annan lag, som handlar om relationerna på\r\narbetsmarknaden, föreskriver under hur lång tid\r\nnågon skall ha varit frånvarande från sin arbetsplats\r\nför att tappa jobbet. Man har sedan använt sig av\r\nmetoden att utanför grindarna till arbetsplatsen\r\nstationera poliser som har hindrat albanska\r\narbetare att gå till sin arbetsplats. När någon har\r\nmist jobbet mister han även sin bostad, eftersom\r\nbostaden är knuten till arbetsplatsen.</pre><pre>Det stiftades också en lag om fast egendom som\r\nsäger att förvärv av fast egendom måste godkännas\r\nav parlamentet. Det står i 30 § i lagen om fast\r\negendom av den 22 juli 1990. Den har använts för\r\natt förhindra att albaner köper sig en bostad eller\r\nskaffar sig utkomstmöjligheter i form av en affär\r\neller ett eget företag.</pre><pre>En ny lag om småförseelser, som medger att\r\nmänniskor tas i förvar i 30 dagar -- vilket kan\r\nförlängas med ytterligare 30 dagar -- utan att de har\r\nrätt till juridiskt biträde, har använts och används\r\nflitigt för att sprida skräck bland albanerna.</pre><pre>Dessa lagar är författningsstridiga även i Serbien.\r\nDärtill kommer att myndigheterna i Kosova i sin\r\ntillämpning när det gäller albanerna struntar i de\r\nandra lagar som finns.</pre><pre>I Kosova väntar serberna på att albanerna skall ta\r\ntill vapen. Ja, enligt en uppgift för en tid sedan finns\r\nden beryktade friskareledaren Arkan nu i Kosova,\r\noch det förekommer även uppgifter om att civila\r\nserber beväpnas.</pre><pre>Med UNHCR:s goda minne förflyttas nu serber\r\nfrån Kroatien till Kosova. Jag tycker att det är väl\r\naningslöst av UNHCR att i nuläget gå med på den\r\nfolkomflyttningen.</pre><pre>Sverige måste aktivt arbeta för att en FN-styrka går\r\nin i Kosova innan det blir en lika blodig massaker\r\ndär som i Bosnien-Hercegovina. FN-resolution nr\r\n688 angående Irak nämns också i det betänkande\r\nsom vi nu diskuterar, och där sägs det att förtryck\r\nav den egna befolkningen utgör ett hot mot fred och\r\nsäkerhet i området. Den borde ha gjort det möjligt\r\nför säkerhetsrådet att fatta ett liknande beslut när\r\ndet gäller Kosova i Serbien.</pre><pre>Herr talman! Ett annat europeiskt land som det\r\ndäremot finns motioner om är Turkiet. Turkiet är\r\nenligt betänkandet en demokrati -- men utan\r\ntillämpning av mänskliga rättigheter. Turkiet är ett\r\nland som inte följer och respekterar de\r\ninternationella konventioner som man har\r\nratificerat och som utan några större protester från\r\nde andra fördragsslutande länderna -- exempelvis\r\nSverige -- får begå mycket grova brott när det gäller\r\nmänskliga rättigheter.</pre><pre>Det är nästan patetiskt att år efter år bevittna de\r\nkrampartade försök som utskottet gör för att visa\r\npå att det sker förbättringar på MR-området i\r\nTurkiet. Som Biörsmark sade här tidigare kan\r\nmänskliga rättigheter växa och vårdas bara i en\r\ndemokrati. Jag undrar då hur man får det att gå\r\nihop när det gäller Turkiet. Man anser som sagt dels\r\natt Turkiet är en demokrati, dels att Turkiet inte\r\ntillämpar mänskliga rättigheter.</pre><pre>''Någon generell diskriminering av människor med\r\nkurdiskt ursprung kan inte sägas förekomma i\r\nTurkiet'', heter det i betänkandet. Jag vill då fråga:\r\nÄr det inte en generell diskriminering att kurder\r\ninte officiellt kan säga att de är kurder utan att\r\nriskera att bli straffade som separatister?</pre><pre>Kurdernas antal anges i betänkandetexten till åtta\r\nmiljoner. Det är kanske inte så viktigt med exakta\r\nsiffror, men jag kan inte låta bli att påpeka att\r\npresident Turgut Öcal i ett inledningsskede av\r\nGulfkriget -- när turkarna tydligen trodde att de\r\nkunde få tillbaka den gamla gränsdragningen från\r\nLausanne 1923 och därmed komma åt oljekällorna\r\ni Irak -- för första gången sade att Turkiet har tolv\r\nmiljoner kurder.</pre><pre>HEP-partiets parlamentsledamöter nämns också,\r\nmen utan att man samtidigt säger ett ord om deras\r\nstora svårigheter att arbeta. Här hade det varit på\r\nsin plats att nämna det dokument som IPU antog i\r\nsomras här i Stockholm och som kräver en\r\nförklaring av Turkiet till nästa IPU-möte om\r\nTurkiets behandling av HEP-ledamöterna i\r\nparlamentet.</pre><pre>Ministern för mänskliga rättigheter nämns. Man\r\nkallar det i betänkandet för ministerium. Men\r\nsanningen är att det är en utnämnd minister utan\r\nministerium och befogenheter.</pre><pre>Det är nästan ett hån när utskottet skriver att det\r\nhar blivit lättare att ge ut tidningar på kurdiska.\r\nMan skriver det med vetskap om att tolv\r\njournalister har mördats hittills i år, att tidningar på\r\nkurdiska har beslagtagits och att redaktioner har\r\nstängts.</pre><pre>Utskottet konstaterar vidare att PKK inte har så\r\nstort stöd. Men då borde man väl dra slutsatsen att\r\nalla de mord, de byförstöringar och de massakrer\r\nsom nu drabbar alla de många miljoner kurder som\r\ninte tillhör PKK är ren statsterrorism och\r\nutrensningspolitik. Den drabbar även den assyriska\r\nbefolkningen genom Turkiets agerande i området.</pre><pre>Nu närmar sig åter Newros-firandet. I fjol dödades\r\nmånga. Runt om i världen vädjar kurder i exil om\r\natt europeiska länder skall vara mycket\r\nuppmärksamma på vad som händer under den här\r\nmånaden i Turkiet.</pre><pre>När det gäller irakiska Kurdistan och beskrivningen\r\nav den assyriska befolkningen vill jag påpeka att\r\nutskottet har haft mycket gamla uppgifter. Detta är\r\nlitet märkligt, eftersom ledaren för de assyriska\r\npartierna var med i den talmansdelegation som\r\nbesökte och samtalade med ledamöter och\r\ntjänstemän på UD så sent som i november 1992. De\r\nassyriska partierna har fem platser i parlamentet\r\noch en minister i regeringen, och de bekämpar inte\r\nvarandra.</pre><pre>Utskottet påpekar att kurderna i Iran inte strävar\r\nefter en egen stat. Mig veterligt är det endast PKK\r\ni Turkiet -- av alla kurdiska partier i alla olika\r\nhemländer -- som gör det. Kurderna i Iran är\r\ndäremot de enda som under ett års tid utropade och\r\nupprätthöll en egen stat. Det blir litet märkligt när\r\nman skriver om det här i samband med kurderna i\r\nIran. Kurderna upprätthöll staten Mahabad från\r\njanuari till december 1946.</pre><pre>Iran består av sex större folkgrupper, där kurderna\r\när ett folk. Persiska är det officiella språket, men\r\nperserna är i minoritet. Kurder anser sig vara\r\nkurder och iranier, men knappast perser.</pre><pre>Herr talman! Med det anförda yrkar jag bifall till\r\nVänsterpartiets meningsyttring.</pre><pre>Anf. 124  GUSTAF VON ESSEN (m):</pre><pre>Herr talman! För oss här i Sverige och för de flesta\r\ni vår del av världen är det det en självklarhet att\r\nåtnjuta demokratiska fri- och rättigheter. Vi har\r\ndetta inbyggt i våra politiska system. Så är som\r\nbekant inte fallet överallt. Brandhärdar och\r\nkonflikter finns dess värre på alltför många håll.</pre><pre>Efter kommunismens fall har nationella och etniska\r\naspirationer på stundom dramatiska sätt kommit\r\ntill uttryck i Europa. På andra håll har minoriteter\r\nlänge kämpat för frihet och självbestämmande.\r\nInte minst kurdernas kamp är av gammalt datum.\r\n20 miljoner människor i ett antal länder slåss för sin\r\nidentitet och sin rätt till självbestämmande. I\r\nSverige och på andra håll i världssamfundet har vi\r\nmed avsky uppmärksammat Irans och Iraks\r\nomänskliga förtryck av kurder och andra\r\nminoriteter. Särskilt Saddam Husseins angrepp på\r\nden kurdiska befolkningen måste fördömas.</pre><pre>Det är av yttersta vikt att FN kan garantera irakiska\r\nKurdistans relativa integritet. Den frizon som\r\nupprättats är helt beroende av världssamfundets\r\nengagemang och vilja att motstå de provokationer\r\noch den destabilisering som Saddam Hussein nu\r\nbedriver.</pre><pre>Kurderna har hållit fria val i frizonen. De\r\nambitioner som nu finns att administrera landet bör\r\nunderstödjas av Sverige på alla de sätt som står till\r\nbuds. Det finns givetvis stora materialla behov,\r\nmen det är ännu viktigare att ett embryo till\r\nsjälvbestämmande och mänskliga rättigheter kan\r\nstödjas av världssamfundet.</pre><pre>I Turkiet finns också en stor minoritet av kurder.\r\nDessas situation är minst sagt även här utsatt och\r\noklar. Turkiet är ett land som gärna ser sig\r\ninlemmat i den västliga gemenskapen.\r\nMedlemskapet i Europarådet förpliktigar liksom\r\nmed fallet för övriga medlemstater. Turkiet är\r\nvidare medlem i ESK och har också ansökt om\r\nmedlemskap i EG.</pre><pre>Härigenom har Turkiet i praktiken klargjort att\r\nman önskar bli respekterat som en stat som slår\r\nvakt om demokrati och mänskliga rättigheter.\r\nSverige har därför all anledning att på olika sätt\r\nklargöra för Turkiet att vi, liksom övriga västländer,\r\nser kurdernas krav på självbestämmande och\r\nmänskliga rättigheter som berättigade och\r\nnödvändiga att tillgodose. Sverige bör därför ta alla\r\nde möjligheter som står till buds att framföra dessa\r\nsynpunkter. Vi måste ändock hålla i minnet och\r\nkonstatera att det värsta förtrycket av kurderna\r\nsker i Irak.</pre><pre>När detta är sagt måste vi också klargöra att\r\nkurderna själva bör ta avstånd ifrån PKK som\r\nuppenbarligen vill driva kurdernas sak med\r\nvapenmakt och terror. Vi kan givetvis inte stödja\r\nsådana metoder. PKK:s verksamhet motverkar\r\nkurdernas sak, något som jag vet att kurdiska\r\ndemokrater är medvetna om och djupt beklagar.</pre><pre>Kurdernas rätt till integritet, rättvis behandling och\r\nsjälvbestämmande måste understödjas. Detta kan\r\nske genom direkt biståndsverksamhet i norra Irak,\r\nvilket också sker i viss mån, och genom stöd till\r\nFN:s insatser och till kurdiska demokratiska\r\norganisationer.</pre><pre>Herr talman! Jag yrkar bifall till utskottets\r\nhemställan.</pre><pre>Anf. 125  BERITH ERIKSSON (v) replik:</pre><pre>Herr talman! Med anledning av vad Gustaf von\r\nEssen sade om att kurderna själva måste ta avstånd\r\nfrån PKK, vill jag påpeka att alla andra kurdiska\r\norganisationer gör det. I det här landet finns alla\r\nkurdiska organisationer från kurdernas alla\r\nhemländer samlade under en paraplyorganisation.\r\nDen enda organisation som inte finns med är PKK.</pre><pre>Anf. 126  GUSTAF VON ESSEN (m) replik:</pre><pre>Herr talman! Jag känner till detta, och noterar\r\nockså med stor tillfredsställelse att det förhåller sig\r\npå det sättet.</pre><pre>Anf. 127  LOTTA EDHOLM (fp):</pre><pre>Herr talman! En av Sveriges viktigaste uppgifter i\r\nutrikespolitiken är att verka för att de mänskliga\r\nrättigheterna efterlevs. Få uppgifter torde vara mer\r\nbetydelsefulla än arbetet för att alla människor kan\r\nleva i fred och frihet, utan förtryck och rädsla.</pre><pre>Tyvärr tycks inte situationen för de mänskliga\r\nrättigheterna förbättras. Fortfarande finner många\r\nmakthavare det säkrast att genom våld och terror\r\nbehålla sin makt. Diktatorer som Saddam Hussein\r\ni Irak, Mobuto i Zaire och Li Peng i Kina vet att de\r\nsaknar folkets stöd och att deras makt endast kan\r\nupprätthållas genom våld och hot om våld. Terrorn\r\noch brotten mot de mänskliga rättigheterna har\r\nblivit en del av vardagen i alltför många länder.</pre><pre>Våra tankar går just nu till kvinnorna i det forna\r\nJugoslavien där grymheterna överträffar varandra.\r\nDet ofattbara är att våldtäkter har blivit ett medel i\r\nterrorn mot civilbefolkningen. Att man så\r\nsystematiskt använder övergrepp mot kvinnor i\r\nkrigföring har inte skett sedan andra världskriget då\r\nden röda armén utsatte kvinnor i f.d. Östtyskland\r\nför den här typen av övergrepp. Sverige måste\r\ndärför kraftfullt verka för att de skyldiga ställs inför\r\nrätta.</pre><pre>Vi som lever i Sverige och särskilt vi som arbetar\r\npolitiskt har tur. Vi borde oftare tänka på de\r\nmänniskor som med risk för sina liv arbetar\r\npolitiskt och som ständigt förföljs. En uppgift som\r\nmänniska, och som politiker, måste vara att verka\r\nför att de rättigheter som vi åtnjuter också skall\r\ngälla alla andra människor.</pre><pre>Sveriges politik gentemot länder som kränker de\r\nmänskliga rättigheterna har inte alltid varit\r\nkonsekvent. Allt som oftast har undfallenhet,\r\nekonomiska hänsyn och dimmiga ideologiska\r\ntankar lett den svenska politiken helt fel. Alltför\r\nmånga gånger har representanter för den svenska\r\nregeringen gett sig i lag med länder och politiska\r\nledare som minst av allt förtjänar uppskattning.</pre><pre>Tyvärr går inte ens den nuvarande borgerliga\r\nregeringen fri från kritik i det här avseendet.\r\nEkonomiska hänsyn har lett till att regeringen, i\r\nbrett samförstånd med Socialdemokraterna,\r\nåterupptagit u-krediterna till Kina -- detta trots att\r\nbrotten mot de mänskliga rättigheterna inte har\r\nminskat i omfattning och trots att just u-krediter ses\r\nsom ett uttalat stöd till regimen i Kina.</pre><pre>Förhållandena i Kina har inte förbättrats. Varje år\r\navrättas flera tusen människor i Kina.\r\nHundratusentals människor sitter i fångläger,\r\nmånga av dem utan rättegång. Tortyr och\r\nvåldtäkter hör till vanligheterna. Allt det här finns\r\nväl dokumenterat i Amnestys rapporter. Att i detta\r\nläge återuppta u-krediterna till Kina är oförsvarligt\r\noch ses självfallet i Kina som att den svenska\r\nkritiken nu mildrats och att Sverige nu accepterar\r\nbrotten mot de mänskliga rättigheterna.</pre><pre>Också biståndsminister Alf Svensson har gjort sig\r\nskyldig till övertramp och undfallenhet i fråga om\r\nbrott mot de mänskliga rättigheterna. Enligt\r\nSvenska Dagbladet den 10 september 1992 säger\r\nbiståndsministern att han har förståelse för att\r\ndödsstraffen i de baltiska staterna inte kan\r\navskaffas över en natt. Uttalandet är svårt att\r\nförstå. Att avskaffa dödsstraffet är en av de få\r\npolitiska åtgärder som faktiskt går att genomföra\r\növer en natt. Det är bara att låta bli att verkställa\r\nde dödsdomar som finns. Svårare är det inte.</pre><pre>Biståndsministerns uttalande speglar hur lätt det är\r\natt bortse från att också de länder som man vill göra\r\nallt för att stödja faktiskt kan bryta mot de\r\nmänskliga rättigheterna. Dödsstraffet är den\r\nyttersta formen av kränkning av de mänskliga\r\nrättigheterna. Oavsett om detta straff används i\r\nLettland, USA, Kina eller något annat land måste\r\ndet fördömas. Viktiga principer måste\r\nupprätthållas, även av biståndsministern. De varma\r\nkänslor som vi alla hyser inför de baltiska staternas\r\nfrihetssträvanden och kamp för tillvaron får inte\r\nleda till slappa uttalanden och undfallenhet.</pre><pre>Också här i Europa förekommer alltså grova\r\nkränkningar av de mänskliga rättigheterna. Etniska\r\nminoriteter som sedan gammalt har haft det svårt\r\nhar fått det än värre. Det gäller inte minst zigenare\r\ni Östeuropa, ett problem som tas upp i Karin\r\nPilsäters motion.</pre><pre>Också judarna utsätts för en systematisk förföljelse\r\ni det forna Sovjetunionen. Inte minst den rysk-\r\nortodoxa kyrkan bidrar till förföljelserna, som äger\r\nrum i gammal antisemitisk anda. Officiella\r\nrepresentanter för kyrkan har t.o.m. uttalat att det\r\nvar judar som låg bakom morden på tsarfamiljen\r\nefter ryska revolutionen. Judar ges alltså skulden\r\nför brott som ligger mer än 75 år tillbaka i tiden. Så\r\nfortsätter alltså antisemiterna att sprida sitt gift, ett\r\ngift som har lett till att tusentals judar har tvingats\r\nlämna Ryssland.</pre><pre>En viktig uppgift för aktivt kristna i Sverige bör\r\nvara att använda sig av de internationella kontakter\r\nsom finns mellan kyrkor och samfund för att påtala\r\natt den rysk-ortodoxa kyrkans antisemitiska\r\nuttalanden är oacceptabla. Varje möjlighet att\r\npåtala brott mot de mänskliga rättigheterna måste\r\nutnyttjas.</pre><pre>Det finns aldrig några ursäkter för brott mot de\r\nmänskliga rättigheterna. Vi har -- och det tror jag\r\nfaktiskt gäller oss alla -- alltför lätt ursäktat brott\r\nmot de mänskliga rättigheterna. Brist på\r\ndemokratisk tradition, krig och allmänt kaos har\r\nansetts vara förmildrande omständigheter.</pre><pre>För oss svenska parlamentariker måste en viktig\r\nuppgift vara att alltid påtala brott mot de mänskliga\r\nrättigheterna. Vid varje tillfälle som ges bör vi\r\nkritisera representanter för regimer där\r\nkränkningar förekommer. Vetskapen om att\r\nsvenska parlamentsledamöter både har kunskap\r\nom förtryck och är beredda att kritisera betyder\r\nmycket för att stävja brotten mot de mänskliga\r\nrättigheterna. Det kostar inget att försvara så\r\nsjälvklara värden.</pre><pre>Herr talman! Enligt uppgift kommer talmannen i\r\nmorgon att ta emot Kinas ambassadör. Självfallet\r\nbör då talmannen ta upp förtrycket i Kina och\r\nredovisa den oro som många svenska\r\nriksdagsledamöter känner för de kineser som sitter\r\nfängslade utan rättegång. Talmannen bör också tala\r\nom för Kinas ambassadör att den svenska riksdagen\r\ninte accepterar att flera tusen människor avrättas\r\nvarje år och att vi förväntar oss en förändring av\r\nden kinesiska inställningen till de mänskliga\r\nrättigheterna. Varje chans måste tas för att påtala\r\nbrott mot de mänskliga rättigheterna. Även\r\ntalmannen bör ta tillfället i akt när hon i morgon tar\r\nemot Kinas ambassadör.</pre><pre>Överläggningen var härmed avslutad.</pre><pre>(Beslut fattades efter 13 §.)</pre><pre>5 §  Fredsbevarande verksamhet</pre><pre>Föredrogs</pre><pre>försvarsutskottets betänkande</pre><pre>1992/93:FöU8 Fredsbevarande verksamhet (prop.\r\n1992/93:100 delvis).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut fattades efter 13 §.)</pre><pre>6 §  Beredskapsbudget</pre><pre>Föredrogs</pre><pre>försvarsutskottets betänkande</pre><pre>1992/93:FöU6 Beredskapsbudget (prop.\r\n1992/93:100 delvis).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut fattades efter 13 §.)</pre><pre>7 §  Kemikaliekontroll och strålskydd</pre><pre>Föredrogs</pre><pre>försvarsutskottets betänkande</pre><pre>1992/93:FöU7 Kemikaliekontroll och strålskydd\r\n(prop. 1992/93:100 delvis).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut fattades efter 13 §.)</pre><pre>8 §  Reglering av användningen av\r\nvattenskotrar</pre><pre>Föredrogs</pre><pre>jordbruksutskottets betänkande</pre><pre>1992/93:JoU7 Reglering av användningen av\r\nvattenskotrar (prop. 1992/93:97).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut fattades efter 13 §.)</pre><pre>9 §  De kungliga slotten -- tilläggsbudget I</pre><pre>Föredrogs</pre><pre>konstitutionsutskottets betänkande</pre><pre>1992/93:KU20 De kungliga slotten -- tilläggsbudget\r\nI (prop. 1992/93:105 delvis).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut fattades efter 13 §.)</pre><pre>10 §  Kommunikationsdepartementet m.m.</pre><pre>Föredrogs</pre><pre>trafikutskottets betänkande</pre><pre>1992/93:TU14 Kommunikationsdepartementet\r\nm.m. (prop. 1992/93:100 delvis).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut fattades efter 13 §.)</pre><pre>11 §  Statens haverikommission</pre><pre>Föredrogs</pre><pre>trafikutskottets betänkande</pre><pre>1992/93:TU15 Statens haverikommission (prop.\r\n1992/93:100 delvis).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut fattades efter 13 §.)</pre><pre>12 §  Överstyrelsen för civil beredskap</pre><pre>Föredrogs</pre><pre>trafikutskottets betänkande</pre><pre>1992/93:TU16 Överstyrelsen för civil beredskap\r\n(prop. 1992/93:100 delvis).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut fattades efter 13 §.)</pre><pre>13 §  Kostnader för avveckling av\r\nTrafiksäkerhetsverket, TSV</pre><pre>Föredrogs</pre><pre>trafikutskottets betänkande</pre><pre>1992/93:TU17 Kostnader för avveckling av\r\nTrafiksäkerhetsverket (TSV) 1992/93 och 1993/94.</pre><pre>Förste vice talmannen konstaterade att ingen talare\r\nvar anmäld.</pre><pre>Överläggningen var härmed avslutad.</pre><pre>Beslut</pre><pre>Företogs till avgörande socialförsäkringsutskottets\r\nbetänkande 1992/93:SfU12, utrikesutskottets\r\nbetänkande 1992/93:UU3, försvrsutskottets\r\nbetänkanden 1992/93:FöU8, FöU6 och FöU7,\r\njordbruksutskottets betänkande 1992/93:JoU7,\r\nkonstitutionsutskottets betänkande KU20 samt\r\ntrafikutskottets betänkanden 1992/93:TU14,\r\nTU15, TU16 och TU17.</pre><pre>Socialförsäkringsutskottets betänkande SfU12</pre><pre>Mom. 1, 2 och 5 (delpensionsnivån, m.m.)</pre><pre>Reservation 1 av Doris Håvik m.fl. bifölls med 160\r\nröster mot 150 för utskottets hemställan.</pre><pre>Mom. 6 (tilläggsdirektiv till\r\npensionsarbetsgruppen)</pre><pre>Utskottets hemställan bifölls med 298 röster mot 11\r\nför meningsyttringen av Berith Eriksson.</pre><pre>Övriga moment</pre><pre>Utskottets hemställan bifölls.</pre><pre>Utrikesutskottets betänkande UU3</pre><pre>Mom. 10,16,20 och 33 (bestraffning av förövare av\r\nfolkmord och andra brott mot mänskligheten,\r\nm.m.)</pre><pre>Utskottets hemställan bifölls med 300 röster mot 10\r\nför meningsyttringen av Bertil Måbrink i\r\nmotsvarande del.</pre><pre>Mom. 22 (KGB-arkiven)</pre><pre>Utskottets hemställan bifölls med 288 röster mot 22\r\nför reservationen av Lars Moquist.</pre><pre>Mom. 38, 39 och 40 (Tibet)</pre><pre>Utskottets hemställan -- som ställdes mot\r\nmotionerna 1991/92:U611 och 1992/93:U615 av\r\nYlva Annerstedt m.fl. -- bifölls.</pre><pre>Övriga moment</pre><pre>Utskottets hemställan bifölls.</pre><pre>Försvarsutskottets betänkande FöU8</pre><pre>Utskottets hemställan bifölls.</pre><pre>Försvarsutskottets betänkande FöU6</pre><pre>Utskottets hemställan bifölls.</pre><pre>Försvarsutskottets betänkande FöU7</pre><pre>Utskottets hemställan bifölls.</pre><pre>Jordbruksutskottets betänkande JoU7</pre><pre>Utskottets hemställan bifölls.</pre><pre>Konstitutionsutskottets betänkande KU20</pre><pre>Utskottets hemställan bifölls.</pre><pre>Trafikutskottets betänkande TU14</pre><pre>Utskottets hemställan bifölls.</pre><pre>Trafikutskottets betänkande TU15</pre><pre>Utskottets hemställan bifölls.</pre><pre>Trafikutskottets betänkande TU16</pre><pre>Utskottets hemställan bifölls.</pre><pre>Trafikutskottets betänkande TU17</pre><pre>Utskottets hemställan bifölls.</pre><pre>Beslut om uppskjuten votering</pre><pre>På förslag av förste vice talmannen medgav\r\nkammaren att de ärenden som hann debatteras\r\nfärdigt under återstoden av dagens sammanträde\r\nskulle företas till avgörande vid nästa arbetsplenum\r\nonsdagen den 17 mars.</pre><pre>Ajournering</pre><pre>Kammaren beslöt kl. 17.50 att ajournera\r\nförhandlingarna till kl. 19.00 för middagsuppehåll.</pre><pre>Återupptagna förhandlingar</pre><pre>Förhandlingarna återupptogs kl. 19.00.</pre><pre>14 §  Tilläggsbudget I till statsbudgeten för\r\nbudgetåret 1992/93</pre><pre>Föredrogs</pre><pre>arbetsmarknadsutskottets betänkande</pre><pre>1992/93:AU7 Tilläggsbudget I till statsbudgeten för\r\nbudgetåret 1992/93 (prop. 1992/93:105 delvis).</pre><pre>Anf. 128  JOHNNY AHLQVIST (s):</pre><pre>Fru talman! Gemensamt för de flesta dokument\r\nsom i dag kommer från regeringen när det gäller\r\narbetsmarknadspolitiken är att de helt saknar\r\naktiva åtgärder för att begränsa arbetslösheten.\r\nNär nu arbetslösheten i Sverige skenar i väg mot tal\r\nsom vi aldrig tidigare i modern tid upplevt, är\r\nregeringen totalt handlingsförlamad.</pre><pre>Vi socialdemokrater har vid ett flertal tillfällen\r\nvarnat för denna utveckling, men majoriteten i\r\nriksdagens arbetsmarknadsutskott har bara sopat\r\nbort våra förslag, med motiveringen att vi skall\r\navvakta hur läget utvecklas. Min fråga till\r\nmajoritetens företrädare är därför: Hur länge skall\r\ndenna passivitet fortsätta?</pre><pre>Arbetsmarknadspolitiken är nu på väg mot samma\r\nutveckling som i andra borgerligt styrda länder i\r\nEuropa -- att mer och mer resurser satsas på passiva\r\nåtgärder i stället för på aktiva åtgärder. Ni är nu på\r\nregeringssidan på väg att byta den svenska\r\nmodellen för arbetsmarknadspolitik mot en modell\r\ndär en större andel skall gå till passiva åtgärder.</pre><pre>Det betänkande som vi nu behandlar är åter ett\r\nbevis på detta. I stället för att satsa på aktiva\r\nåtgärder vill man nu höja krediten till\r\nArbetsmarknadsfonden till 20 miljarder. För varje\r\ndokument som regeringen lägger fram tvingas man\r\natt räkna upp prognoserna för arbetslösheten. När\r\ntilläggsbudget I framlades här i riksdagen var\r\nregeringens förslag att krediten skulle höjas till 15\r\nmiljarder, men efter några veckor, praktiskt taget\r\nden tid det tog att behandla ärendet i utskottet, blev\r\nvi tvungna att höja de 15 miljarderna till 20\r\nmiljarder, beroende på behovet av att klara\r\narbetslösheten i landet.</pre><pre>Det är därför som vi från Socialdemokraterna har\r\nfogat en reservation till betänkandet. Jag tänker\r\nmed hänsyn till kammarens tid inte yrka bifall till\r\nreservationen, men vi anser att en kredithöjning\r\nmåste kombineras med krav på regeringen att mer\r\naktivt bekämpa arbetslösheten. Det avgörande för\r\nfrågan i vilken utsträckning krediten behöver\r\nutnyttjas är insatserna för att bekämpa\r\narbetslösheten. Med kraftfulla insatser minskar\r\nbelastningen på Arbetsmarknadsfonden.</pre><pre>Vi har från Socialdemokraterna visat på behovet av\r\ndessa insatser, och nu är det upp till majoriteten i\r\nutskottet att hänga med, om det skall ske en\r\nminskning på belastningen på\r\nArbetsmarknadsfonden. Jag vill därför ställa\r\nföljande fråga till majoritetens företrädare: Är ni\r\nnu beredda att följa de socialdemokratiska förslag\r\nsom framlagts i utskottet för att minska\r\narbetslösheten i landet?</pre><pre>Anf. 129  LAILA STRID-JANSSON (nyd):</pre><pre>Fru talman! För exakt fyra veckor sedan stod jag i\r\ndenna kammare och sade följande:\r\nArbetsmarknadsverkets svindlande affärer blir\r\nförmodligen pressens nästa stora scoop, när hela\r\ndenna koloss på lerfötter kritiskt granskas. Varför\r\när pressen kompetentare än ansvariga politiker?</pre><pre>Exakt tre dagar senare inleddes i Rapport i TV 2 en\r\nveckolång granskning av Arbetsmarknadsverkets\r\nsynnerligen svindlande affärer. Tittarna fick se allt\r\nifrån fortbildningskurser för civilingenjörer som\r\nkostat 440 000 kr per person till s.k. kurser för\r\nidrottssympatisörer, som på AMS bekostnad åkt på\r\nresor runt om i landet.</pre><pre>I gårdagens Expressen kunde vi läsa om familjen i\r\nNorrland som med hjälp av tre ryska timmermän\r\nskulle sätta upp stommen till ett timmerhus.\r\nLänsarbetsnämden och byggfacket sade nej. Jobbet\r\nskulle gå till svenska byggjobbare. Problemet var\r\natt det inte fanns några timmermän i landet som\r\nkunde åta sig jobbet. Alltså startar man en AMS-\r\nkurs för tolv personer. Kostnad för skattebetalarna:\r\nen kvarts miljon.</pre><pre>För att utbilda de svenska jobbarna ingick också en\r\n''studieresa'' till Ryssland. Det var rena semestern,\r\nsäger en av de tolv deltagarna. Besök på museum,\r\nrestauranger och nattklubbar. Resultatet blev ett\r\nfiasko. De tolv deltagarna lyckades aldrig fullborda\r\njobbet att sätta upp huset.</pre><pre>Hur länge skall arbetsmarknadspolitiken\r\nkännetecknas av oansvariga politikers och\r\ntjänstemäns lek med skattebetalarnas pengar?\r\nAvskeda osolidariskt alla inkompetenta personer\r\nutan budgetansvar!</pre><pre>Vi i Ny demokrati har nu under drygt ett års tid, i\r\nutskott, i motioner och här i denna kammare\r\npåpekat att inkompetensen, slöseriet och\r\neffektivitetsproblemen i Arbetsmarknadsverket är\r\nav gigantiska mått. Det är fråga om AMS, AMU,\r\nLAN, AF och AMI, där miljarder skattekronor\r\ninte utnyttjas effektivt.</pre><pre>Allt vad vi sagt har negligerats.</pre><pre>Vi har påtalat att när LAN bokar och med\r\nskattebetalarnas pengar köper dyra kurser hos\r\nAMU, vilka på grund av att arbetsförmedlingarnas\r\nutbildningsbidrag tagit slut ej kan besättas,\r\nreagerar inte regeringen med den handlingskraft\r\nsom man kan vänta sig. Allt detta har bekräftats\r\ngenom pressens försorg.</pre><pre>När skall politikerna vakna? Måste Sverige hamna\r\ni en djup depression innan handlingsförlamningen\r\nsläpper? Vi lånar nästan 600 miljoner varje dag. Nu\r\när det bråttom, då skulderna växer med raketfart\r\npå grund av att vi levt över våra tillgångar i åratal.\r\nVilken svensk familj som helst fattar detta.</pre><pre>Avståndet mellan politiker och väljare har aldrig\r\nvarit större än det är i dag.</pre><pre>Arbetsmarknadsfonden är i dag ingen fond. Den är\r\ni stället en förlustaffär i kolossalformat, som med\r\nilfart åker allt djupare ned i en avgrund av skulder.\r\nFonden, som betalar ut A-kasseersättning, KAS\r\nm.m., kommer den 30 juni 1993 att ha ett\r\nunderskott om 13,1 miljarder kronor plus\r\nräntekostnader.</pre><pre>En rörlig kredit om 10 miljarder beslutades våren\r\n1992 och togs i anspråk i slutet av oktober 1992.\r\nDessa pengar är slut i början av april 1993. Nu\r\nföreslås i tilläggsbudgeten att man skall höja den\r\nrörliga krediten till 15 miljarder. Problemet är att\r\ninte heller det kommer att räcka, varför\r\nutskottsmajoriteten nu beslutat föreslå att krediten\r\nskall höjas till 20 miljarder. Om arbetslösheten\r\nfortsätter i nuvarande omfattning, kommer fonden\r\ni juni 1994 att ha ett underskott om 43 miljarder och\r\n1995 om sanslösa 120 miljarder. Detta redovisas\r\ninte i budgeten, utan står som kredit hos riksgälden.</pre><pre>Vi i Ny demokrati säger med kraft nej till detta. Vi\r\nsäger inte nej till ersättning till arbetslösa. Det\r\nhandlar inte om detta. Vi säger nej till att låna till\r\npassiva arbetslöshetsunderstöd. Vi måste låna till\r\nprojekt som ger riktiga jobb, inte till konstgjord\r\nandning, som detta innebär. Det skulle ge felaktiga\r\nsignaler om statsmakterna är beredda att passivt\r\ngodta skenande utgifter med kraftig ökning av\r\nstatsskulden som följd. Vi är inte beredda att i\r\nnuläget gå utöver regeringens förslag när det gäller\r\nden rörliga krediten för Arbetsmarknadsfonden.</pre><pre>Kommuner runt om i landet håller nu på att planera\r\nprojekt inom ramen för arbetslivsutveckling.\r\nKommunansvariga förväntar sig att få ALU-\r\npengar. Ingen har tydligen talat om att det inte finns\r\nnågra ALU-pengar. ALU-pengar är inte något\r\nannat än A-kasseersättning, som alltså kommer\r\nfrån Arbetsmarknadsfonden.</pre><pre>Idén att arbetslösa skall få något meningsfullt att\r\ngöra vänder vi oss inte emot, tvärtom. Vi vänder\r\noss emot utformningen av ALU-verksamheten. I\r\ndess nuvarande form kommer det enbart att vara en\r\nform av terapi för arbetslösa och dessutom\r\nföranleda en omfattande byråkrati. Och varför får\r\ninte alla arbetslösa över 25 år möjlighet att delta i\r\narbetslivsutveckling?</pre><pre>Här har vi åter i en motion föreslagit konkreta\r\nåtgärder för att effektivisera ALU-verksamheten,\r\nskapa motivation för de arbetslösa, utnyttja\r\nresurser som annars är outnyttjade samt skapa flera\r\nmeningsfulla och riktiga jobb.</pre><pre>Fru talman! Denna motion kommer naturligtvis att\r\navslås i denna kammare, för att sedan återuppstå i\r\nen ny motion från något annat parti.</pre><pre>Ny demokrati har under ett års tid exponerat\r\nproblemen och föreslagit åtgärder för att sätta\r\nlandet på fötter och rädda Sverige och svenskarnas\r\nekonomi. Det är bråttom nu, och tiden har snart\r\nrunnit ut.</pre><pre>Jag har till sist ett budskap vad beträffar\r\narbetsmarknadspolitiken till kammarens ärade\r\nledamöter, till er som är här och till er som\r\nförhoppningsvis lyssnar. Många av er, kanske de\r\nflesta, har förmodligen sett ''My Fair Lady''. Eliza\r\ngjorde ett yttrande på Ascot, som fick hela\r\nsocieteten där att tappa andan. Detta yttrande,\r\nmina ärade ledamöter, är mitt budskap till er.</pre><pre>Fru talman! Jag ber att få yrka bifall till Ny\r\ndemokratis reservationer nr 2 och 3 till\r\narbetsmarknadsutskottets betänkande nr 7.</pre><pre>Anf. 130  JOHNNY AHLQVIST (s) replik:</pre><pre>Fru talman! Jag begärde replik när Laila Strid-\r\nJansson sade att ansvariga politiker måste vakna.\r\nDen ansvariga politiker som borde vakna är Laila\r\nStrid-Jansson.</pre><pre>Vartenda förslag som vi socialdemokrater har lagt\r\nfram i arbetsmarknadsutskottet för att hejda\r\narbetslöshetens utveckling, för att begränsa alla de\r\nsvindlande affärer som det sägs att AMS ägnar sig\r\nåt, har ni tillsammans med den borgerliga\r\nmajoriteten konsekvent röstat ner.</pre><pre>Så när Laila Strid-Jansson ropar att politikerna\r\nskall vakna, är det faktiskt Laila Strid-Jansson själv\r\nsom borde vakna. Jag skall gärna överlämna en\r\nväckarklocka efter debatten, så kanske Laila Strid-\r\nJansson vaknar i rätt tid.</pre><pre>Anf. 131  LAILA STRID-JANSSON (nyd)\r\nreplik:</pre><pre>Fru talman! Ja, Johnny Ahlqvist, vi har försökt\r\nkomma fram till någonting i\r\narbetsmarknadsutskottet. Ni har sagt att det måste\r\ngöras någonting, att utskottet måste ta ett initiativ.\r\nVi har sträckt ut handen två eller tre gånger och\r\nsagt att vi är intresserade men att vi vill ha en\r\nfinansiering, och där har det slutat.</pre><pre>Jag tycker personligen att vi borde tillsammans,\r\nhela utskottet, ta ett initiativ för att se till att det\r\nskapas arbete åt Sveriges människor, för behovet är\r\nstort. Vi säger inte alls nej, tvärtom.</pre><pre>Anf. 132  JOHNNY AHLQVIST (s) replik:</pre><pre>Fru talman! Det är skönt att syndaren vaknar någon\r\ngång. De förslag som jag åsyftar lade vi fram hösten\r\n1991. I de motioner som vi socialdemokrater har\r\nväckt under allmänna motionstiden har vi gjort\r\nbedömningen att arbetslösheten, om motionerna\r\ngått igenom, automatiskt skulle minska med 1, 2\r\neller 3 %, beroende på vilken tidsperiod vi har varit\r\ni sedan valet.</pre><pre>Varenda gång har Laila Strid-Jansson valt att rösta\r\nner våra förslag. Därför ser\r\narbetsmarknadssituationen ut som den gör i dag.</pre><pre>Så skäll då inte bara på de borgerliga politikerna!\r\nJag tycker att Laila Strid-Jansson också får ta\r\nansvar för vad som har hänt i Sverige.</pre><pre>Anf. 133  LAILA STRID-JANSSON (nyd)\r\nreplik:</pre><pre>Fru talman! Jag upprepar återigen att\r\nSocialdemokraterna har inviterat till förhandling.\r\nMen denna invit tycker vi har varit ord utan\r\nmening, för det har inte gått att komma till skott på\r\ndet sätt som borde ha skett. Det har vi påtalat vid\r\nett flertal tillfällen.</pre><pre>Jag tycker fortfarande att bollen ligger hos er.</pre><pre>Anf. 134  HANS ANDERSSON (v):</pre><pre>Fru talman! Några kommentarer kring\r\nTilläggsbudget I, som vi diskuterar nu. Det är lätt\r\natt glida ut -- det visar föregående replikskifte -- till\r\nnästa års budget.</pre><pre>Jag skulle först vilja kommentera moment 1, där ett\r\nanslag till trygghetsåtgärder för statsanställda\r\nräknas upp med 197 miljoner kronor, efter\r\növerenskommelse i höstas för Trygghetsstiftelsens\r\ndel. Låt mig bara göra den kommentaren att detta\r\nbygger på att staten kommer att rationalisera bort\r\n25 000 personer under en treårsperiod. Enligt vad\r\njag kan se och vad vi har inhämtat från de olika\r\nstatliga företagen och förvaltningarna ser det ut att\r\nkunna bli många fler.</pre><pre>Det gäller ju att undvika arbetslöshet. Det är då\r\nviktigt, när statliga företag och myndigheter\r\nomstruktureras och effektiviseras, när\r\nproduktiviteten höjs, när rationaliseringar\r\ngenomförs, att man inte gör det i konjunkturlägen\r\nsom helt enkelt för människor rakt ut i\r\narbetslösheten. Därför är de här pengarna väl\r\nanvända pengar, men de måste ju kombineras med\r\nen förnuftig personalpolitik inom den statliga\r\nsektorn.</pre><pre>Fru talman! Moment 3 handlar om den faktiska\r\nmedelsförbrukningen. Där finns det i\r\npropositionen och också i\r\narbetsmarknadsutskottets betänkande en hel del\r\nkritiska ord om AMS, den förvaltning som har skött\r\narbetsmarknadspolitiken. Laila Strid-Jansson\r\neldade på ytterligare här och har eldat på tidigare\r\ntillsammans med Expressen och andra röster i den\r\nallmänna opinionen.</pre><pre>Det är naturligtvis väldigt lätt att hanteringen inte\r\nsker med full effektivitet i ett läge där volymen har\r\ndragits upp till rekordnivåer för\r\nArbetsmarknadsverket. Jag tycker att man skall\r\nkomma ihåg och stryka under att volymen har varit\r\nrekordstor. Till det kommer att riksdag och\r\nregering har fattat beslut så sent att planeringstiden\r\nför AMS har varit mycket kort.</pre><pre>Politikerna har också varit mycket tydliga i sina\r\nambitioner: Se till att det finns beredskap att ta\r\nhand om dem som går ut i arbetslöshet! Se till att\r\ndet finns arbetsmarknadspolitiska medel för att\r\nsätta folk i arbete eller i utbildning! Det är klart att\r\nden myndighet som var satt att sköta det här drog\r\nupp sina program och drog upp dem mer än vad\r\nman hade budget för.</pre><pre>Så fick man dra i nödbromsen våren 1992. Man fick\r\ngöra likadant sedan på hösten 1992, därför att man\r\nhade överskridit sina budgetar. Det är ju en verkligt\r\ndålig planering, både med tanke på att få till stånd\r\nbilliga åtgärder och för de arbetslösas skull.</pre><pre>Så när det i positiva ordalag talas om att den\r\nplanerade åtgärdsvolymen för de arbetslösa skars\r\nner redan våren 1992, skall man veta att det slog\r\nmot enskilda människor som hade drabbats av\r\nnågot som är bland det värsta man kan drabbas av\r\nsocialt, nämligen arbetslöshet.</pre><pre>Jag har inte någon särskild mening i förhållande till\r\nutskottets text. Jag tycker nämligen att det är\r\nmycket viktigt att ha ordning och reda och att ha\r\nadministrativa rutiner. Men det finns ett klart drag\r\nhos borgerligheten, inklusive Ny demokrati, att\r\ngläfsa och skälla med vulgäropinioner. Det är klart\r\natt det finns många exempel som man kan leta upp,\r\noch det är inte Laila Strid-Jansson som har hittat de\r\nfallen, utan de är kända och har diskuterats öppet.</pre><pre>När Laila Strid-Jansson för en månad sedan i\r\ndebatten talade om att det skulle bli skandaler kring\r\nAMS, visste vi alla att det hade varit TV-reportage,\r\noch vi visste alla att många fall var berörda. Många\r\nav dessa journalistiska grepp har inte bestått av\r\nmycket mer än att ta upp väl kända och kritiskt\r\nbelysta fall inom Arbetsmarknadsverket.</pre><pre>Men ändå vill jag stryka under att det skall vara\r\nordning och reda, ekonomisk prövning och\r\neffektivitet. Helt klart har det begåtts oförlåtliga\r\nmisstag av myndigheterna i fråga. Men jag tycker\r\natt det finns ett drag här av att borgerligheten och\r\nNy demokrati skriar ''ta fast tjuven!'', pekar på\r\nAMS och försöker dölja de grundläggande\r\nfrågorna, nämligen vad en borgerlig politik leder\r\ntill, vad ohämmade marknadskrafter leder till, vad\r\ndet leder till när man är rädd för att vidta aktiva\r\nåtgärder med hjälp från regeringens och riksdagens\r\nsida för att råda bot på arbetslösheten.</pre><pre>Så det är nog mer än en administrativ\r\nrenhållningsfråga när man uttalar sig som man gör\r\nom AMS. Det har mycket att göra med att försöka\r\ndölja det egna politiska misslyckandet.</pre><pre>Det för mig in, fru talman, på moment 4 som\r\nhandlar om Arbetsmarknadsfonden. Det är\r\nförskräckligt -- jag kan hålla med Laila Strid-\r\nJansson -- att låna till kontantstöd. Men vad är\r\nhennes recept, att låta bli att låna? Vad händer då\r\nmed fru Andersson och herr Persson när de i april\r\noch maj skall ha sitt kontantunderstöd och det inte\r\nfinns några pengar? Det finns inga alternativ från\r\nNy demokrati annat än missnöjespolitik.</pre><pre>Det är hemskt att låna till kontantstöd. Därför har\r\njag samma mening som socialdemokraterna, när de\r\ni reservationen för fram åsikten att behovet av\r\ndenna utökade arbetsmarknadsfond är beroende av\r\nden politik man i övrigt för och den ekonomiska\r\nutvecklingen i övrigt.</pre><pre>Detta säger jag inte bara för att i största allmänhet\r\nhacka på regeringen. Den här politiken fortsätter.\r\nTilläggsbudgeten handlar om årets budget. Men för\r\nnästa års budget går arbetsmarknadsminister Börje\r\nHörnlunds departement ut i ett pressmeddelande\r\noch säger bl.a. att fem karensdagar införs och att\r\nersättningsnivån sänks från 90 % till 80 % för att få\r\nbukt med det snabbt växande underskottet i\r\nfinansieringssystemen för de kontanta\r\nunderstöden.</pre><pre>Alla vet att vi inte får bukt med underskotten med\r\nde metoderna. Underskotten är väsentligt mycket\r\nstörre, och de beror på att det underlag av löner\r\nsom finns inte alls räcker till för att finansiera det\r\nbehov av ersättning som finns till följd av\r\narbetslösheten.</pre><pre>Därför är det beklämmande att den ansvariga\r\nregeringen och departementet gång efter gång\r\nmisslyckas med att göra en prognos och kvantifiera\r\nbehovet. Man har ingen riktig uppfattning om vart\r\narbetslösheten är på väg. Jag tror faktiskt att det\r\nberor på att man egentligen inte är så himla\r\nintresserad. Därför går underskotten från 10\r\nmiljarder kronor till 15 miljarder. Jag tror att man i\r\nutskottet har någorlunda rätt när man säger 20\r\nmiljarder. Det faktum att vi har höjt den behövliga\r\nkrediten utgör en rejäl pekpinne mot regeringen.</pre><pre>Jag skall inte heller förlänga kammarens tid när\r\nman sedan skall fatta beslut. Jag står alltså bakom\r\nden synpunkt som uttrycks i meningsyttringen, men\r\njag nöjer mig med att konstatera det och har inget\r\nbehov av att yrka bifall.</pre><pre>Anf. 135  LAILA STRID-JANSSON (nyd)\r\nreplik:</pre><pre>Fru talman! Jag tänkte att jag skulle bemöta Hans\r\nAndersson. En betydelsefull anledning till att vi har\r\ndet som vi har det i dag är att vi i Sverige i åratal har\r\nlevt över vår budget. Så har vi fått krisen. Man kan\r\njämföra det med en familj som lever över sina\r\ntillgångar. Alla vet att det inte går ihop. Det är det\r\nsom har hänt. Utvecklingen har galopperat, och\r\nskaffat oss denna kolossala skuld.</pre><pre>Det är inte sant att vi inte har många konstruktiva\r\nförslag till hur man skulle kunna ta sig ur denna\r\nkris. Jag vill tala om för Hans Andersson att vi inte\r\nsäger nej till ersättning till arbetslösa, utan tycker\r\natt vi i utskottet tillsammans borde böra någonting\r\nkreativt som skapar riktiga jobb. Det är det folk vill\r\nha, och det är det som kan göra att vi kan rädda\r\nlandet.</pre><pre>Jag har bett om att vi skulle ta ett gemensamt\r\ninitiativ. Det skulle jag uppskatta mycket.</pre><pre>Anf. 136  HANS ANDERSSON (v) replik:</pre><pre>Fru talman! Jag kan instämma i det sistnämnda. Jag\r\nskulle också vilja ha en mycket mer konstruktiv\r\ndebatt i utskottet, och det har jag sagt. Vi har också\r\nen mängd mycket kreativa och konstruktiva\r\nförslag, dels för att skapa välfärd i Sverige och dels\r\nför att på kort sikt ge jobb. Det är helt klart. Jag\r\nbeklagar att det har varit en så passiv diskussion.</pre><pre>Vad beträffar frågorna i det betänkande vi\r\ndiskuterar just nu, t.ex. frågan om\r\nArbetsmarknadsfonden, ger Ny demokrati i sin\r\nreservation inte några pengar för kontant\r\nersättning och stöd i maj och juni. Det måste ni ta\r\nansvar för. Det är högst oansvarigt att avge en\r\nsådan reservation.</pre><pre>Anf. 137  KENT OLSSON (m):</pre><pre>Fru talman! I detta betänkande bifaller man\r\nenhälligt anslag till trygghetsåtgärder för\r\nstatsanställda och reservationsanslaget\r\nArbetsmarknadspolitiska åtgärder för budgetåret\r\n1991/92. I betänkandet föreslås också en höjning av\r\nden rörliga krediten för den s.k.\r\nArbetsmarknadsfonden till 20 miljarder.\r\nRegeringen hade i propositionen föreslagit 15\r\nmiljarder.</pre><pre>Trots regeringens alla åtgärder för att skapa arbeten\r\nhar kostnaden för arbetslöshetsförsäkringen ökat.\r\nDe statliga kostnaderna uppgår nu till mer än två\r\nmiljarder per månad.</pre><pre>Ny demokrati har reserverat sig mot ökningen från\r\n15 till högst 20 miljarder kronor. I reservationen\r\nstår det att man inte kan utesluta att utgifterna för\r\narbetslöshetsersättningarna kommer att uppgå till\r\nhögre belopp än vad regeringens hemställan om\r\nhöjning av kreditgränsen grundas på, dvs. de\r\nursprungliga 10 miljarder kronorna. Det står vidare\r\natt det emellertid vore oriktigt att bara av det skälet\r\nhöja högstbeloppet för krediten. I Ny demokrati\r\nsäger man att det skulle ge felaktiga signaler.</pre><pre>Detta är en otrolig ståndpunkt. Det är inte ofta som\r\nvänsterpartister och moderater förenar sig, men i\r\ndetta fall måste jag säga att jag får hålla med Hans\r\nAndersson. Det budskap som Ny demokrati vill ge\r\nde arbetslösa är alltså att man i juni månad skall\r\nvara utan pengar. Om Ny demokrati får bestämma,\r\när signalen till de arbetslösa att de inte skall ha\r\nnågon som helst ersättning. De skall vara utan\r\narbete och de skall inte ha någon ersättning. Är det\r\nett budskap som Ny demokrati vill ge till ungdomar\r\noch andra som är arbetslösa? Ni säger att det skulle\r\nge felaktiga signaler att öka ersättningen i detta fall.</pre><pre>Alla här i kammaren och i hela Sverige ser\r\narbetslösheten som ett stort problem. Regeringen\r\nhar satsat hårt med stora infrastrukturella\r\nsatsningar, tillväxtskapande politik och satsningar\r\npå nyföretagande och på företag. Dessutom gör\r\nman utbildningssatsningar och annat för att minska\r\narbetslösheten.</pre><pre>Dess värre ger inte allt detta utslag med en gång. Vi\r\nfår nog leva med en relativt hög arbetslöshet en tid.\r\nDe arbetslösa skall alltså enligt Ny demokrati\r\nfr.o.m. juni inte ha några pengar. Det är en mycket\r\ncynisk politik från Ny demokratis sida, som\r\nförvånar mig storligen.</pre><pre>I den socialdemokratiska reservationen står det att\r\nman egentligen går med på vad som sägs, men att\r\nman ändå vill ha en skrivning där det står att det\r\navgörande är hur regeringen kan bekämpa\r\narbetslösheten. Det är inte utan att vi känner igen\r\ndetta från den ekonomiska debatt som vi hörde\r\ntidigare i dag. Johnny Ahlqvist upprepar\r\npåståendet att regeringen inte gör någonting, trots\r\natt regeringen försöker rätta till alla de misstag som\r\nden socialdemokratiska regeringen gjorde under\r\nden förra mandatperioden. Dessa misstag, som\r\ngjordes trots högkonjunkturen, var inledningen till\r\nden arbetslöshet vi har i dag.</pre><pre>Jag frågar fortfarande Johnny Ahlqvist var de\r\nbesparingar som Socialdemokraterna säger sig vilja\r\ngöra finns. Jag tycker att Socialdemokraterna\r\nständigt för ett slags skendebatt kring dessa frågor\r\nhär i riksdagen.</pre><pre>I Sverige gör regeringen verkligen mycket -- det vet\r\nockså Johnny Ahlqvist. Vi lägger mycket pengar på\r\natt hålla arbetslösheten åt sidan. När vi får\r\narbetslöshet försöker vi råda bot på den genom\r\nutbildning och genom att ge pengar till AMS för att\r\nskapa både utbildning och arbetstillfällen. Vi har\r\ninfört ALU och det finns ungdomspraktikplatser.</pre><pre>Vi kan ta ett exempel från det närmast oss liggande\r\nlandet, Norge. Där har man, trots den\r\nsocialdemokratiska regeringen, en betydligt större\r\narbetslöshet än vad vi har i Sverige. Man behöver\r\nbara gå över kölen för att se hur situationen är med\r\nen annan typ av regering.</pre><pre>Ändringen i lagen om arbetslivsutveckling innebär\r\natt den som uppbär KAS skall kunna delta i\r\narbetslivsutvecklingen. Det ser vi som något\r\npositivt.</pre><pre>Även i detta fall har Ny demokrati utdömt en ny\r\nreform. Partiet säger sig vara för nyheter, men\r\nutdömer på stående fot någonting som de flesta\r\nanser är mycket bra.</pre><pre>I mina kontakter med människor har jag upplevt att\r\nman ser ALU som något mycket positivt. Jag kan\r\nsom exempel ta hur det är i Bohuslän. I\r\nFyrstadsområdet har man startat med något som\r\nkallas för projekt 4--44, dvs. de fyra\r\nfyrstadskommunerna har fått elva högst\r\nkvalificerade människor som jobbar med att\r\nutveckla företag. Det gör man under ALU:s\r\nmantel. Detta är verkligen något som ger tillfälle\r\nför människor att under en kort tid hjälpa företag.\r\nDet är inte alls vad Ny demokrati tar upp i sin\r\nreservation.</pre><pre>Den sista punkten som jag vill nämna är den kritik\r\nsom har förts fram mot AMS. Jag vill i detta fall\r\ninstämma med Laila Strid-Jansson. Vad gäller\r\nAMS är det förvånansvärt att man inte har kunnat\r\ngöra en uppföljning av ekonomin. Man har slösat\r\nför mycket. Vi säger också i betänkandet att vi ser\r\nmycket allvarligt på detta. Jag hoppas att de klara\r\nsignaler som går ut i och med detta betänkande och\r\ninläggen från talarstolen här i dag kommer att\r\ninnebära att AMS skärper denna kontroll. Det är\r\nviktigt att de pengar som har betalas ut används på\r\nett bra sätt.</pre><pre>Med detta vill jag slutligen yrka bifall till utskottets\r\nhemställan och avslag på reservationerna.</pre><pre>Anf. 138  JOHNNY AHLQVIST (s) replik:</pre><pre>Fru talman! Jag begärde ordet när Kent Olsson\r\nsade att regeringen har gjort stora satsningar. Jag\r\nfrågar mig om vi sitter i samma utskott. Jag har inte\r\ni arbetsmarknadsutskottet märkt av de stora\r\nsatsningar som Kent Olsson redovisar att den\r\nborgerliga regeringen har gjort. Snarare har det i så\r\nfall varit på det viset att de förslag som har lagts\r\nfram har kommit från Socialdemokraterna.</pre><pre>Jag kan inte låta bli att reagera när Kent Olsson här\r\nkritiserar AMS. Jag vill från början säga att jag inte\r\nställer mig bakom att man slösar med resurserna\r\noch skattemedlen i vårt land. Men vilka signaler är\r\ndet som har gått ut från regeringen och\r\narbetsmarknadsminister Börje Hörnlund till\r\nLänsarbetsnämnderna ute i landet? Jo, för ungefär\r\nett år sedan sade Börje Hörnlund vid alla tillfällen:\r\nStarta så mycket arbetsmarknadsutbildning ni kan i\r\nlandet för att få ner arbetslösheten. Det gjorde\r\nLänsarbetsnämnderna, och nu står inte den\r\nansvarige ministern för vad han själv har sagt utan\r\ngömmer sig i stället bakom tjänstemän.</pre><pre>Jag tycker rent ut sagt att det är en skam för\r\narbetsmarknadsministern att göra på det viset. Det\r\nställer majoritetens företrädare Kent Olsson upp\r\npå att försvara här i kammaren i dag. Jag tycker att\r\ndet är mycket märkligt.</pre><pre>När det sedan gäller arbetslösheten sades det att\r\nden skulle bero på misstag från den\r\nsocialdemokratiska regeringstiden. Nu har ni, Kent\r\nOlsson, snart suttit ett och ett halvt år i\r\nregeringsställning. Det är hög tid att ni själva svarar\r\nför den politik som ni har genomfört under dessa ett\r\noch ett halvt år och inte gömmer er bakom vad som\r\nhände under den socialdemokratiska tiden.</pre><pre>På den tiden fick vi i södra Sverige åka över till\r\nDanmark för att rekrytera folk till industrierna,\r\neftersom det knappt fanns någon arbetslöshet alls i\r\ndetta land. Men på kortare tid än ett år har ni\r\nlyckats med mästerstycket att fördubbla\r\narbetslösheten. Jag frågar mig därför vilka som har\r\ndrivit den aktiva arbetsmarknadspolitiken, den\r\nnuvarande regeringen eller den tidigare regeringen.</pre><pre>Vilket budskap har då Kent Olsson till de\r\narbetslösa? Han sade att Ny demokratis budskap\r\ntill de arbetslösa var att de inte skulle få någon\r\nersättning. Vilket är regeringens budskap, och\r\nvilket är majoritetens budskap, till de arbetslösa?\r\nDe signaler som har gått ut i denna vecka är att man\r\nskall sänka arbetslöshetsersättningen till en nivå\r\nsom i stort sett överensstämmer med den\r\nsocialhjälp man får ute i kommunerna. Är detta det\r\nbudskap ni har till de arbetslösa, Kent Olsson?</pre><pre>Anf. 139  KENT OLSSON (m) replik:</pre><pre>Fru talman! Den socialdemokratiska politiken\r\nunder de tidigare åren var att man höjde skatterna.\r\nDet budskap man nu har är att man vill höja\r\nskatterna. Regeringen har under sin tid vid makten\r\nsänkt företagens skatter, minskat\r\narbetsgivaravgifterna och genomfört andra för\r\nföretagen positiva åtgärder. Det Johnny Ahlqvist\r\noch Socialdemokraterna lyckades klara av var att\r\nunder slutet av en högkonjunktur åstadkomma en\r\nökad arbetslöshet. Jag tycker inte att man behöver\r\nvara så väldigt stolt över att man lyckades undvika\r\narbetslösheten under en högkonjunktur.</pre><pre>Vad gäller budskapet till de arbetslösa undrar man\r\nibland om socialdemokraterna lever i en egen\r\nvärld. Även socialdemokraterna vet om att vi i dag\r\nhar ett stort budgetunderskott och att vi måste\r\nminska det underskottet. Jag vet att det kanske inte\r\när så populärt för socialdemokraterna att läsa vad\r\nAssar Lindbeck har framfört i den utredning som\r\nlades fram i går. Där förutspråkas faktiskt en hel del\r\nav de åtgärder som den borgerliga regeringen\r\nförespråkar för att komma till rätta med ekonomin.</pre><pre>Vad sedan gäller kritiken mot AMS noterar jag att\r\nman inom Socialdemokraterna tydligen har tyckt\r\natt den var obehaglig. I betänkandet står\r\nSocialdemokratena bakom den kritik mot AMS\r\nsom majoriteten framför, Johnny Ahlqvist.</pre><pre>Anf. 140  JOHNNY AHLQVIST (s) replik:</pre><pre>Fru talman! Det stora budgetunderskottet, som\r\nKent Olsson nämnde i denna diskussion, härrör sig\r\ntill den arbetsmarknadspolitik som ni har fört. Den\r\nstörsta posten beror direkt på arbetslösheten. Ju\r\nstörre arbetslösheten blir i detta land, desto större\r\nkommer budgetunderskottet att bli, beroende på\r\natt man inte får in några inkomster i form av\r\nskatter.</pre><pre>Vi socialdemokrater har lagt fram förslag sedan\r\nhösten 1991. Då var antalet arbetslösa 140 000. I\r\njanuari 1992 lade vi fram förslag om ytterligare 5\r\nmiljarder till satsningar. Arbetslösheten låg då på\r\n180 000. I maj 1992 lade vi fram ett fullständigt\r\ninvesteringsprogram för hela landet. Det hade\r\nautomatiskt kunnat ge en minskning av\r\narbetslösheten. Det bestod av sådana åtgärder som\r\nvi i detta land i framtiden hade varit tvungna att\r\ninvestera i. Vad vi krävde var att man skulle\r\ntidigarelägga dessa åtgärder för att minska\r\narbetslösheten. Då hade man också stoppat\r\nökningen av budgetunderskottet.</pre><pre>Vad gjorde då den borgerliga majoriteten i\r\nutskottet med hjälp av Ny demokrati? Ni sade nej\r\ntill samtliga förslag som vi lade fram och som hade\r\nkunnat minska problemen med arbetslösheten. Jag\r\när faktiskt stolt över att vi socialdemokrater\r\nlyckades upprätthålla en obefintlig arbetslöshet\r\nunder vår regeringstid.</pre><pre>Jag skulle gärna vilja veta om Kent Olsson är lika\r\nstolt över den politik som i dag har förorsakat att vi\r\nsnart har en miljon människor anmälda hos\r\narbetsförmedlingarna i detta land.</pre><pre>Anf. 141  KENT OLSSON (m) replik:</pre><pre>Fru talman! Jag tror över huvud taget inte att någon\r\nmänniska kan vara stolt eller glad över att vi får en\r\nökad arbetslöshet. Däremot är jag glad över att den\r\npolitik som majoriteten i dag för är en borgerlig\r\npolitik och inte en socialdemokratisk politik. En\r\nsocialdemokratisk politik hade rejält ökat\r\nbudgetunderskottet.</pre><pre>Jag undrar hur Johnny Ahlqvist finansierar alla\r\ndessa förslag som han har. Jag har inte någonstans\r\nhört hur dessa skall finansieras utan att man får en\r\nytterligare ökning av vår redan stora skuld.</pre><pre>Jag kan ta ett exempel på de satsningar som nu görs\r\noch som Johnny Ahlqvist mycket väl vet om. Det är\r\nde stora infrastrukturella satsningarna. De är\r\nunika. Socialdemokraterna satsade under en lång\r\nrad år inte speciellt mycket för att bygga ut vår\r\ninfrastruktur.</pre><pre>Anf. 142  HANS ANDERSSON (v) replik:</pre><pre>Fru talman! Man säger, Kent Olsson, att när\r\nargumentet är svagt är det bäst att höja rösten. Jag\r\ntyckte att röstläget var ganska högt i talarstolen.\r\nDen debatt som nu har ägt rum har i replikskiftet\r\nkanske mer handlat om budgeten 1993/94 än\r\ntilläggsbudgeten 1992/93.</pre><pre>Jag vill mycket enkelt citera vad som står i den\r\nreservation som jag har anslutit mig till: ''Det\r\navgörande för frågan i vilken utsträckning krediten\r\nbehöver utnyttjas är insatserna för att bekämpa\r\narbetslösheten. Med kraftfulla insatser minskar\r\nbelastningen på Arbetsmarknadsfonden.''</pre><pre>Jag tycker att det är ett mycket enkelt och sakligt\r\nkonstaterande. Det hade inte behövt vara så\r\nmycket parlamenteriskt prat och politiserande\r\nkring dessa texter. Det finns anledning att se\r\nallvarligt på stora budgetöverskridanden. Vi har\r\nenats om texter. Det finns anledning att slå fast\r\nfaran med att låna till kontantstöd. Arbetslöshetens\r\nstorlek och kontantstödens nödvändighet avgörs av\r\nhur många som är arbetslösa, och därmed hänger\r\ndet ihop med insatser för att sysselsätta människor.</pre><pre>Visst är det allvarligt när det handlar om underskott\r\ni fonden och AMS underskott. Men de är ju inte\r\nensamma om att ha drabbats av underskott. Titta\r\npå finansminister Wibbles bedömning av\r\nbudgetunderskottet för nationen, och titta på vad\r\nutfallet kommer att bli för det innevarande\r\nbudgetåret!</pre><pre>Det som oroar mig är vad som sägs om den framtida\r\nbudgeten. Man säger att vi kommer åt detta genom\r\natt skära ner arbetslöshetsunderstödet och genom\r\natt låta de arbetslösa bära bördan av den svenska\r\nekonomiska krisen. Det är falskt, och det vet vi.\r\nDet har vi diskuterat i arbetsmarknadsutskottet.\r\nDärför tycker jag att det inte borde ha blivit någon\r\nreservation. Det borde ha kunnat bli en enig text i\r\nden här frågan, Kent Olsson.</pre><pre>Anf. 143  KENT OLSSON (m) replik:</pre><pre>Fru talman! När det gäller lån och underskott i\r\nfonderna är det givetvis inte någon av oss som\r\ntycker att det är bra, Hans Andersson. Orsaken till\r\ndetta är att vi har en ökad arbetslöshet.</pre><pre>Innan krisuppgörelsen slöts mellan\r\nSocialdemokraterna och regeringen ville man ta ut\r\nen högre egenavgift, men den fick strykas i\r\nsamband med krisuppgörelsen.</pre><pre>Om vi sedan tittar på bördan för de arbetslösa kan\r\nvi konstatera, att även om vi sänker ersättningen\r\nfrån 90 % till 80 % och inför karensdagar i Sverige,\r\nhar vi internationellt sett en hög ersättning. De\r\nflesta västeuropeiska länder ligger på nivåer kring\r\n60--70 %. Jag tycker inte att vi lägger bördan på de\r\narbetslösa. Frågan är var pengarna skall tas, när vi\r\nhar ett så stort budgetunderskott.</pre><pre>Anf. 144  HANS ANDERSSON (v) replik:</pre><pre>Fru talman! Jag är fortfarande intresserad av det\r\närende vi behandlar, nämligen tilläggsbudgeten.\r\nRegeringen har sagt att man för att få bukt med\r\nunderskotten i arbetsmarknadsfonden måste göra\r\nnedskärningar på ersättningsnivån av den\r\nstorleksordning som nu gjordes, och man kommer\r\nbara åt en bråkdel av underskottet.</pre><pre>I reservationen konstateras däremot nyktert och\r\nklart sambandet mellan arbetslöshet,\r\nersättningsbehov och människor i sysselsättning.\r\nDet bör inte föranleda någon våldsam diskussion\r\nmellan de borgerliga och Socialdemokraterna om\r\nskulden till den svenska krisen. Jag skulle i och för\r\nsig gärna diskutera skulden till den svenska\r\nekonomiska krisen, men det har jag möjlighet att\r\ngöra andra gånger.</pre><pre>Jag beklagar däremot att det har tagits mycket få\r\ninitiativ i utskottet. Det hänger ju också ihop med\r\natt det har tagits så oerhört få initiativ av\r\nregeringen. ROT-initiativ, utbildningsinitiativ,\r\ninfrastrukturinitiativ och ytterligare medel på\r\narbetsmarknadssidan har faktiskt hela tiden\r\nkommit till stånd utanför utskottet. Det är\r\nverkligen att beklaga, Kent Olsson.</pre><pre>Anf. 145  KENT OLSSON (m) replik:</pre><pre>Fru talman! Det viktigaste med dessa saker, Hans\r\nAndersson, är ju faktiskt att de kommer till stånd.\r\nOm de sedan har kommit till stånd via\r\nutbildningsutskottet eller andra utskott är inte det\r\nviktigaste.</pre><pre>Det är inte vi som skriver reservationerna.\r\nReservationerna skrivs i det här fallet av\r\nSocialdemokraterna, och Vänsterpartiet skriver\r\nsärskilda yttranden. Vi skriver inga reservationer.\r\nVad jag förstår tycker man själv att reservationer är\r\nonödiga. Det är väl bara att notera det.</pre><pre>Talmannen anmälde att Hans Andersson anhållit\r\natt till protokollet få antecknat att han inte ägde rätt\r\ntill ytterligare replik.</pre><pre>Anf. 146  LAILA STRID-JANSSON (nyd):</pre><pre>Fru talman! Jag har en fråga till Kent Olsson.\r\nTycker Kent Olsson att vi skall fortsätta att låna\r\nvarje månad till Arbetsmarknadsfonden till dess vi\r\nkommer upp till 120 miljarder? Om vi i stället satsar\r\npengarna på projekt får människor jobb som ger en\r\nriktig lön. Då behöver de inte A-kassa eller KAS\r\nsom kommer från fonden.</pre><pre>Om regeringen kunde effektivisera\r\nArbetsmarknadsverket enligt våra motioner kunde\r\nvi få loss många miljarder i stället för att låna. Då\r\nskulle det inte heller drabba Sveriges\r\nskattebetalare. De skulle säkerligen också bli\r\nmycket glada för det. Vi tycker nämligen att\r\nregeringen är handlingsförlamad när det gäller\r\ndetta.</pre><pre>Vi har inte alls utdömt arbetslivsutvecklingen. Vi\r\nhar utdömt formen för den. Det är bra att\r\nmänniskor får något meningsfullt att göra när de är\r\narbetslösa. Det har vi också sagt i utskottet. Men\r\narbetslivsutvecklingens utformning är för\r\nbyråkratisk, och det finns för många anordnare.</pre><pre>Sedan kritiserade vi också att den endast var gjord\r\nför människor med A-kassa. Efter det att vi har\r\npåpekat att även andra borde kunna få del av den,\r\nkommer nu senare i vår även de som har KAS att\r\nfå del av den genom arbetsmarknadsministerns\r\nförsorg, men det räcker inte. Det är den kritik som\r\nvi har framfört mot arbetslivsutvecklingen.</pre><pre>Anf. 147  KENT OLSSON (m):</pre><pre>Fru talman! Jag tycker inte heller att det är bra att\r\nvi lånar varje månad till fonden. Men vilket är\r\nalternativet, Laila Strid-Jansson? Vad finns det för\r\nalternativ till detta i det läge vi nu befinner oss i?\r\nSom jag sade tidigare, gör regeringen mycket för att\r\nförsöka komma till rätta med arbetslösheten och\r\nskapa nya arbeten, men det är ingen av oss som tror\r\natt vi de närmaste månaderna kommer att kunna\r\nminska arbetslösheten så mycket att pengarna i\r\nfonden räcker till.</pre><pre>Då är Laila Strid-Janssons budskap fortfarande att\r\ndet inte är nog med att människor är arbetslösa, de\r\nskall inte ha några pengar heller. Jag vidhåller att\r\ndet är cyniskt och ansvarslöst att föra politik på det\r\nviset. Vilka projekt har Ny demokrati som ger nya\r\narbetstillfällen? Tala om det för oss här i\r\nkammaren! För inte bara en allmän diskussion om\r\ndetta att det skulle skapas en oerhörd mängd jobb\r\nom AMS skötte sig bättre! Det kunde kanske vara\r\nbra om AMS skötte sig bättre, men inte ger det\r\nersättningar på uppemot 2 miljarder kronor i\r\nmånaden.</pre><pre>Anf. 148  LAILA STRID-JANSSON (nyd):</pre><pre>Fru talman! Jag måste faktiskt hålla med Johnny\r\nAhlqvist. Det verkar inte som om vi sitter i samma\r\nutskott, Kent Olsson. Vi har hela tiden försökt att\r\npåvisa att vi måste göra något aktivt. Vi har många\r\nförslag, men jag tänker inte förlänga debatten i\r\nkammaren med att nämna dem alla. Vi har sagt att\r\nvi måste effektivisera och skapa jobb. Det kan vi\r\ngöra snabbt. Det händer ingenting. Regeringen är\r\nhandlingsförlamad. Vi har många förslag i våra\r\nmotioner som skulle spara mycket pengar.</pre><pre>Anf. 149  KENT OLSSON (m):</pre><pre>Fru talman! Jag måste citera Laila Strid-Jansson.\r\nHon säger: Vi måste göra något, vi skall\r\neffektivisera, vi skall skapa arbete och vi har många\r\nförslag.</pre><pre>Men hon nämner inte ett enda förslag. Jag bad att\r\nfå några förslag, men hon använder sig av allmänna\r\nfraser som ''effektivisera'', ''skapa arbete'' och ''vi\r\nhar många förslag''. Kan jag få några av de\r\nförslagen så skulle jag vara mycket tacksam.</pre><pre>Anf. 150  LAILA STRID-JANSSON (nyd):</pre><pre>Fru talman! Kent Olsson, jag skall be att få\r\nrepetera att vi har väldigt många förslag i våra\r\nmotioner. Jag anser faktiskt att man skall diskutera\r\nolika förslag från olika partier när man har\r\nutskottssammanträden. Det finns bra förslag från\r\nalla håll. Vi skall ha en konstruktiv debatt i\r\nutskottet. Det kan vi inte ha här, eftersom det\r\nskulle ta många timmar. Kent Olsson vet att vi har\r\nmånga förslag. Låt oss försöka tillsammans i\r\nutskottet. Det är mitt råd.</pre><pre>Anf. 151  KENT OLSSON (m):</pre><pre>Fru talman! Jag tycker också att vi skall vara\r\nkonstruktiva. Jag ser fram emot när vi skall kunna\r\nha gemensamma konstruktiva förslag i kammaren.\r\nFör tillfället upplever jag att det inte finns så\r\nmycket som är konstruktivt.</pre><pre>Jag noterade också att Laila Strid-Jansson inte alls\r\ntog upp speciellt mycket av vad Ny demokrati skall\r\nsäga till de arbetslösa när pengarna har tagit slut.\r\nMen det kanske var ett tecken som var nog så\r\ntydligt på att man inte har något att säga.</pre><pre>Anf. 152  LAILA STRID-JANSSON (nyd):</pre><pre>Fru talman! Jag kan bara beklaga att Kent Olsson\r\ninte har läst våra motioner. Jag hoppas att han gör\r\ndet. Då kanske vi kan få i gång en konstruktiv\r\ndebatt. Jag skulle uppskatta det kolossalt.</pre><pre>Överläggningen var härmed avslutad.</pre><pre>15 §  Anslag till jämställdhet</pre><pre>Föredrogs</pre><pre>arbetsmarknadsutskottets betänkande</pre><pre>1992/93:AU9 Anslag till jämställdhet (prop.\r\n1992/93:100 delvis).</pre><pre>Anf. 153  LAILA STRID-JANSSON (nyd):</pre><pre>Fru talman! Att kvinnor och män skall ha lika lön\r\nför lika arbete är fastställt i lag, och det är en\r\nsjälvklarhet. Men vi vet att i praktiken fungerar inte\r\ndetta. För mig är det en gåta varför Sveriges\r\nkvinnor inte har krävt av sina fackföreningar att\r\ndetta skall vara en av fackets viktigaste frågor. Det\r\nvore mycket bättre om facken ägnade sig åt dessa\r\nfrågor i stället för att jaga livet ur småföretagare.</pre><pre>Eftersom detta är så självklart för mig, finns det\r\ningen anledning för mig att ytterligare orda om\r\ndetta.</pre><pre>Regeringen har i sin budgetproposition föreslagit\r\natt 3 miljoner kronor skall ges som bidrag till\r\nkvinnoorganisationernas centrala verksamhet för\r\nbudgetåret 1993/94. Det skulle innebära en\r\nsänkning med 432 000 kr.</pre><pre>På grund av det statsfinansiella läget måste alla\r\nvidkännas besparingar, och det gäller även detta\r\nstatliga stöd.</pre><pre>Vi i Ny demokrati anser att de många gånger\r\ngenerösa bidragen till ideella organisationer skall\r\nses över. Till vår glädje kan vi notera att det pågår\r\nen utredning om bidrag till ideella organisationer.\r\nVi anser att man skall avvakta utvärderingen av\r\ndenna utredning innan man på bättre grunder kan\r\nfastställa bidragets storlek. Fram till dess skall även\r\ndetta statliga stöd vidkännas besparingar.</pre><pre>Vi yrkar bifall till Ny demokratis reservation till\r\narbetsmarknadsutskottets betänkande nr 9, dvs.\r\nbifall till propositionens anvisade\r\nreservationsanslag på 3 000 000 kr till bidrag till\r\nkvinnoorganisationernas centrala verksamhet för\r\nbudgetåret 1993/94 och avslag på utskottets\r\nhemställan på 3 432 000 kr.</pre><pre>Anf. 154  ISA HALVARSSON (fp):</pre><pre>Fru talman! På den internationella kvinnodagen i\r\nmåndags framfördes över hela vårt land berättigade\r\nkrav från kvinnor på Halva makten och Hela lönen.</pre><pre>Löneskillnadsutredningen konstaterade nyss att\r\ndet finns 1--8 % löneskillnad som inte kan förklaras\r\nmed något annat än att den är orsakad av kön. Vid\r\nen pejling om löneskillnaderna uttalade en manlig\r\nrepresentant från Landstingsförbundet att han inte\r\ntrodde att svenska folket är moget för att frun har\r\nmera lön än mannen.</pre><pre>Det här är ett häpnadsväckande uttalande som\r\npåvisar behovet av kvinnliga löneförhandlare och\r\nen rejäl attitydförändring i vårt samhälle. Vi lever i\r\nett rättssamhälle med lagar som reglerar hur vi skall\r\nförhålla oss inom snart sagt alla områden. Vi har\r\nockså en lag för lika lön inte bara för lika arbete\r\nutan även för likvärdigt arbete. Vi kan dock\r\nkonstatera att den lagen varken följs eller beivras.\r\nDet är tydligen skillnad på lagar och lagar.</pre><pre>JämO har i sin fördjupade anslagsframställning\r\nredovisat verksamheten. En positiv indikator på att\r\natt uppställda mål har uppnåtts är, enligt JämO,\r\nbl.a. att antalet diskrimineringsanmälningar\r\nminskar. Jag skulle vilja påstå att detta faktum\r\nsnarare måste tydas till JämO:s nackdel. Sedan\r\n1987 har JämO inte fört ett enda ärende till avslut i\r\narbetsdomstolen -- detta i en tid när\r\nlönediskriminering påvisas inom område efter\r\nområde. Det kan ju omöjligt vara någon positiv\r\nindikator på JämO:s verksamhet att kvinnor\r\ntydligen inte anser det lönt att vända sig till JämO.</pre><pre>Vad vi behöver är prejudicerande domar. Genom\r\natt verkligen driva diskrimineringsfall kan dessa\r\nbilda utgångspunkt för opinionsbildningen och ge\r\ndiskrimineringen ett ansikte. Att så inte sker är\r\nenligt min mening uppseendeväckande nonchalant\r\nmot diskriminerade kvinnor i vårt land.</pre><pre>I arbetsmarknadsutskottets betänkande nr 9\r\nbehandlas anslag till Jämställdhetsombudsmannen,\r\nJämställdhetsnämnden och till särskilda\r\njämställdhetsåtgärder samt bidrag till\r\nkvinnoorganisationernas centrala verksamhet för\r\nbudgetåret 1993/94. När det gäller anslaget till\r\nkvinnoorganisationerna har regeringen föreslagit\r\nen besparing i förhållande till innevarande\r\nbudgetår på 432 000 kronor.</pre><pre>I motion A814, väckt av fyra\r\nkvinnoförbundsordföranden, motsätter sig\r\nmotionärerna sänkningen av bidraget till\r\nkvinnoorganisationernas centrala verksamhet. I\r\nstället föreslås en höjning till 5 miljoner kronor.\r\nDenna ökning på 2 miljoner kronor i förhållande\r\ntill regeringens förslag föreslår motionärerna skall\r\ntas ur anslaget till idrottsorganisationerna.</pre><pre>Arbetsmarknadsutskottet beslöt att inhämta\r\nkulturutskottets yttrande över motionen.\r\nKulturutskottet redovisade att olika frågor om\r\njämställdhetsarbetet inom idrottsrörelsen kommer\r\natt behandlas i utskottet, bl.a. med anledning av att\r\nRiksidrottsförbundet lämnat en redovisning av\r\nmedel som avsatts för särskilda insatser och projekt\r\navseende jämställd idrott. Kulturutskottet var då\r\ninte berett att medverka till att finansiera en\r\nuppräkning av bidraget till\r\nkvinnoorganisationernas centrala verksamhet\r\ngenom att i motsvarande mån begränsa\r\nmedelsanvisningen under idrottsanslaget.\r\nKulturutskottet ansåg dock att anslaget för\r\nbudgetåret 1993/94 till kvinnoorganisationernas\r\ncentrala verksamhet bör bestämmas till minst\r\nsamma belopp som för innevarande budgetår.</pre><pre>Arbetsmarknadsutskottet delar kulturutskottets\r\nuppfattning om föreningslivets roll i arbetet för att\r\nfrämja jämställdhet mellan kvinnor och män. Den\r\nutvärdering som gjorts av stödet till\r\nkvinnoorganisationernas centrala verksamhet visar\r\natt stödet har haft en väsentlig betydelse för\r\nverksamheten och t.o.m. varit en avgörande\r\nförutsättning för verksamheten på riksnivå för vissa\r\nav organisationerna. Av det skälet är\r\narbetsmarknadsutskottet inte berett att minska\r\nbidraget i förhållande till innevarande budgetår.\r\nUtskottet föreslår därför oförändrat belopp, dvs.\r\n3 432 000 kr.</pre><pre>Ny demokrati har reserverat sig mot detta beslut\r\noch hänvisar till slutsatserna i den utvärdering som\r\ngjorts av stödets betydelse. Det är en märklig och\r\ndirekt felaktig hänvisning, eftersom utvärderingen\r\nmynnar ut i en bestämd förslagspunkt, nämligen att\r\ni avvaktan på resultatet av utredningen Bidrag till\r\nideella organisationer bör det statliga stödet till\r\nkvinnoorganisationernas centrala verksamhet\r\nbehållas på samma nivå och fördelas i enlighet med\r\nnuvarande principer.</pre><pre>I utvärderingen föreslås också att stödet skall utgå\r\ntill sådana kvinnoorganisationer som har ett särskilt\r\nbehov av ekonomiskt stöd för att hålla samman ett\r\nrikskansli, vilket är en förutsättning för att bedriva\r\nopinionsbildning, rekrytera nya kvinnor till\r\norganisationen, att öka kvinnorepresentationen\r\nsamt stödja lokala verksamheter, t.ex genom\r\nutbildningsinsatser som efterfrågas av\r\nmedlemmarna.</pre><pre>I Löneskillnadsutredningen poängteras att\r\nkvinnliga anställda måste tränas i att inte\r\nnedvärdera sitt eget arbete. De måste få veta vad\r\nsom kan vara orsaken till deras egen nedvärdering.\r\nKvinnor måste också tränas i att tala och begära\r\nordet i kommittéerna så att de är aktiva under\r\nvärderingsarbetet.</pre><pre>Min erfarenhet är att kvinnoorganisationerna\r\narbetar målmedvetet just för att stärka kvinnors\r\nsjälvkänsla och delaktighet i samhällsdebatten. Allt\r\ndetta är för att kvinnorna skall få Halva makten och\r\nHela lönen.</pre><pre>Fru talman! Jag yrkar bifall till utskottets\r\nhemställan.</pre><pre>Anf. 155  BERIT ANDNOR (s):</pre><pre>Fru talman! I dag är det den 10 mars, två dagar efter\r\nden 8 mars, den internationella kvinnodagen, och\r\nvi behandlar ett litet delbetänkande om anslag till\r\njämställdhet. Det är två dagar efter de högtidliga\r\ntalen och bekräftelserna från\r\njämställdhetsministern och regeringsföreträdare\r\nom att jämställdhetsarbetet är viktigt och\r\navgörande för jämställdhet mellan könen. Här har\r\nvi i dag ett exempel på hur regeringen tänker sig att\r\ndriva och stötta jämställdhetsarbetet i praktiken.</pre><pre>Förslaget från regeringen till riksdagen i denna\r\nfråga innebar ju att bidraget till\r\nkvinnoorganisationernas centrala verksamhet\r\nskulle skäras ner, trots att en utvärdering av stödet\r\nvisat att bidraget har en väsentlig betydelse för de\r\ncentrala kvinnoorganisationernas arbete och t.o.m.\r\nhar varit en avgörande förutsättning för\r\nverksamheten på riksnivå för vissa av\r\norganisationerna. Bidraget är också ett erkännande\r\nav kvinnoorganisationernas betydelse för ett\r\nfortsatt framgångsrikt jämställdhetsarbete.</pre><pre>Glädjande nog kunde vi i arbetsmarknadsutskottet,\r\nefter förslag från oss socialdemokrater, få en bred\r\nenighet om att anslaget skulle vara oförändrat\r\nunder det kommande året. Det är bara Ny\r\ndemokrati som inte har anslutit sig till utskottets\r\nuppfattning att anslaget skall vara oförändrat.</pre><pre>Förslaget från regeringen i denna fråga innebar,\r\nsom vi socialdemokrater ser det, inte något annat\r\nän ett ytterligare bevis på att den borgerliga\r\nregeringens tal om vikten av jämställdhet mellan\r\nkönen och kvinnors betydelse för Sveriges\r\nutveckling och välfärd är ett fagert tal, som saknar\r\nförankring i både beslut och handling. Det är i och\r\nför sig inte en nyhet för oss, men kanske för många\r\nav dem som har lyssnat och trott på\r\njämställdhetsministerns vackra tal om\r\njämställdhet.</pre><pre>Alltsedan den borgerliga regeringens tillträde har\r\nhoten mot den svenska kvinnans internationellt sett\r\nstarka ställning i samhället ökat. Det systemskifte\r\nsom nu är i full gång har sin yttersta udd riktad mot\r\nkvinnorna. Det är kvinnorna som har mest att\r\nförlora på den mycket höga och fortfarande ökande\r\narbetslösheten, som har mest att förlora på\r\nnedrustningen av den gemensamma sektorn, som\r\nhar mest att förlora på sänkningen av\r\nersättningsnivåer i socialförsäkringssystemen. Det\r\när kvinnorna som har mest att förlora på den politik\r\nsom den borgerliga regeringen för.</pre><pre>Den fråga vi nu behandlar är enbart ett litet, om än\r\nviktigt, exempel på den borgerliga regeringens brist\r\npå intresse för jämställdhetsfrågorna och dess\r\nkvinnofientliga politik. Men den nästan totala\r\nenighet som har uppnåtts i utskottet om att rätta till\r\nregeringens dåliga förslag i just detta ärende bådar\r\nkanske gott inför framtiden. Efter uttalandena på\r\ninternationella kvinnodagen för två dagar sedan\r\nfinns det kanske förutsättningar för de borgerliga\r\nledamöterna att tänka sig att stödja fler\r\nsocialdemokratiska förslag som syftar till att stärka\r\nkvinnornas ställning i samhället och som därmed\r\nockså förbättrar jämställdheten mellan kvinnor och\r\nmän.</pre><pre>Det som i så fall ligger närmast till hands i\r\narbetsmarknadsutskottet, som hanterar de här\r\nfrågorna, är naturligtvis att de borgerliga\r\nledamöterna ansluter sig till det socialdemokratiska\r\nförslaget för arbete och utbildning. Ett\r\ngenomförande av det programmet är det som skulle\r\nbetyda allra mest för jämställdheten mellan\r\nkvinnor och män. Även vid behandlingen av den\r\nfrågan har de borgerliga ledamöterna all möjlighet\r\natt stödja socialdemokratiska förslag för förbättrad\r\njämställdhet. Eller är det så att uttalandena om\r\nbehovet av en ökad jämställdhet mellan kvinnor\r\noch män är något som plockas fram och dammas av\r\nen gång om året inför den internationella\r\nkvinnodagen?</pre><pre>Vackra ord och uttalanden om vikten av ökad\r\njämställdhet mellan könen har bara sitt\r\nberättigande om de också följs av beslut och\r\nhandling. Dagens ärende är ett bra exempel på en\r\ngemensam vilja att stötta jämställdhetsarbetet. Jag\r\nhoppas att det kommer att följas av fler exempel.</pre><pre>Fru talman! Med det yrkar jag bifall till\r\narbetsmarknadsutskottets hemställan.</pre><pre>Anf. 156  ISA HALVARSSON (fp) replik:</pre><pre>Fru talman! Berit Andnor påstod gång på gång att\r\ndet här var fråga om en neddragning av bidrag, att\r\ndet var vackert tal från jämställdhetsministern och\r\natt man gjorde något annat i praktiken. Jag vill bara\r\npåpeka att det här förslaget om bidrag till\r\nkvinnoorganisationerna kommer från\r\nCivildepartementet, och det är civilministern som\r\nhar lagt fram det.</pre><pre>Många kvinnor och många journalister tror att det\r\ni Sverige i dag är fler kvinnor som är arbetslösa --\r\ndet låter så i debatten, säger de. När man då\r\npåpekar att så inte är fallet, att det långtifrån är fler\r\nkvinnor som är arbetslösa, blir de mycket\r\nförvånade. Jag tycker inte att man skall skrika så\r\nmycket innan eländet är här.</pre><pre>Dessutom pratar Socialdemokraterna mycket om\r\nneddragningar av anslagen till kommuner och\r\nlandsting, som ju är en nödvändighet för att något\r\nså när sanera statens utgifter. Faktum är ju att\r\nSocialdemokraterna själva inte har några egna\r\npengar till detta, utan de bara protesterar.</pre><pre>Jag märkte också att Berit Andnor inte med ett ord\r\nnämnde den stora orättvisan i att kvinnor och män\r\nhar olika löner. Jag minns en tidigare debatt, då\r\nBerit Andnor sade att det här skulle lösas genom\r\nden solidariska lönepolitiken. Efter att jag har varit\r\npå pejlingen om Löneskillnadsutredningen undrar\r\njag verkligen om det är möjligt. Där gavs det\r\nvittnesbörd om att man på en LO-kurs kallat\r\njämställdhetslagen för ''jämmer- och\r\neländeslagen''. Så sent som i januari 1990 hade en\r\nordförande i ett fackförbund sagt: Det finns många\r\nlågavlönade kvinnor, men bland de lågavlönade\r\nfinns även familjeförsörjare.</pre><pre>Anf. 157  BERIT ANDNOR (s) replik:</pre><pre>Fru talman! Jag trodde att regeringen gemensamt\r\nvar ansvarig för sina förslag, Isa Halvarsson. Vad\r\njag vet sitter jämställdhetsminister Bengt\r\nWesterberg med i regeringen och är ansvarig för de\r\nförslag som läggs fram. Oavsett inom vilket område\r\ndet rör, är man gemensamt ansvarig.</pre><pre>I mitt inlägg beskrev jag några delar av den djupt\r\nkvinnofientliga politik som den borgerliga\r\nregeringen för, den politik som medför en ökad\r\nojämlikhet mellan kvinnor och män, de förslag som\r\nhela tiden har sin udd riktad just mot kvinnor. Det\r\nfinns en rad exempel på detta, utöver dem som jag\r\nredan tidigare har nämnt. Detta är ett faktum, som\r\nman inte kan prata bort med vackert tal eller vackra\r\nord.</pre><pre>När det gäller kvinnors arbetslöshet är det riktigt,\r\nsom Isa Halvarsson säger, att den hittills är lägre än\r\nmäns. Därmed är det inte sagt att det kommer att\r\nvara på det sättet de närmaste åren. Vi vet genom\r\nde olika beräkningar som har gjorts att\r\nnedskärningarna inom kommuner, landsting och\r\nstaten kommer att medföra att ungefär 55 000\r\nkvinnor kommer att mista sina arbeten. Det är\r\nockså välkänt. Det är naturligtvis ett resultat av den\r\nborgerliga regeringens politik inom det området.</pre><pre>De förslag som vi har lagt fram i övrigt om att skapa\r\narbete och utbildning är väl underbyggda, beredda\r\noch klara att sättas i sjön i morgon, om vi vore i den\r\nställningen att vi hade makten att genomföra dem.\r\nVåra förslag innebär att 190 000 människor skulle\r\nkomma i arbete och utbildning, och förslagen är\r\nbåde genomtänkta och finansierade.</pre><pre>Om löneskillnaderna hade vi en debatt i höstas.\r\nMin uppfattning kvarstår: Den solidariska\r\nlönepolitiken kommer att ha och har haft oerhört\r\nstor betydelse för kvinnors löner. Vi vet nämligen\r\ngenom kunskaper som vi har och genom\r\nerfarenheter som vi gjort att löneskillnaderna har\r\nminskat. De som har vunnit på det är kvinnorna --\r\ndet är kvinnorna som är lågavlönade. Den\r\nsolidariska lönepolitiken kommer enligt min\r\nuppfattning att ha oerhört stor betydelse för att\r\nförbättra kvinnors löner.</pre><pre>Anf. 158  ISA HALVARSSON (fp) replik:</pre><pre>Fru talman! Det är, tror jag, bara kvinnliga\r\nförhandlare som kan förändra inställningen till\r\nkvinnor och kvinnors löner.</pre><pre>Vad den borgerliga regeringen nu har framför sig är\r\natt -- det gäller egentligen allt som har debatterats i\r\ndag -- ordna upp det som man har fått ta över. Det\r\nsom gömts i snö, kommer upp i tö, som det brukar\r\nheta.</pre><pre>Berit Andnor hänvisade till att det bara skulle kosta\r\n8 500 kr per styck att åstadkomma 190 000\r\narbetstillfällen. Då kan man verkligen förundra sig\r\növer att ni inte tar till ännu mer, så att\r\narbetslösheten helt försvinner.</pre><pre>Vi vill åstadkomma en tillväxt i ekonomin som\r\ngynnar även kvinnorna. Jag kan inte hålla med om\r\natt regeringens politik skulle ha udden riktad mot\r\nkvinnorna. Den syftar tvärtom till att frigöra de\r\nresurser som finns hos kvinnorna.</pre><pre>Anf. 159  BERIT ANDNOR (s) replik:</pre><pre>Fru talman! Vi socialdemokrater har alltsedan\r\nhösten 1991 i våra motioner till denna riksdag lagt\r\nfram förslag efter förslag för att motverka och\r\nmotarbeta den arbetslöshetsökning som vi såg\r\nskulle komma. Hösten 1991 var 140 000 människor\r\narbetslösa. Nu är 330 000 människor öppet\r\narbetslösa. Till detta kommer de som befinner sig i\r\narbetsmarknadspolitiska åtgärder och de som vi\r\ninte ser, de som är latent arbetssökande. Dessutom\r\nfinns det en stor andel kvinnor som är\r\ndeltidsarbetslösa. Detta har den borgerliga\r\nregeringen ''lyckats uppnå'' under sina ett och ett\r\nhalvt år.</pre><pre>Det är ofrånkomligt att denna borgerliga regering\r\nnågon gång börjar ta ansvar för vad man gör, för de\r\npolitiska beslut man fattar. Den politik man har fört\r\nhar medfört att man har förstärkt lågkonjunkturen.\r\nDen har medfört att vi här i landet har fått en\r\narbetslöshet på en nivå som vi aldrig tidigare har\r\nhaft. Detta är djupt allvarligt, och de som drabbas\r\nmest av detta är på sikt kvinnorna. Grunden för all\r\njämställdhet mellan könen är rätten till ett eget\r\narbete, ett eget arbete som ger frihet och\r\noberoende. Det är det absolut viktigaste.</pre><pre>I den ekonomiska politiken och i all annan politik i\r\ndag borde vi samla oss och tillsammans anstränga\r\noss för att göra någonting åt den mycket höga\r\narbetslösheten. Jag tycker att det är beklagligt att\r\nde borgerliga ledamöterna i\r\narbetsmarknadsutskottet så konsekvent avvisar de\r\nförslag som vi socialdemokrater har lagt fram. I\r\nmorgon har ni möjligheten att stötta våra förslag,\r\natt se till att människor åter kommer i arbete, även\r\nkvinnor. Det, Isa Halvarsson, skulle göra något\r\nverkligt för jämställdheten mellan könen.</pre><pre>Anf. 160   TALMANNEN:</pre><pre>Jag vill erinra om att debatten gäller anslag till\r\njämställdhet.</pre><pre>Talmannen anmälde att Isa Halvarsson anhållit att\r\ntill protokollet få antecknat att hon inte ägde rätt\r\ntill ytterligare replik.</pre><pre>Anf. 161  CHARLOTTE CEDERSCHIÖLD\r\n(m):</pre><pre>Fru talman! Lindbeckkommissionen, som\r\noffentliggjorde sin rapport i går, visar ur vilket\r\nklimat dagens ekonomiska kris har uppstått.\r\nStrukturer som gynnar organisationer och\r\nkorporationer riskerar att skapa underskott och i\r\nframtiden skada enskilda människor mer än den\r\nnytta organisationerna kan åstadkomma. Det är\r\ndärför en nödvändig politisk princip att inte\r\nspendera mer pengar än man har, dvs. det gäller att\r\nfinansiera sina utgifter.</pre><pre>I det betänkande vi nu behandlar föreslår\r\narbetsmarknadsutskottet att totalt 20 miljoner skall\r\nläggas på åtgärder för jämställdhet: ca 10,5\r\nmiljoner för jämställdhetsprojekt av olika slag, 6,5\r\nmiljoner till JämO och nästan 3,5 miljoner till\r\nkvinnoorganisationerna.</pre><pre>Är det mycket eller litet? Ja, det beror på vad man\r\njämför med. I varje fall om vi jämför med de\r\nmiljoner som nu faktiskt läggs på konkreta åtgärder\r\nför att få i gång nya friska kvinnojobb via NUTEK,\r\nockså 20 miljoner, eller med de totalt hundratals\r\nmiljoner som går till idrotten förefaller summan 3,4\r\nmiljoner till kvinnoorganisationerna modest.</pre><pre>Några riktigt bra mätinstrument för att mäta hur\r\nmycket resp. åtgärd i praktiken påverkar\r\njämställdheten finns inte. De skulle behövas, inte\r\nminst för att man skall kunna styra den framtida\r\ninriktningen på rätt sätt.</pre><pre>Moderater anser inte att organsiationsbidrag bör\r\nvara det högst prioriterade. Snarare är det så att\r\nmänniskors möjligheter att betala hyra, mat och\r\nkläder för oss är viktigare än organsationsbidrag.\r\nSamtidigt förnekar vi inte det värde som en god,\r\neffektiv organsation har.</pre><pre>Principiellt menar vi att i tider när människor får\r\ndra åt svångremmen kan inte Organsationssverige\r\ngå ograverat ur krisen. Det vore orimligt att låta\r\nkvinnoorganisationerna dra ned medan idrotten,\r\nsom i många avseenden är mansdominerad,\r\nbehåller sina bidrag -- i all synnerhet som man kan\r\nkonstatera att där finns ett ekonomiskt överhäng\r\natt spara på.</pre><pre>Arbetsmarknadsutskottet vände sig till\r\nkulturutskottet för att via idrotten finansiera\r\nåtertagningen av den besparing på\r\nkvinnoorgansationerna som var föreslagen.\r\nSärintressena, de som Lindbeckkommissionen\r\nvarnar så för om man vill upprätthålla en sund\r\nekonomi, finns väl representerade här i huset, så\r\nfinansiering via kulturutskottet blev ingen\r\nframkomlig väg.</pre><pre>Vid behandlingen av ärendet i utskottet fanns det\r\nett intresse för att åstadkomma en bra egen\r\nfinansiering inom arbetsmarknadsutskottet. Jag\r\nutgår från att så kommer att bli fallet. Det är ju ofta\r\nså att när man verkat ihop som en familj en tid så\r\nuppstår också ett gemensamt ansvar för att\r\nplånboken skall räcka till utgifterna. Så\r\nanmärkningsvärt bra som det ändå svåra\r\nsamarbetet i regeringsställning mellan fyra partier\r\nfungerat hittills vore det märkligt om inte också\r\nfortsättningen skulle fungera, särskilt i denna\r\nförhållandevis lilla fråga. Vi moderater finansierar\r\ngivetvis det bevarade anslaget inom utskottets egna\r\nväggar.</pre><pre>Men även om det handlar om relativt små belopp är\r\ndetta en viktig principiell fråga för de kvinnor som\r\ni generationer känt sig lägre värderade. Många\r\nskulle tolka en neddragning av detta anslag som\r\nytterligare en nedvärdering, om inte motsvarande\r\nneddragning kan ske på något mansdominerat\r\nområde.</pre><pre>I den brytningstid som vi nu befinner oss i när det\r\ngäller mäns och kvinnors lika värde är rösträtten\r\nkanske det mest värdefulla kvinnor har. Rätt\r\nanvänd kan den sannolikt betyda mer än\r\norgansationsanslag. Det är därför av största vikt att\r\nkvinnor inom partierna vid val och provval inser\r\nvärdet av det trumfkort det innebär att inneha\r\nmajoriteten av valsedlarna och att tillhöra det kön\r\nsom har det högsta valdeltagandet.</pre><pre>Även om den största politiska kraften ligger i rollen\r\nsom konsument av politik med betalningsmedel i\r\nform av röstsedel behövs ändå extra\r\nutbildningssatsningar på kvinnor för att skapa både\r\ndjup och bredd när det gäller den kompetens som\r\nytterst måste utgöra grunden för alla avancemang\r\nbåde i politiken och på arbetsmarknaden. Där\r\nfyller fortfarande kvinnoorgansationerna en viktig\r\nuppgift.</pre><pre>Det är därför, fru talman, som vi inte kan acceptera\r\nNy demokratis linje i detta ärende. Det är tyvärr\r\nden linje som riskerar att bidra till att kvinnorna\r\nförlorar mest. Det är inte att undra på att\r\nnydemokraterna synes ha problem med att behålla\r\noch dra till sig kvinnliga medlemmar. Partiets\r\nkvinnosyn har ju nyligen luftats offentligt mellan\r\nolika kvinnliga företrädare.</pre><pre>Problemet med kvinnodebatten över huvud taget\r\när att alltför många fortfarande ser kvinnor som ett\r\nkollektiv. Det är inte bara i Nydemokraternas\r\ninterna kvinnodebatt som två oliktänkande\r\nkollektiv står emot varandra. Så är det i många av\r\nde debatter om kvinnor som nu pågår. Men kvinnor\r\nutgör inte ett kollektiv mer än män. Personligen\r\ntror jag snarare att kvinnor har mer divergerande\r\nåsikter än män -- just för att de har tvingats att ta\r\nställning i de svåra personliga frågorna om hur man\r\nförenar utbildning, förvärvsarbete, tid och närhet\r\nför barn och allmänt familjeansvar. Det är frågor\r\nsom många män glider undan ända tills det är för\r\nsent.</pre><pre>Det moderna samhällets uppgift är inte att tvinga\r\nnågon till mera dubbelarbete, utan att ge var och\r\nen, man och kvinna, rätt och möjlighet att finna sin\r\negen väg och att kunna få gå den. Vi är inte där än,\r\nmen vi är på god väg. När vi är framme vid det\r\nmålet behövs inte längre de anslag som vi i dag\r\ndiskuterar.</pre><pre>I stället för att upprepa liknande synpunkter som\r\nIsa Halvarsson framförde, vill jag instämma i\r\nhennes synpunkter vad avser kvinnolönerna.</pre><pre>Fru talman! Problemet är att även om människor\r\ngärna tar till sig nya tankar och idéer är det svårt att\r\nfå dem att lämna de gamla, vilket Isa Halvarsson\r\nvisade med sitt citat. Det försenar onekligen\r\nönskvärda förändringsprocesser.</pre><pre>Fru talman! Därmed ber jag att få yrka bifall till\r\nmajoritetens hemställan i betänkande AU9.</pre><pre>Anf. 162  HANS ANDERSSON (v):</pre><pre>Fru talman! Jag förstår att fru talman för ett tag\r\nsedan gjorde en anmärkning om vilken typ av\r\närende vi faktiskt behandlar. Det bryter normalt ut\r\nen diskussion av sämsta manliga typ. Jag tycker att\r\nkvinnorna här tenderar att lära sig mycket av de\r\nmanliga politrukerna. De försöker ta billiga poäng\r\nsom om den här kvinnofrågan är så till den milda\r\ngrad partipolitisk som ni låtsas. Jag tycker att det är\r\nett stort hyckleri.</pre><pre>Flera av debattörerna talade om löneskillnader.\r\nLöneskillnaderna ökade särskilt markant under\r\nsenare hälften av 1980-talet, Berit Andnor. Då var\r\nden socialdemokratiska casinoekonomin i gång.\r\nMen med hjälp av det borgerliga förslaget att sätta\r\nlöner med decentraliserade marknader och låta den\r\nstarke vinna, förlorar de lågavlönade och\r\nkvinnorna. Jag tycker att det är litet dystert med\r\nden där inskränkta debatten. Jag tror att de flesta\r\nkvinnor som i dag med all rätt kräver halva makten\r\noch hela lönen skulle hålla med mig.</pre><pre>Jag har några synpunkter även när det gäller mom.\r\n1, anslaget till JämO. Jag har ingen annan mening\r\nän utskottet. Men i samband med motiveringarna\r\nför anslaget diskuteras JämO:s aktiviteter litet\r\ngrand. Jag är själv mycket besviken på JämO som\r\nopinionsbildare, med det relativt stora anslag som\r\nJämO trots allt har. JämO hörs ganska litet, och\r\nJämO påverkar opinionen ganska litet. Det kanske\r\ninte är så konstigt. Precis som Isa Halvarsson vill\r\njag stryka under det faktum -- som står i\r\nbudgetförslaget -- att sedan 1987 har JämO inte fört\r\nen enda fråga till Arbetsdomstolen. Jag tror att det\r\när just det som JämO skall göra. 19 fall har lett till\r\nförlikning i all tysthet, och resten har fallit. Jag tror\r\natt det är en alltför defensiv linje. Det visar inte\r\nminst Löneskillnadsutredningen som lade fram sin\r\nutredning och helt klart ansåg att det finns en\r\nrestpost när det gäller löneskillnader på 8--10 %\r\nsom inte kan förklaras med något annat än\r\nkönsskillnader.</pre><pre>Isa Halvarsson ville göra skillnad på\r\npartitillhörigheten bland ministrarna. Jag tycker\r\ninte att det är bra att Birgit Friggebo, Folkpartiet,\r\nprecis som JämO noterar att man skall fortsätta att\r\ndriva samma linje som man har gjort och att man,\r\nsom det sägs, av resursskäl inte tänker föra\r\nprocesser i domstol. Man säger vidare att\r\narbetsgivarna visar en seriös och välvillig inställning\r\ntill jämställdhetsfrågorna. Så säger minister\r\nFriggebo i ett läge där en mängd arbetsgivare\r\nuppenbarligen bryter mot lagen. De skulle straffas\r\noch inte få höra att de är seriösa och välvilliga.</pre><pre>Fru talman! Om JämO är alltför passiv kan man\r\ndäremot säga att kvinnoorganisationerna med\r\nrikstäckning har visat en stor aktivitet. Den syntes\r\ninte minst för några dagar sedan, den 8 mars. Den\r\nhar synts i många aktiviteter som har fokuserat\r\nkvinnoorättvisorna, t.ex. lönediskrimineringen och\r\nanvändningen av arbetstid kvinnor och män\r\nemellan. Det är just dessa kvinnoorganisationer\r\nsom det föreslogs att man skulle sänka anslaget till.\r\nMan skall visserligen spara pengar, och jag tycker\r\nvisserligen också att man skall se över stöd till\r\nideella organisationer, så att de inte mal på\r\ntomgång med något slags gratsipengar från staten.\r\nDet skadar dessutom både idealiteten och\r\nfolkrörelseandan. Men det är inte bra att just nu\r\nsänka anslaget till kvinnoorganisationerna, som är\r\nde organisationer som verkligen lyfter upp dessa\r\nfrågor och kanske -- men jag är inte säker -- kan\r\ngöra 1990-talet till det årtionde då man tar några\r\nsteg framåt i stället för bakåt när det gäller\r\nkvinnorättvisa.</pre><pre>Det fanns bra förslag i motion 814, där man tänkte\r\ntulla litet grand på det realt ökande idrottsanslaget.\r\nDet var man dock inte med på från kulturutskottet.\r\nJag tror att allmänheten, inte minst kvinnor, här i\r\nlandet skulle ha förundrats om de hade sett den\r\nvånda som fanns i arbetsmarknadsutskottet när\r\nman försökte lägga fram ett förslag i enighet och\r\nbibehålla den nivå i krontal som gick ut i stöd till\r\nkvinnoorganisationerna på riksplanet sedan det här\r\nbudgetåret -- 432 000 kr. Det är vi som hanterar\r\nmiljarderna när det gäller arbetslösheten och\r\narbetsmarknadsåtgärder. Det var faktiskt mycket\r\nspänt i utskottet under den diskussionen, och det\r\nvar stor vånda. Ny demokrati visade som vanligt sin\r\nlinje att inte stödja kvinnornas kamp för rättvisa\r\noch jämställdhet. Övriga borgerliga ledamöter\r\nvåndades. Jag har inte riktigt kunnat tolka LO-\r\nordförandens nyintroducerade uttryck men jag tror\r\nfaktiskt att vi ägnade oss åt att dansa hambo i\r\ngarderoben.</pre><pre>Jag vill uppmärksamma att de två ministrar som i\r\nbåda dessa moment har varit regeringens\r\nrepresentant är kvinnor som tillhört kds och\r\nFolkpartiet. Det här visar att det inte räcker med\r\natt ha kvinnor som utövar och verkställer beslut om\r\nman skall uppnå halva makten och hela lönen. Det\r\ngäller att driva en politik som är medveten om\r\nkvinnoförtryck, segregation och diskriminering.\r\nDet går med både kvinnor och män. Det viktiga är\r\natt det finns politisk vilja och att man är\r\nkonsekvent.</pre><pre>Med tanke på den diskussion som fördes här\r\ntidigare noterar jag att det inte var många månader\r\nsedan som kvinnorna från de övriga partierna\r\navslog motioner från Vänsterpartiet som t.ex.\r\nhandlade om kollektiv lönediskriminering och\r\ninförande av arbetsvärdering som täcker\r\narbetsmarknaden för att komma till rätta med\r\norättvisorna. Som vanligt fick jag stå ensam bakom\r\nmin meningsyttring. Det är besluten som räknas,\r\noch det räknas om man är konsekvent. Det handlar\r\ninte om att anklaga varandra litet hycklande för att\r\nman inte har fört en politik som har varit tillräckligt\r\nförmånlig gentemot kvinnorna. Vi skall inte\r\nhyckla. Det här är ett stort problem. Alla parter bär\r\nsitt ansvar. Låt oss inför framtiden se till att vi aktivt\r\ndriver de här frågorna så att kvinnorna slutligen kan\r\nerövra halva makten och hela lönen.</pre><pre>Anf. 163  CHARLOTTE CEDERSCHIÖLD\r\n(m):</pre><pre>Fru talman! Jag skulle vilja göra ett litet påpekande\r\ntill Hans Andersson, nämligen att han glömde att\r\nlägga till tillväxtens betydelse för utjämningen\r\nmellan män och kvinnor. Får vi ingen tillväxt i det\r\nhär landet, kommer vi att få svårt att klara\r\nutjämningen mellan olika grupper, vilka grupper\r\ndet än må vara.</pre><pre>Jag vill samtidigt göra en snabb historisk\r\ntillbakablick och visa vad som faktiskt har hänt med\r\ntillväxten under den period då de socialistiska\r\npartierna i olika schatteringar hade hand om den\r\npolitiska makten. Faktum är att BNP per capita\r\nrasade under den perioden. Sverige föll från plats 3\r\ntill plats 14 bland OECD-länderna.</pre><pre>Anf. 164  HANS ANDERSSON (v):</pre><pre>Fru talman! Det här var återigen ett försök att\r\ndiskutera någonting annat. Tillväxten är viktig,\r\nmen för vad? Tillväxten är viktig för välfärden och\r\nför att människor skall ha arbete. Men jag tog nu\r\nspecifikt upp ett jämställdhetsproblem, och det\r\njämställdhetsproblemet handlar om\r\nlönediskriminering. Det handlar alltså om ett brott\r\nmot jämställdhetslagen.</pre><pre>Det skall inte vara så, Charlotte Cederschiöld, att\r\nman skall vänta på tillväxt för att genomföra\r\nlönerättvisa för kvinnorna. Det skall inte vara så att\r\nsvaret är ''Var god och dröj, vi inväntar tillväxten''\r\nnär kraven om lika lön för lika arbete kommer från\r\nkvinnorna.</pre><pre>Anf. 165  TALMANNEN:</pre><pre>Jag vill erinra Charlotte Cederschiöld om att\r\ndebatten fortfarande gäller anslag till jämställdhet.</pre><pre>Anf. 166  CHARLOTTE CEDERSCHIÖLD\r\n(m):</pre><pre>Fru talman! Jag ville bara uppmärksamma herr\r\nAndersson på att jag kompletterade hans tidigare\r\ninlägg med att tala om tillväxt. Jag tog inte upp\r\ntillväxten som en särskild fråga. Det är inte fråga\r\nom enbart tillväxt, utan jag instämmer i de\r\nsynpunkter som tidigare har framförts om hur\r\nviktigt det är att följa upp\r\nlönediskrimineringsärendena. Jag ville emellertid\r\nändå påpeka att det är väldig vanligt bland\r\nvänsterpartier att man glömmer att komma ihåg\r\ntillväxtens betydelse. Det var alltså en\r\nkomplettering.</pre><pre>Överläggningen var härmed avslutad.</pre><pre>(Beslut skulle fattas den 17 mars.)</pre><pre>16 §  Investeringsbidrag till Banverket och\r\nVägverket</pre><pre>Föredrogs</pre><pre>arbetsmarknadsutskottets betänkande</pre><pre>1992/93:AU15 Investeringsbidrag till Banverket\r\noch Vägverket.</pre><pre>Anf. 167  MARIANNE JÖNSSON (c):</pre><pre>Fru talman! Som dagens sista ärende behandlar vi\r\nnu Investeringsbidrag till Banverket och Vägverket\r\nur anslaget B2, betitlat Arbetsmarknadspolitiska\r\nåtgärder för tidigareläggning av\r\naffärsverksinvesteringar. Det är ett enigt utskott\r\nsom föreslår att även Banverket och Vägverket\r\nskall få del av detta anslag.</pre><pre>Vi beslutade här i riksdagen i december att AMS\r\nskulle få disponera 1 miljard kronor för att därmed\r\ngöra det möjligt att tidigarelägga investeringar\r\ninom affärsverken. Med hjälp av det här bidraget\r\nhar ett antal mycket angelägna investeringar\r\nkunnat tidigareläggas.</pre><pre>Det har betytt mycket för sysselsättningen på olika\r\norter i vårt land. Jag kan nämna t.ex. att SJ:s\r\nbeställning av X2000-tåget gjorde att sysselsättning\r\ninom ABB i Kalmar kunde säkras och 400 personer\r\ndär kunde få behålla sina jobb. Även andra verk\r\ninom kommunikationsområdet, såsom Televerket,\r\nSjöfartsverket och Postverket, har kunnat\r\ntidigarelägga investeringar. Hittills har mindre än\r\n400 miljoner kronor tagits i anspråk ur det här\r\nanslaget.</pre><pre>I det betänkande vi nu behandlar föreslås i ett\r\nutskottsinitiativ att Banverket och Vägverket, trots\r\natt de inte är affärsverk, skall få bidrag ur det här\r\nanslaget för att kunna tidigarelägga sina\r\ninvesteringar. Det finns mycket stora likheter\r\nmellan de här båda verken, som inte är affärsverk,\r\noch de statliga affärsverken. Förutsättningarna är\r\nmycket likartade. Det finns även inom Banverket\r\noch Vägverket en mängd uppgifter och projekt som\r\nskulle kunna vara lämpliga att tidigarelägga för att\r\ntrygga och främja sysselsättningen. Detta har också\r\ntrafikutskottet framhållit i en skrivelse till\r\narbetsmarknadsutskottet.</pre><pre>Arbetsmarknadsutskottet instämmer i de\r\nsynpunkterna och föreslår därför i ett\r\nutskottsinitiativ att också Vägverket och Banverket\r\nskall få del av det här anslaget.</pre><pre>Fru talman! Med det anförda vill jag yrka bifall till\r\nhemställan i betänkandet AU15.</pre><pre>Anf. 168  GEORG ANDERSSON (s):</pre><pre>Fru talman! Det börjar bli litet ödsligt i kammaren,\r\nmen jag vill ändå göra en kort markering i\r\nanslutning till behandlingen av det här eniga\r\nutskottsbetänkandet.</pre><pre>Jag vill erinra om att Socialdemokraterna under\r\nförra året vid flera tillfällen tog initiativ för att få till\r\nstånd en tidigareläggning av investeringar av bl.a.\r\nvägar och järnvägar. Vi gjorde det för att bemästra,\r\nbekämpa och dämpa den stigande arbetslösheten.\r\nMen våra förslag avvisades tyvärr av den borgerliga\r\nmajoriteten.</pre><pre>Det var först genom krisuppgörelsen, som\r\nbehandlades här i kammaren i slutet av förra året,\r\nsom vi socialdemokrater äntligen fick gehör för\r\nvissa åtgärder för att öka sysselsättningen. Det\r\ngällde bl.a. anvisande av 1 500 miljoner kronor till\r\nlänsvägar i skogslänen.</pre><pre>Vi fick då också ett genombrott för våra idéer om\r\nen tidigareläggning av investeringar genom att låta\r\naffärsverken och Byggnadsstyrelsen finansiera\r\nvissa projekt genom upplåning. Riksdagen\r\nanvisade 1 miljard kronor till AMS för att verken\r\noch Byggnadsstyrelsen skulle få kompensation för\r\nvissa merkostnader, framför allt räntekostnader,\r\nsom tidigareläggningen medförde.</pre><pre>Tyvärr omfattades, precis som Marianne Jönsson\r\nsade, inte Banverket och Vägverket av den här\r\nmöjligheten till tidigareläggning av investeringar.\r\nDe borgerliga motsatte sig i förhandlingarna detta.</pre><pre>Nu, efter initiativ från socialdemokraterna i\r\ntrafikutskottet, har såväl trafikutskottet som\r\narbetsmarknadsutskottet enigt ställt sig bakom\r\nförslaget om att också Banverket och Vägverket\r\nskall få möjlighet till kompensation för\r\nmerkostnader vid upplåning.</pre><pre>Det som främst har föranlett det här initiativet är,\r\nsom bekant för oss som har behandlat ärendet,\r\nBanverkets behov av att upphandla räls. Nu kan\r\ndetta förhoppningsvis ske, så att sysselsättningen\r\nfrämjas vid tillverkningsområden i landet.\r\nMöjligheterna till tidigareläggning begränsas\r\nnaturligtvis inte till det, utan gäller hela\r\nverksamhetsområdet för Banverket och\r\nVägverket. Det är nu viktigt att alla berörda gör sitt\r\nyttersta för att utnyttja den möjlighet som öppnas\r\nefter riksdagens beslut.</pre><pre>Jag vill i sammanhanget uttrycka förhoppningen att\r\narbetsmarknadsutskottet också kommer att\r\ntillstyrka Socialdemokraternas förslag att för det\r\nverksamhetsår som börjar den 1 juli i år ge fortsatt\r\nmöjlighet till kraftigt ökade investeringar.\r\nBanverket har presenterat investeringsobjekt om\r\nca 6 miljarder kronor och Vägverket om hela 20\r\nmiljarder som kan startas under innevarande år.\r\nDet finns således rika möjligheter att genom en\r\nkraftig ökning av investeringstakten nu motverka\r\nden galopperande arbetslösheten.</pre><pre>Tyvärr har arbetsmarknadsutskottets borgerliga\r\nmajoritet hittills fungerat som bromskloss. De\r\nborgerliga ledamöterna i andra utskott, t.ex.\r\ntrafikutskottet och utbildningsutskottet, har visat\r\nsig betydligt mer alerta när det har gällt att göra\r\ninsatser mot arbetslösheten. Det är närmast\r\npinsamt att se hur likgiltiga regeringspartiernas\r\nföreträdare i arbetsmarknadsutskottet har varit\r\ninför den allvarliga arbetslöshetskris som vi nu\r\nupplever.</pre><pre>I morgon har de chansen att rehabilitera sig. Då\r\nskall nämligen arbetsmarknadsutskottets viktiga\r\nbetänkande om arbetsmarknadspolitiken\r\nslutjusteras, och jag hälsar de borgerliga\r\nledamöterna välkomna att då tillstyrka vårt förslag\r\nom fortsatt räntestöd för tidigareläggning av viktiga\r\ninvesteringar inom Banverket, Vägverket och\r\nkanske också inom affärsverken.</pre><pre>Med detta yrkar också jag bifall till utskottets\r\nhemställan.</pre><pre>Anf. 169  HANS ANDERSSON (v):</pre><pre>Fru talman! Jag är sist anmälde talare och skall\r\ndärför fatta mig kort.</pre><pre>Jag yrkar bifall till arbetsmarknadsutskottets\r\nhemställan i föreliggande betänkande om\r\ninvesteringsbidrag. Jag tycker att betänkandet är\r\nväldigt bra. Det ligger i linje med den politik som\r\nVänsterpartiet under lång tid har förordat både på\r\ndet här området och på en del angränsande\r\nområden.</pre><pre>Jag vill understryka det som Georg Andersson\r\nsade, nämligen att initiativet tyvärr inte kom från\r\noss. Man kan säga att det inte spelar så stor roll.\r\nNej, men det speglar faktiskt litet grand en brist på\r\nkreativitet och konstruktivitet i\r\narbetsmarknadsutskottet, trots att ansvaret för att\r\narbetsmarknadspolitiken ses litet mera samordnat\r\nligger på vårt utskott.</pre><pre>Det här kom dock sent, och jag är oroad över att\r\nmindre än 400 miljoner kronor har utnyttjats för\r\ndet avsedda ändamålet -- även om en mycket stor\r\ndel utnyttjats för ABB:s X2000-tåg. Det har gett\r\njobb inte bara i Kalmar utan också i Örnsköldsvik,\r\nVästerås och Helsingborg samt på många orter där\r\nsmå företag är underleverantörer.</pre><pre>Att ge möjligheter till ordinarie jobb tror jag är\r\nallra bäst och kostnadseffektivast på såväl kort som\r\nlång sikt. All kapacitet och all kompetens finns ju\r\nredan. Personalen är utbildad, och personalen vet\r\nvad som skall göras. Det finns alltså ett företag, och\r\ndet finns maskiner. Alla vet vad som skall ske. Man\r\nsätter i gång arbetet, och det blir omedelbart bra\r\noch nyttiga produkter. Möjligheterna att\r\ntidigarelägga en produktion av varor som samhället\r\nbehöver -- i det här fallet gäller det\r\ninfrastrukturen -- är således väldigt bra för\r\nmänniskorna, som därmed inte blir arbetslösa utan\r\nfår vara kvar i ordinarie produktion. Det är också\r\nett sätt att upprätthålla företagen, dvs. att inte låta\r\nkapitalförstöringen i industridelen gå längre.</pre><pre>Den här politiken är ett sätt att ersätta den\r\nspontana efterfrågan. Eftersom en mycket stor del\r\nav vår nuvarande kris är en efterfrågekris på\r\nhemmamarknaden kan den till en del ersättas av en\r\nplanerad upphandling, en planerad efterfrågan och\r\nen planerad konsumtion i offentlig regi.</pre><pre>Jag tror att de förseningar och den brist på initiativ\r\nsom kan konstateras faktiskt i ganska stor\r\nutsträckning har en ideologisk bakgrund.\r\nBorgerligheten har ju ett mycket litet intresse för\r\natt ersätta den spontana marknaden med planerade\r\ninitiativ för offentlig konsumtion och för\r\ninvesteringar.</pre><pre>I samband med detta initiativ från trafikutskottets\r\nsida vill jag också, fru talman, nämna att vi ser så\r\npositivt på det här att vi har gjort precis samma sak\r\nför nästa budgetår. Vi föreslår således att 1 000\r\nmiljoner anslås för fortsatta upphandlingar och\r\ntidigareläggningar när det gäller produkter som vår\r\nsvenska industri är mycket bra på att framställa och\r\nsom håller mycket hög kvalitet. Jag tror att det här\r\när en av de allra bästa åtgärder vi kan vidta för\r\nSverige -- för tillväxten, fru Cederschiöld, och för\r\nmänniskorna som härigenom får ett meningsfullt\r\narbete.</pre><pre>Jag tillstyrker således varmt\r\narbetsmarknadsutskottets hemställan i betänkande\r\n1992/93:AU15.</pre><pre>Överläggningen var härmed avslutad.</pre><pre>(Beslut skulle fattas den 17 mars.)</pre><pre>17 §  Anmälan om interpellation</pre><pre>Anmäldes att följande interpellation framställts</pre><pre>den 9 mars</pre><pre>1992/93:97 av Berith Eriksson (v) till statsrådet Bo\r\nKönberg om KABI och blodprodukten Preconativ:</pre><pre>Efter Aftonbladets larmrapport över KABI:s\r\nhantering av blodprodukten Preconativ och de\r\nnärmast kriminella förfaringssätt som företaget\r\nanvänt sig av kommer nu, enligt sjukvårdsminister\r\nBo Könberg, läkemedelsbolagets hantering av\r\nblodreningen att utredas.</pre><pre>Det som framkommit i medierna är att det är\r\nKABI:s agerande som skall bli föremål för\r\ngranskning och ingenting har sagts om\r\nSocialstyrelsens roll i detta sammanhang.</pre><pre>Vänsterpartiet har i flera motioner framhållit att\r\nSocialstyrelsens inriktning mot en skärpt\r\nkontrollfunktion måste bli mer precis. Den\r\ninriktning som styrelsen i dag har är mer att vara en\r\ndiskussionspartner med dem de är satta att\r\növervaka. Detta är otillfredsställande och leder till\r\nmisstag som i KABI-fallet.</pre><pre>Liknelsen om Socialstyrelsen som en ''tandlös\r\ntiger'' tycker jag nu mer än någonsin är på sin plats.\r\nDen aviserade granskningen av KABI:s agerande\r\nbör utvidgas till att omfatta Socialstyrelsens\r\nhandläggning.</pre><pre>Utredarna bör även se över Socialstyrelsens\r\narbetsuppgifter. Dessa renodlas så att\r\nSocialstyrelsen blir en nationell och regional\r\nkontrollerande myndighet. Funktioner som nu kan\r\nhandhas av andra organ som Folkhälsoinstitutet,\r\nBarnmiljörådet, Statens ungdomsråd,\r\nLäkemedelsverket, Konsumentverket,\r\nuniversiteten m.fl. bör överlåtas på dessa.</pre><pre>De personer som har blivit HIV-smittade av\r\nKABI:s och Socialstyrelsens misskötsamhet har\r\nutsatts för mycket personligt lidande. Därtill har de\r\nenligt gällande regler fått skriva under att de inte\r\nskall vidta några rättsliga åtgärder för att få mer\r\nersättning för detta lidande. Jag anser att i dessa fall\r\nskall staten ge ytterligare en kraftig ersättning till\r\nde drabbade och träda i deras ställe för att föra\r\ntalan mot läkemedelsbolaget.</pre><pre>Jag vill med anledning av detta fråga\r\nsocialministern:</pre><pre>1.  Kommer regeringen att göra en utredning av\r\nSocialstyrelsens hantering av KABI-affären?</pre><pre>2.  Kommer regeringen att göra en översyn av\r\nSocialstyrelsens funktion så att den blir en effektiv\r\nkontrollerande myndighet?</pre><pre>3.  Kommer regeringen att se till att de personer\r\nsom drabbats av HIV-smitta genom KABI:s\r\nPreconativ får en ersättning i paritet med skadan\r\nden förorsakat?</pre><pre>4.  Kommer regeringen efter detta att gå in och\r\nföra talan mot KABI?</pre><pre>18 §  Kammaren åtskildes kl. 20.44.</pre><pre>Förhandlingarna leddes</pre><pre>av talmannen från sammanträdets början t.o.m. 2 §\r\nanf. 17 (delvis),</pre><pre>av förste vice talmannen därefter t.o.m. anf. 48\r\n(delvis),</pre><pre>av tredje vice talmannen därefter t.o.m. 3 § anf. 86\r\n(delvis),</pre><pre>av andre vice talmannen därefter t.o.m. 4 § anf. 121\r\n(delvis),</pre><pre>av förste vice talmannen därefter t.o.m.\r\najourneringen kl. 17.50,</pre><pre>av talmannen därefter till sammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}