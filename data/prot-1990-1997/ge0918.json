{"dokumentstatus":{"dokument":{"hangar_id":"2438907","dok_id":"GE0918","rm":"1990/91","beteckning":"18","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"18","slutnummer":"0","datum":"1990-11-06 00:00:00","systemdatum":"2010-02-17 00:00:00","publicerad":"1990-11-06 00:00:00","titel":"Riksdagens snabbprotokoll 1990/91:18 Tisdagen den 6 november","subtitel":null,"status":null,"htmlformat":null,"relaterat_id":null,"source":"webbnav","sourceid":"{1E56E7FD-79E2-4F7F-BEB1-CD58CA5BA6DA}","dokument_url_text":"http://data.riksdagen.se/dokument/GE0918/text","dokument_url_html":"http://data.riksdagen.se/dokument/GE0918","dokumentstatus_url_xml":"http://data.riksdagen.se/dokumentstatus/GE0918","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:18</div>\r\n<div class=\"sidhuvud_datum\">Tisdagen den 6 november</div>\r\n<div class=\"sidhuvud_klockslag\">Kl. 13.00</div>\r\n<hr class=\"sidhuvud_linje\">\r\n<pre>1 § Ledighet</pre><pre>Talmannen meddelade att ansökan om ledighet på\r\ngrund av sjukdom inkommit från Hugo Bergdahl\r\n(fp) för tiden den 6 november--den 14 december.</pre><pre>Kammaren biföll denna framställning.</pre><pre>Talmannen anmälde att Mariana Wallin (fp) skulle\r\ntjänstgöra som ersättare för Hugo Bergdahl.</pre><pre>2 § Debatt vid hänvisning till utskott av\r\nskrivelse 1990/91:50</pre><pre>Föredrogs skrivelse 1990/91:50 Åtgärder för att\r\nstabilisera ekonomin och begränsa tillväxten av de\r\noffentliga utgifterna.</pre><pre>Anf. 1 LARS TOBISSON (m):</pre><pre>Herr talman! Ärligt talat är jag litet osäker på\r\nsyftet med dagens debatt. Den har kommit till på\r\nsocialdemokraternas begäran med anledning av att\r\nregeringen avlämnat en skrivelse om den\r\nekonomiska politiken som nu skall remitteras till\r\nutskott. Sedan oppositionspartierna skrivit sina\r\nmotioner, blir det på vanligt sätt tillfälle att\r\ndebattera skrivelsens innehåll i sak.</pre><pre>Men regeringspartiet har tydligen behov av att\r\nytterligare förklara sig. Och det kan man förstå. För\r\nbara några veckor sedan redovisade regeringen sin\r\nekonomiska politik på medellång sikt i en\r\nproposition, för vilken motionstiden gick ut så sent\r\nsom i går. Det snabba underkännande av den egna\r\nprodukten som skrivelsen innebär, vittnar\r\nverkligen om bristande förutseende, för att inte\r\nsäga total förvirring. Min första fråga till\r\nstatsministern blir: Varför drog ni inte tillbaka den\r\nekonomiska propositionen för att arbeta om den,\r\nnär det efter bara någon vecka visade sig att den var\r\notillräcklig?</pre><pre>Kännetecknande för den socialdemokratiska\r\nregeringens oförmåga att hantera den ekonomiska\r\nverkligheten är svårigheten att gå från ord till\r\nhandling. Vi moderater brukade om förre\r\nfinansministern säga att han var bättre på träning\r\nän på match. Men det omdömet har nu visat sig\r\ngälla även hans efterträdare och hela\r\nstatsrådskretsen. Den givna förklaringen är att den\r\nnödvändiga utvecklingen mot marknadsekonomi,\r\nlägre skattetryck, minskade offentliga utgifter samt\r\navreglering och privatisering möter ett kraftigt\r\nideologiskt motstånd i regeringspartiets egna led.</pre><pre>Bristen på handlingskraft går att belägga långt\r\ntillbaka. Jag skall nöja mig med att påminna om vad\r\nsom hänt sedan november förra året, då regeringen\r\npresenterade sin bedömning av det ekonomiska\r\nläget. Detta målades på ett realistiskt sätt i mörka\r\nfärger, men åtgärder uteblev.</pre><pre>Budgetpropositionen några månader senare\r\ninnehöll inte mycket mer än en inbjudan till Haga-\r\növerläggningar. När dessa som väntat\r\nmisslyckades, blev det upptakten till ett säreget\r\nskådespel med krispaket och kabinettsfråga och\r\nregeringens avgång och återkomst. Så här i\r\nefterhand förefaller hela spektaklet mest ha varit\r\ntill för att ge finansministern tillfälle att avgå utan\r\natt det märktes att det skedde i protest mot den\r\nförda politiken.</pre><pre>Senare under våren kom ett nytt krispaket där de\r\nflesta inslagen innebar att socialdemokraterna, om\r\ninte slaktade, så dock skar i gamla heliga kor. Den\r\nviktigaste åtgärden var ändå en höjning av momsen\r\nsom, utöver vad redan skatteomläggningen\r\nmedförde, ytterligare drev på den politiskt\r\nbestämda prisstegringen och därmed motverkade\r\nsträvan att få bukt med inflation och\r\nlönekostnadsökningar.</pre><pre>Höstens riksdagsarbete inleddes med en\r\nregeringsförklaring, som var lika lång som den var\r\ntunn. Sedan kom då den på långtidsutredningen\r\nbaserade propositionen om den ekonomiska\r\npolitiken. Den var återigen ett dokument med vissa\r\nlovande resonemang, men det närmaste man kom\r\nkonkreta åtgärder var besked om kommande\r\nutredningar.</pre><pre>Det är inte så konstigt att denna brist på handling\r\nskapade oro på de finansiella marknaderna.\r\nRiksbanken fick strama åt penningpolitiken genom\r\natt höja räntenivån i två omgångar med\r\nsammanlagt 5 procentenheter. Regeringen, som\r\nalltmer gör skäl för beteckningen ''reageringen'',\r\nkallade brådstörtat till presskonferens och utlovade\r\nfinanspolitisk åtstramning. Beredskapen var\r\nemellertid dålig, och det bedömdes ta minst en\r\nvecka att utarbeta det besparingspaket som ställdes\r\ni utsikt.</pre><pre>Efter ett mödosamt grupparbete i stormötesform --\r\nnågon har kallat det sorgearbete -- presenterades\r\ndet med spänning emotsedda resultatet. Det föll väl\r\nin i det tidigare formade mönstret. Typiskt nog\r\nfanns det inte några färdiga regeringsförslag, utan\r\nendast hafsigt hopkomna pressmeddelanden om en\r\nkommande skrivelse till riksdagen, där regeringen\r\nskulle redovisa vad den tänkte göra i framtiden.</pre><pre>Nu -- drygt en vecka senare -- föreligger skrivelsen.\r\nI detta fall blir karaktäristiken att den är lika tunn\r\nsom den är kort. Inga konkreta åtgärder -- mest en\r\nredogörelse för vad regeringen planerar göra till\r\nvåren och då ofta på områden som ligger långt vid\r\nsidan av den ekonomiska politiken.</pre><pre>Herr talman! Det är svårt att frigöra sig från\r\nintrycket av ett krympande parti som administrerar\r\nen sönderfallande ekonomi. Regeringen verkar\r\ninte ha hunnit göra klart för sig vad problemet är.\r\nSverige lider av en allmän ekonomisk kris som\r\nfrämst kommer till uttryck i dålig konkurrenskraft\r\noch utflyttning av kapital och investeringar. Men\r\nfinansministern beter sig som om det mest rörde sig\r\nom en brist i statsfinanserna.</pre><pre>En realistisk prognos för utfallet innevarande\r\nbudgetår visar på överskott i statsbudgeten. Inom\r\nhela den offentliga sektorn blir överskottet i år över\r\n50 miljarder kronor. Även om en kommande\r\navmattning slår hårdare på budgetens utgiftssida än\r\ndess inkomstsida, kan därför knappast\r\nfinanspolitiken anses vara det dominerande\r\nsamhällsekonomiska problemet i nuläget.</pre><pre>Kan fixeringen vid budgetpolitiken bero på att med\r\nden tredje vägens politik har allt annat gått snett --\r\ntillväxten, inflationen, bytesbalansen och nu också\r\narbetslösheten? Återstår då den, mest med\r\nskattehöjningar, återställda budgetbalansen, som\r\ntydligen skall försvaras till varje pris.</pre><pre>Det finns inslag i krispaketet som inte är rena\r\nbesparingsförslag utan även siktar till strukturella\r\nförändringar. Men det är typiskt att när regeringen\r\nställer upp på den moderata linjen att sänka\r\nersättningsnivån i sjukförsäkringen, frånträder den\r\nsamtidigt sitt tidigare beslut att införa den lika\r\nangelägna arbetsgivarperioden.</pre><pre>Andra inslag i paketet är av renodlad\r\nbesparingskaraktär och trots alla utfästelser om\r\nmotsatsen, finns det t.o.m. skattehöjningsförslag.\r\nHelt stilenligt blir den första åtgärd som träder i\r\nkraft en skatteskärpning. Det är svårt att se hur\r\ninvesterare skall förmås att satsa på Sverige med\r\nhjälp av inställda repetitionsövningar och höjd\r\nfastighetsskatt. Kan statsministern förklara hur de\r\nföreslagna åtgärderna stärker Sveriges\r\nkonkurrenskraft, hur de bidrar till att vända\r\nförsämringen avbytesbalansen och den pågående\r\nutströmningen av placeringskapital?</pre><pre>Herr talman! Att få Sveriges ekonomi på rätt kurs\r\nigen är ingen lätt uppgift. Det blir ett långt och\r\nmödosamt arbete. Men desto viktigare är det då att\r\nbörja genast med åtgärder som signalerar ett klart\r\nnytänkande på viktiga områden.</pre><pre>Mest angeläget av allt är att ta itu med den främsta\r\norsaken till den klena tillväxten, den snabba pris-\r\noch kostnadsstegringen, det dåliga\r\nhushållssparandet och den svaga investeringsviljan,\r\nnämligen Sveriges extremt hårda skattetryck. I ett\r\nalltmer gränslöst Europa räcker det inte att sänka\r\nskatten på arbete, utan det måste också ske totalt\r\nsett. Det utrymme som utgiftsbesparingar skapar\r\nbör därför utnyttjas till ett första steg i en plan för\r\nsuccessiv sänkning av skattetrycket. De mest\r\nskadliga skatterna måste då angripas först, och det\r\när de som träffar produktion och sparande.</pre><pre>Vad de offentliga utgifterna beträffar, duger det\r\ninte att hyvla ungefär jämntjockt överallt. Vissa\r\nsektorer, t.ex. försvar samt polis- och rättsväsen,\r\nsom under senare år svältfötts medan\r\nbidragssystemen vuxit, måste tvärtom tillföras\r\nökade resurser. Det rör sig här om kärnan i statens\r\nverksamhet, som inte gärna kan läggas över i\r\nprivata händer.</pre><pre>På andra områden är det däremot nödvändigt att\r\nbesparingssträvan leder fram till strukturella\r\nförändringar enligt principen att det allmänna inte\r\nskall svara för det som lika bra eller bättre kan\r\nskötas i enskild regi. Det förutsätter avregleringar\r\noch ett brytande av de monopol som i sannt\r\nplanekonomisk anda gäller inom områden som\r\nbarnomsorg, utbildning och vård.</pre><pre>Den avgörande frågan för Sveriges framtid är: Hur\r\nskall vi åter få såväl svenskar som utlänningar att\r\nvilja satsa på och verka i vårt land? Av största vikt\r\nför Sveriges position som modern industrination är\r\ntillgången på elektrisk energi. Regeringen nöjer sig\r\nnu med att hänvisa till pågående överläggningar.\r\nVarför inte först som sist lämna det nödvändiga\r\nbeskedet att det inte blir någon förtida avveckling\r\nav kärnkraften?</pre><pre>Varför ges inte ett mera handfast besked om\r\nEuropapolitiken än att Sverige skall förtydliga sina\r\nambitioner i positiv riktning? Vad som behövs är en\r\nutfästelse att ansöka om medlemskap i EG enligt en\r\ntidtabell, som medger inträde vid tidigast möjliga\r\ntidpunkt.</pre><pre>I detta sammanhang inställer sig också frågan\r\nvarför regeringen inte ger eftertryck åt sin\r\nbeslutsamhet att undvika devalvering och bekämpa\r\ninflationen genom att lämna riksbanken klartecken\r\nför att anknyta kronan till den europeiska\r\nvalutaenheten ecun. Skall det förhållandet att\r\nSverige ännu inte följt Norge på denna väg tolkas\r\nsom att regeringen här som annorstädes tvekar att\r\ngå från ord till handling?</pre><pre>Utan konkreta åtgärder av detta slag lär det inte\r\ndröja länge innan det åter uppstår oro på de\r\nfinansiella marknaderna med ett nytt räntesprång\r\nuppåt som följd. Jag vill hävda att det då med all\r\nsannolikhet kommer ett nytt krispaket någon gång\r\ntill våren före nästa års val.</pre><pre>Anf. 2 BIRGIT FRIGGEBO (fp):</pre><pre>Herr talman! Vad vi nu bevittnar är inte i första\r\nhand en ekonomisk kris utan en politisk sådan. Den\r\nsocialdemokratiska regeringen åtnjuter inte längre\r\nnågot förtroende. Det är denna brist på förtroende\r\nsom är orsaken till den akuta ekonomiska krisen --\r\nen kris som svensken får betala dyrt.</pre><pre>Det bristande förtroendet för regeringen har sin\r\ngrund i den totala oförmågan att handskas med\r\nregeringsmakten, dvs. styra riket. Skulden för det\r\nuppkomna läget är helt och fullt\r\nsocialdemokraternas. Det går inte att skylla på\r\ntidigare borgerliga regeringar, en splittrad\r\nopposition, finansvalpar eller löntagare. Det vore\r\nbra om statsministern klart deklarerade i debatten\r\nhär i dag att det är regeringens oförmåga att ta itu\r\nmed de strukturella problemen i Sverige som är\r\norsaken.</pre><pre>Regeringen saknar politik. I en mängd frågor kan\r\nvi inte få besked om vad socialdemokraterna vilja.\r\nEtt bland många exempel är energipolitiken.</pre><pre>Socialdemokraterna är splittrade i traditionalister\r\noch förnyare. Det leder till handlingsförlamning i\r\nförnyelsen av offentlig sektor, till dubbla budskap\r\nsom i fondfrågorna och till hoppande från tuva till\r\ntuva som i EG-frågan.</pre><pre>Socialdemokraterna är offer för sin egen\r\npropaganda. I de senaste tre valrörelserna har\r\nsocialdemokraterna ägnat sig åt en ohöljd\r\nlöftespolitik. Än har det handlat om att riva upp\r\nden borgerliga regeringens beslut om besparingar\r\noch än har det handlat om ofinansierade reformer.</pre><pre>Borgerliga förslag om systemförändringar har\r\nkritiserats så hårt att man inte själv förmått att ta\r\nitu med de mest uppenbara missförhållanden. Det\r\ngäller t.ex. ökningen av sjuktalen, de galopperande\r\nutgifterna i arbetsskadeförsäkringen, ökningen av\r\nantalet förtidspensionärer och de allt orättvisare\r\nbostadssubventionerna.</pre><pre>Socialdemokraterna är uppbundna till särintresset\r\nLO. Det leder till oförmåga att träffa och hålla\r\növerenskommelser med andra partier i parlamentet\r\noch till orationella beslut. Exempel är avhoppet\r\nfrån sjuklönen och fastlåsningen vid\r\nfackföreningsavdraget.</pre><pre>Socialdemokraterna är särskilt känsliga just nu när\r\nden personliga kollektivanslutningen läggs om och\r\nfackklubbarna skall ta ställning till om de skall gå in\r\nsom medlemmar i det socialdemokratiska partiet.\r\nKöpslåendet om LO-inflytande över politiken och\r\nbelöningar i form av höjda fackavdrag är särskilt\r\nintensivt just nu.</pre><pre>Socialdemokraterna lider av ideologisk blockering,\r\nsom leder till en infernalisk fastlåsning i föråldrade\r\nstrukturer. Exempel är barnomsorgen och en\r\nvägran att på allvar ta itu med den tredjedel av\r\nekonomin som fortfarande lyder under de\r\nplanekonomiska lagarna. Kollektivistiska\r\nplanekonomiska lösningar går före individuella\r\nmarknadsinriktade sådana.</pre><pre>Denna desorientering i tillvaron leder till en låt-gå-\r\npolitik som skapar den ena krisen efter den andra.\r\nNär det går dåligt i ekonomin är det de som har det\r\nsämst som får betala mest. Människor i\r\nsjukhusköer, ''det glömda Sverige'', flyktingar,\r\nmänniskor i de fattigaste länderna och de som har\r\nde snävaste ramarna i sin privata ekonomi är de\r\nsom drabbas först. Resultatet blir en omvänd\r\nfördelningspolitik.</pre><pre>I Östeuropa talas det om att människor bestulits 40\r\når av sina liv. I Sverige har socialdemokraterna\r\nförsuttit alla tiders möjligheter under åtminstone\r\nde fem senaste åren.</pre><pre>Vi har haft den längsta och mest ihållande\r\nhögkonjunktur världen känner sedan konjunkturer\r\nbörjade mätas. Denna högkonjunktur hade lämpat\r\nsig väl för en omstrukturering av offentlig sektor\r\noch transfereringssystemen. Men den chansen har\r\nförsuttits.</pre><pre>Resultatet av svensk ekonomisk politik i\r\nhögkonjunkturen är pinsamt. Priserna galopperar\r\noch nästa år har vi ingen tillväxt i ekonomin. Våra\r\nföretags möjligheter att sälja på världsmarknaden\r\nhar förrötts. Lönerna har rusat i väg utan att\r\nlöntagarna får behålla något. Problemen i offentlig\r\nsektor förvärrar inflationen. Arbetslösheten\r\nnärmar sig. Räntorna är skyhöga och företagen\r\ntvingas att investera utomlands. Och som grädde på\r\nmoset ifrågasätts nu Sveriges kreditvärdighet.\r\nSamtidigt har omvärlden i de flesta avseenden gått\r\nmotsatt väg.</pre><pre>Sverige behöver en ny borgerlig regering som med\r\nkraft och entusiasm kan vända stagnation till\r\nförnyelse, framtidstro och utveckling.</pre><pre>I stället vill nu regeringen klamra sig fast vid\r\nmakten genom att börja manipulera med\r\nvalsystemet. Man tycks tro att en regering blir stark\r\nbara den får överrepresentation. En\r\ngrundförutsättning för en stark regering är att den\r\nvet vad den vill och att den handlar. Om\r\nsocialdemokraterna tror att de kan lösa sina interna\r\nproblem med förändringar i valsystemet, tror de\r\nfel.</pre><pre>Jag vill sedan något kommentera innehållet i\r\nskrivelsen. En del är bra, och annat är dåligt. Men\r\nframför allt är det tunt. På en rad områden räknas\r\ndet upp vilka utredningar som sitter. Det är fråga\r\nom utredningar som har aviserat förslag utan att\r\nnågot har hänt.</pre><pre>De av Allan Larsson uppskruvade förväntningarna\r\nföll platt till marken. Löftet om blodigt allvar och\r\nsystemförändringar utan skattehöjningar\r\nfullföljdes inte. Dessutom tycks greppet har varit\r\natt spara ett antal miljarder i statsbudgeten. Men\r\ndet är inte statsbudgeten som är i kris utan\r\nsamhällsekonomin. Det är bl.a. på grund av denna\r\nfelsyn som regeringen har hamnat så snett när det\r\ngäller sjuklönen.</pre><pre>Herr talman! Det blir litet svårt att behandla\r\nskrivelsen i riksdagen. Det finns ju redan en\r\nproposition, som innehåller önskemål om att\r\nriksdagen skall ställa sig bakom de riktlinjer som\r\nhar dragits upp för den ekonomiska politiken på\r\ns.k. medellång sikt. Nu får vi en skrivelse med\r\ndelvis annat innehåll, som vi erbjuds ta del av.\r\nDessutom vet vi ju av erfarenhet att det kanske inte\r\nalls kommer ut något av regeringens ambitioner\r\nsåsom de är formulerade i skrivelsen. Kanske\r\nskrivelsen bara skall läggas till handlingarna, och\r\nkanske får vi ta ställning till förslagen när de\r\nkommer färdigbearbetade i form av propositioner.</pre><pre>Det är välkommet att socialdemokraterna vill att\r\nriksdagen skall uttala sig mer positivt om\r\nmedlemskap i EG. Både i Sverige och utomlands\r\nhar dock ögonbrynen höjts i förvåning över att\r\ndetta stora steg presenteras i ett krisprogram. Det\r\nenda som förmår socialdemokraterna att reagera är\r\ntydligen en akut ekonomisk kris.</pre><pre>Jag undrar dessutom vad det är som har hänt under\r\nden senaste månaden. I regeringens proposition om\r\nden ekonomiska politiken på medellång sikt, som\r\nlades fram den fjärde oktober, upprepas att målet\r\ninte är medlemsskap. I Europadebatten den 10\r\noktober här i kammaren redovisade Sten\r\nAndersson fem skäl till varför det då var felaktigt\r\noch oklokt att aktualisera medlemskapsfrågan. 16\r\ndagar senare är det dags att byta fot. Vad har hänt\r\nunder dessa 16 dagar som motiverar en ändrad\r\ninställning till säkerheten i Europa, till frågan om\r\nen politisk union, till att frågan är för tidigt väckt\r\noch till att tal om medlemskap försämrar\r\nförhandlingsläget för ett EES-avtal?</pre><pre>Tyvärr måste frågan resas om socialdemokraterna\r\nmenar allvar med att ordentligt flytta fram\r\npositionerna i medlemskapsfrågan. Folkpartiet har\r\nklart deklarerat att Sverige bör söka medlemskap i\r\nEG efter valet. Vad vill socialdemokraterna? Vad\r\när det för beslut regeringen vill att riksdagen skall\r\nfatta?</pre><pre>I våras kom socialdemokraterna och folkpartiet\r\növerens om att införa sjuklön, dvs. att\r\narbetsgivaren skulle stå för sjukersättningen de\r\nförsta 14 dagarna. Tanken var att arbetsgivarna\r\nskulle stimuleras att förebygga frånvaro genom att\r\nvidta åtgärder på arbetsplatserna och att personal\r\npå försäkringskassorna skulle frigöras så att man i\r\nstället skulle kunna satsa på rehabilitering.\r\nDessutom kunde det totala skattetrycket minska\r\ngenom att arbetsgivaravgiften skulle sänkas med\r\n3,5 procentenheter.</pre><pre>Socialdemokraterna har nu hoppat av från detta. I\r\nstället skall ersättningsnivån sänkas. Därmed\r\nbortfaller stimulansen för arbetsgivarna att vidta\r\nåtgärder, och i stället för att frigöra 2 000 personer\r\npå kassorna för rehabilitering blir det nödvändigt\r\natt anställa 2 000 nya personer för administrering\r\nav utbetalningarna.</pre><pre>Det finns förmodligen två orsaker till avhoppet.\r\nDels ger det nya förslaget mer besparingar i\r\nstatsbudgeten, dels orkade regeringen inte stå emot\r\nde fackliga organisationerna. Hellre än att bli ovän\r\nmed LO, överger man ett sakligt bättre förslag och\r\ngör sig till ovän med det parti i parlamentet som\r\nman har en överenskommelse med. Vi känner igen\r\ndetta från förr. Den fråga som inställer sig är: Hur\r\nhar socialdemokraterna tänkt sig att slussa förslaget\r\ngenom riskdagen?</pre><pre>Den helt avgörande frågan för tillväxten inom\r\nindustrin, nämligen energin, avhandlas på tio rader\r\ni skrivelsen. Det hade nu inte gjort något, om där\r\nhade funnits något nytt och väsentligt, t.ex. ett\r\nbesked om vad socialdemokraterna vill. Beskedet\r\när dock bara, som i så många andra frågor, att\r\nförhandling pågår. Sanningen är ju att om bara\r\nsocialdemokraterna förmår att samla sig till en\r\nåsikt, kan en långsiktig energipolitik få stöd av en\r\nbetryggande majoritet här i kammaren. Den fråga\r\nsom inställer sig är: Vad vilja socialdemokraterna?</pre><pre>Jag vill avsluta mitt anförande med fem frågor, som\r\när en sammanfattning av det jag har sagt tidigare.</pre><pre>1. Hur har regeringen tänkt sig att i riksdagen få\r\nigenom förslagen om en sänkning av ersättningen i\r\nsjukförsäkringen?</pre><pre>2. Vad vill socialdemokraterna uppnå i\r\nenergiförhandlingarna?</pre><pre>3. Hur lyder socialdemokraternas förslag till\r\nuttalande i riksdagen om medlemskap i EG?</pre><pre>4. Vem kommer att styra den socialdemokratiska\r\nuppläggningen av den ekonomiska politiken i den\r\nkommande valrörelsen, Sten Andersson med sin\r\norealistiska löftespolitik eller Allan Larsson med\r\nsin kärvare inställning?</pre><pre>5. När skall socialdemokraterna på allvar börja\r\nsänka skattetrycket, när man nu har försuttit\r\nchansen att göra det via sjuklönen?</pre><pre>Anf. 3 OLOF JOHANSSON (c):</pre><pre>Herr talman! Svensk ekonomi lider av ''allvarliga\r\nstrukturella ekonomiska balansproblem'', som\r\nRehnbergkommissionen uttrycker saken.\r\nRehnbergkommissionen säger vidare:</pre><pre>''-- Inflationen är avsevärt högre än i omvärlden</pre><pre>-- Kostnadsutvecklingen har varit alltför snabb</pre><pre>-- Höga nominella löneökningar har inte ökat\r\nreallönerna</pre><pre>-- Företagen förlorar marknadsandelar i den\r\ninternationella konkurrensen</pre><pre>-- Den ekonomiska tillväxten är mycket lägre än i\r\njämförbara länder</pre><pre>-- Räntenivån har drivits upp</pre><pre>-- Produktivitetsökningen inom både näringsliv och\r\noffentlig sektor är nästan obefintlig.''</pre><pre>Det är en bra sammanfattning av de grundläggande\r\nekonomiska obalanserna. Och det är naturligtvis\r\ndetta som skrivelsen borde handla om.</pre><pre>I den skrivelse som vi nu har att diskutera -- och jag\r\ntänker hålla mig ganska strikt till den -- säger\r\nregeringen att statsbudgeten, om ingenting görs,\r\nåterigen kan få ett ökande underskott. I\r\nsummeringen konstaterar regeringen att de nu\r\nredovisade åtgärderna förbättrar budgetsaldot med\r\n13,2 miljarder kronor för 1991/92. Tillsammans\r\nmed en sänkning av kostnaderna genom ett\r\nförbättrat s.k. ohälsotal beräknas\r\nutgiftsminskningarna till ca 15 miljarder kronor.\r\nDet återstår naturligtvis att visa om den kalkylen\r\nhåller. Allt faller inte ut omedelbart, och allt är inte\r\nnettosiffror.</pre><pre>För den svenska allmänheten innebär det\r\nnaturligtvis en stor osäkerhet att den svenska\r\nekonomin balanserar på en knivsegg. När\r\nspekulationerna sätter i gång -- av det ena eller det\r\nandra skälet -- krävs nya åtgärder. Bakgrunden är\r\natt ekonomin har tillåtits utvecklas i felaktiga banor\r\nunder alltför lång tid. Det gör ekonomin känslig för\r\nmarknadens bedömningar. Detat förstärks av vårt\r\nstora internationella beroende.</pre><pre>De multinationella och i varje fall delvis ''svenska''\r\nföretagen flyttar sina miljarder över gränserna.\r\nLojaliteten mot det egna landet har ersatts av\r\nmarknadsbedömningar. Den styrka den svenska\r\nekonomin har haft genom sina stora, framgångsrika\r\nexportföretag har bytts i osäkerhet. Sverige har\r\nblivit så internationaliserat och sårbart att vi inte\r\nlängre har råd med ekonomiska obalanser. Det\r\ngäller landets ekonomiska trovärdighet.</pre><pre>Krispaketet är alltså framtvingat av obalanserna i\r\nsvensk ekonomi och av spekulationerna mot den\r\nsvenska valutan. I den meningen är det defensivt.\r\nSocialdemokraterna har tvingats att erkänna\r\nverkligheten sådan den är. Det har inneburit en\r\nomprövning av socialdemokratisk politik, vilket\r\ntydligt framgår av förslagen på\r\nsocialförsäkringsområdet.</pre><pre>De resurser som nu efter beslutet våren 1989 tillförs\r\narbetslivsfonden måste användas för att så snabbt\r\nsom möjligt rehabilitera dem som annars riskerar\r\natt slås ut från arbetsmarknaden och för att\r\npåskynda deras återgång till arbetet. Där är vi\r\növerens. Arbetslinjen måste gälla.</pre><pre>Regeringens meddelande om att ta tillbaka\r\nförslaget att införa sjuklön är däremot beklagligt.\r\nEn sjuklönereform skulle vara en dynamisk reform\r\nsom minskar den offentliga administrationen\r\nsamtidigt som företag och andra arbetsgivare med\r\ngod arbetsmiljö och låg sjukfrånvaro gynnas. Detta\r\nhar de flesta länder i Västeuropa insett för länge\r\nsedan, liksom våra nordiska grannländer. I\r\nDanmark infördes sjuklönen på LOs begäran.</pre><pre>Centern kommer kritiskt att granska regeringens\r\nförslag på sjukförsäkrings- och\r\narbetsskadeområdet. Vi kan inte i dag ge några\r\nutfästelser för att vi kommer att stödja förslagens\r\nutformning så som de hittills har presenterats. Vi är\r\növerens om att det finns behov av en viss självrisk i\r\nsjukförsäkringssystemen av flera skäl, bl.a. för att\r\nundvika att någon tjänar rent ekonomiskt på att\r\nvara sjuk jämfört med att arbeta.</pre><pre>Vi är också ense om att det behövs ett högriskskydd\r\nför dem som på grund av kroniska sjukdomar ofta\r\ntvingas till kortare eller längre tids sjukfrånvaro\r\nfrån arbetet. Inte heller här är vi dock övertygade\r\nom att regeringen valt rätt system. En registrering\r\nav kroniskt sjuka i särskilda register kan leda till att\r\nmånga registrerar sig som kroniskt sjuka, medan\r\nandra med svag allmänkondition och nedsatt\r\nimmunförsvar hamnar utanför högriskskyddet.</pre><pre>Beträffande arbetsskadeförsäkringen förordar vi\r\nen långtgående samordning med sjukförsäkringen.\r\nDet ger korta utredningstider och minskad\r\nadministration tillsammans med ett gott\r\nekonomiskt skydd för den drabbade.</pre><pre>Vi kommer att konstruktivt granska de föreslagna\r\nåtgärderna, när de väl föreläggs riksdagen i färdigt\r\nskick. Vi förutsätter att socialdemokraterna och\r\nregeringen är beredda att pröva också de förslag\r\nsom vi kommer att lägga fram. Ett klart\r\navslagsyrkande kan vi avisera redan nu, och det\r\ngäller fastighetsskatten. Den var ju från början\r\navsedd att motverka överhettningen i\r\nStockholmsområdet, inte som en generellt\r\nverkande åtgärd. Därför finns det ingen anledning\r\natt utvidga den till hela landet.</pre><pre>Det vi kritiserar hårdast är det vi saknar i\r\nkrispaketet. Det gäller motviljan att se och granska\r\nde fördelningspolitiska orättvisorna i\r\nskattereformen, framför allt den höga momsen på\r\nnödvändig konsumtion som mat, bostad och\r\npersontransporter. Inte heller tycks man vara\r\nberedd att ändra turistmomsen, som driver ut\r\nturismen ur landet och försvagar bytesbalansen.\r\nHur kan det för övrigt komma sig att folkpartiet och\r\nmoderaterna numera är överens om\r\nskattereformen? Moderaterna är, som vi hört,\r\nsocialdemokraternas huvudmotståndare, men\r\nfolkpartiet är samarbetspartner i skattereformen.\r\nDet måste väl innebära att socialdemokraterna och\r\nmoderaterna är överens om skattepolitiken? Det\r\nandra alternativet är förstås att folkpartiet och\r\nmoderaterna är överens om någonting som de inte\r\när överens om.</pre><pre>Mot bakgrund av de indragningar i statlig\r\nadministration som nu aviseras är det obegripligt\r\natt regeringen vidhåller att folkbokföringen skall\r\nförstatligas. För den svenska statskassan innebär\r\ndet en varaktiv kostnad, som på sikt närmar sig\r\nhalvmiljardklassen. Dessutom tillkommer\r\nengångskostnader vid övergången. Alla som har\r\nsysslat med rationaliseringsfrågor vet att det tar tid\r\nindragningar och besparingar i administration\r\ninnan man får ett positivt utfall i pengar. Statlig\r\nadministration är därvidlag inget undantag.\r\nDäremot går det utomordentligt snabbt att\r\nförhindra genomförande av ett beslut som kostar\r\npengar. Även om en del kostnader redan lagts ned\r\npå folkbokföringens förstatligande borde det vara\r\nlätt att riva upp det beslutet. Vad säger Ingvar\r\nCarlsson?</pre><pre>Under rubriken effektivare statlig\r\nförmögenhetsförvaltning saknas försäljning av\r\nstatliga företag. Det som nämns är bolagisering och\r\nkrav på högre avkastning på en del håll. Självklart\r\nsaknas också avvecklingen av löntagarfonderna. Vi\r\nföreslår för vår del att statliga företag säljs ut i en\r\nomfattning av 4--5 miljarder kronor om året. Det\r\nkan gälla Nordbanken, ASSI, Domänföretagen AB\r\noch delar av domänverkets markinnehav etc.\r\nSådana åtgärder skulle ge resurser för stora\r\nsatsningar på infrastruktur, t.ex.\r\njärnvägsutbyggnader och väginvesteringar, till\r\nnytta för konkurrenskraft och regional utveckling.</pre><pre>Så till skrivelsens Europauttalande. Centerns vision\r\när ett helt, öppet och fritt Europa. Där är EG en\r\nviktig del, men Sveriges Europapolitik måste\r\ninnebära att vi inte utestänger, eller medverkar till\r\natt utestänga, de ca 400 miljoner människor som\r\nbor i Central- och Östeuropa från samarbetet i\r\nVästeuropa. Därför blir EGs utveckling -- valet\r\nmellan breddning av antalet medlemmar och\r\nfördjupning av samarbetet i en begränsad\r\nländerkrets -- av stor betydelse. Av olika skäl --\r\ndemokratiska och inte minst institutionella -- är en\r\nkombination av breddning och fördjupning svår att\r\nhantera.</pre><pre>Det här lilla problemet m.fl. reduceras i\r\nregeringens skrivelse till en begäran om ett nytt\r\nriksdagsuttalande om Europapolitiken som\r\ntydligare och i mer positiva ordalag klargör\r\nSveriges ambitioner att bli medlem av Europeiska\r\ngemenskapen. En avsikt med denna markering är\r\nuppenbarligen att tillfredsställa\r\nfinansmarknaderna.</pre><pre>Förhandlingsplattformen för EES-förhandlingarna\r\ngäller inte längre. Riksdagens uttalande om att\r\n''medlemskap inte är ett mål för de diskussioner\r\nmed EG som nu förestår'' har inte längre aktualitet.\r\nNu handlar det om både EES-avtal och\r\nmedlemskap i EG som samtidiga mål.</pre><pre>Jag har ingen anledning att kritisera regeringens\r\nbeskrivning av den positiva utvecklingen i Europa,\r\ntvärtom. Det är naturligtvis en viktig grund för\r\nförändringar. Men det borde inte innebära att man\r\nslänger all planering över bord. Det vore därför bra\r\nom regeringen informerade om vad ni vet om\r\nESKprocessen och EGs fortsatta utveckling. Ni\r\nförutser uppenbarligen mer än vad ni beskriver i er\r\nkorta fotnot till krispaketet. Prioriterar också ni\r\ntidpunkten för en svensk medlemsansökan även om\r\ndet innebär att vi inte vet vilket EG Sverige söker\r\nmedlemskap i?</pre><pre>För min del ser jag en parallell i den situation som\r\nrådde inför det förra riksdagsbeslutet år 1972. Då\r\npublicerades Werner- och Davignon-rapporterna,\r\nvilket påverkade Sveriges bedömning den gången.\r\nJag vill därför fråga: Saknar EGs framtida\r\nutveckling relevans i dag, oavsett hur den ser ut,\r\nmed eller utan militärt samarbete? Eller skall den\r\ninte ens påverka medlemskapsansökans\r\nutformning?</pre><pre></pre><pre>Anf. 4 LARS WERNER (v):</pre><pre>Herr talman! Låt mig först säga att jag anser att\r\ntalet om kris är överdrivet, och det främst av\r\npolitiska skäl. Å andra sidan vill vi från\r\nvänsterpartiet deklarera att den ekonomiska\r\nutvecklingen naturligtvis inte kan fortsätta som den\r\ngör nu med hög inflation och risk för arbetslöshet.\r\nDå blir det kris, förr eller senare.</pre><pre>Vi menar att inflationen i hög grad är en följd av\r\ndevalveringen år 1982, den dyrare importen, den\r\ndyrare exporten, de höga vinsterna och av\r\nlöntagarnas berättigade krav på kompensation.\r\nDevalveringen för åtta år sedan, när den\r\nsocialdemokratiska regeringen tillträdde, hade --\r\nenligt vad man sade -- som syfte att ge svenska\r\nföretag högre vinst. Två saker blev följden. Högre\r\nvinst för företagen. Högre priser för löntagarna.</pre><pre>Importpriserna steg. Exportindustrin satsade i\r\nutlandet och höjde sina priser och vinster samtidigt\r\nsom det fanns brist på produktionskapacitet, och då\r\ndrevs även hemmapriserna upp än mer. Det ledde\r\nnaturligtvis till berättigade krav på\r\nlönekompensation. De blev nominellt höga -- men i\r\nförhållande till behoven ändå snåla. Devalveringen\r\nskapade alltså förutsättningar för den inflation vi\r\nhar i dag.</pre><pre>De ekonomiska problem som finns har naturligtvis\r\nbåde ekonomiska och politiska orsaker.\r\nExportindustrin fick fördelar av devalveringen,\r\nmen tog inte möjligheten att skapa nya\r\nmarknadsandelar, utan såg i första hand till att höja\r\nsina vinster kraftigt. Kort kan sägas att företagens\r\nsätt att utnyttja vinsterna, devalveringens fördelar\r\nför dem och deras investeringar, inte varit enbart\r\nbra, om man uttrycker sig försiktigt.</pre><pre>Nu vill en del företag gärna skylla alla ekonomiska\r\nproblem på löntagarna. Det menar jag är att skylla\r\nifrån sig. Lönerna är inte enda problemet, utan\r\nockså hur företagen använder sina resurser.</pre><pre>Det finns naturligtvis också politiska orsaker till\r\nden ekonomiska situation vi har i dag.\r\nValutaregleringens avveckling har medfört ökade\r\nutlandsinvesteringar, och det har försämrat\r\nbytesbalansen. Skatteomläggningen har höjt\r\nkonsumentpriserna och därmed inflationstalen. En\r\nförsämrad bytesbalans och en stigande inflation har\r\nlett till en oro på räntemarknaden. Hela denna\r\nutveckling är regeringen i hög grad medskyldig till.</pre><pre>Åtstramningspolitiken med de momshöjningar som\r\nförekommit under åren har också drabbat de redan\r\nekonomiskt svaga grupperna. Hela denna politik\r\nhar lett till den inflation vi har i dag. En del av den\r\ninflation som skattereformen bidrar till är kanske\r\ntillfällig. Men den svenska kronan har också utsatts\r\nför ett ekonomiskt spel där olika intressenter och\r\nspekulanter köper och säljer och försöker att tjäna\r\npengar i ett läge när det enda som finns kvar efter\r\nvalutaregleringens avskaffande är räntevapnet.</pre><pre>Kronan utsätts för ett odemokratiskt spel av\r\nkapitalet och spekulanter. Detta har tvingat fram\r\ndåliga lösningar såsom räntehöjningar. I denna\r\npolitik hänvisas till marknadens krav. Men den\r\nmarknad man talar om är i hög grad odemokratisk.</pre><pre>Från en del håll passar man i dessa dagar på att\r\nhylla kapitalismen -- ett ekonomiskt system som\r\nmånga ser som höjden av perfektionism. Vi tror att\r\nmånga som gör det i dag kommer att tvingas till\r\nomprövning av sina åsikter.</pre><pre>I regeringsdeklarationen från mars, och i en artikel\r\nav Allan Larsson i somras, aviserades att om inte\r\narbetsmarknaden blev lugnare fanns det risk för att\r\nräntan skulle stiga. I sista hand finns alltid\r\nmöjligheten att via riksbanken höja räntan, skrev\r\nfinansministern. Nu har räntorna höjts, inte i sista\r\nhand, utan som första medel och egentligen som\r\nenda medel. Det leder fram till frågan: Vem är det\r\nsom styr Sveriges finanspolitik i dag? Är det\r\nregeringen, riksbanken eller är det olika\r\nspekulanter?</pre><pre>Regeringsdeklarationen från i våras innehöll inga\r\nförvarningar om att man skulle skära i nödvändiga\r\ntrygghetssystem. Då aviserade regeringen i stället\r\natt det var låg inflation och full sysselsättning som\r\nvar regeringens mål. Det säger visserligen\r\nregeringen även i dag, men nu skär regeringen i sina\r\nförslag i trygghetssystemen.</pre><pre>Regeringens ord om att åtgärda prisökningar och\r\nlöneökningar har resulterat i sämre sjukersättning.\r\nDessutom skall föräldrar få sämre ersättning för\r\nvård av sjukt barn. Vi menar att detta -- Ingvar\r\nCarlsson -- inte har att göra med det problem som\r\nni talar om. Det varken underlättar avtalsrörelsen,\r\nhjälper konkurrenssituationen eller pressar\r\nprisökningarna. Regeringen drar egentligen ut fel\r\ntand.</pre><pre>De som har lägst lön har ofta de sämsta jobben, den\r\nsämsta arbetsmiljön och sämst hälsa. Nu är det de\r\nsom skall betala vad valutaspekulationen har\r\nåstadkommit genom att få sämre sjukersättning.\r\nDet är de svaga som tvingas betala, men någon\r\neffekt på inflation, löner, priser eller bytesbalans\r\nblir det knappast av detta. Regeringens paket\r\nåtgärdar inte de problem som regeringen själv\r\nanger att den vill komma åt.</pre><pre>Vilket samband finns mellan sjukförsäkringar och\r\nvalutaspekulation? Är det de sjuka som\r\nspekulerar? Vilket samband finns mellan vård av\r\nsjukt barn och valutaspekulation? Jag anser att\r\nregeringen skall försöka klara ut detta. Det är inte\r\nbara ett pedagogiskt problem utan någonting\r\nmycket värre.</pre><pre>Regeringen agerar nästan som om den satt i en\r\nluftballong. När ballongen börjar sjunka, slänger\r\nman ut allt löst. När ballongen stiger och sjunker\r\nigen slänger man ut fler grejor. Sedan återstår bara\r\natt i hast kasta ut varmluftsaggregatet och till sist\r\nkastar man ut alla passagerare också. När\r\nregeringen nu lägger fram sitt krispaket, påstår den\r\natt paketet är ett försök att få ballongen att stiga.</pre><pre>För att komma till rätta med inflationen krävs att\r\nprisutvecklingen stoppas. Därmed kan\r\nlöneökningarna hållas på en lägre nominell nivå,\r\nmen regeringens förslag löser inte problemen.</pre><pre>Herr talman! Det finns ju andra partier som också\r\nhar synpunkter på det som jag tidigare talade om.\r\nI samband med detta paket har herrarna Bildt och\r\nWesterberg begått en artikel i Dagens Nyheter. Det\r\när en artikel i vilken det egentligen inte finns en\r\nenda ny tanke, inte ett enda nytt förslag, inte en idé\r\noch inte en enda tankegång som har skapats efter\r\n1980. På det viset är artikeln ett fattigdomsbevis.\r\nDet enda nya, det enda särskilda är att dessa två\r\ntillsammans satt sina namn under artikeln. Detta\r\nmärkliga har under de senaste dagarna hyllats och\r\nbeundrats i vänligt inställda ledarartiklar.</pre><pre>Bildt och Westerberg skriver i sin artikel att\r\nbostadssubventionerna måste minskas och att en\r\navreglering av byggsektorn måste ske. Bildt och\r\nWesterberg är ju inte här i dag, men jag utgår ifrån\r\natt Tobisson och Friggebo företräder sina partier\r\noch partiledare. Då undrar jag: Hur mycket skall\r\nhyrorna öka? Hur mycket skall nyproduktionen\r\nkosta? Hur mycket skall ni tillåta\r\nmonopolföretagen att ta ut i form av höjda priser?\r\nVad skall ni säga till de ungdomar som i dag söker\r\nbostad? Hur skall ni lösa situationen för de\r\nensamstående som i dag har svårt att betala hyran\r\noch som kommer att få det ännu svårare efter den\r\nskatteöverenskommelse som regeringen och\r\nfolkpartiet har träffat?</pre><pre>I artikeln skriver Bildt och Westerberg att de vill\r\navreglera den sociala sektorn. Hur, frågar vi då,\r\nmen det svarar de inte på. Men de använder en\r\nmassa fina ord. Tobisson och Friggebo kan kanske\r\nsvara på den frågan i dag.</pre><pre>I samma artikel skriver Bildt och Westerberg också\r\natt det är dags med en ansökan om medlemskap i\r\nEG. ''Flåsigt'', sade Olof Johansson om detta.\r\nRegeringens nya linje i denna skrivelse är en\r\navsiktsförklaring som skall göra Sveriges EG-\r\nnärmande tydligare. Jag tycker att detta också är\r\nflåsigt. Anpassningen till EG går nu vidare. Jag ser\r\negentligen nedskärningarna av sjukförsäkringen\r\nsom ett resultat av regeringens nya linje.</pre><pre>Jag vill också passa på att fråga statsministern om\r\ntankarna med den nya jordförvärvslagen. Är denna\r\nockså en anpassning till EG? Den aviserade\r\njordförvärvslagen kommer eventuellt att göra det\r\nlättare att köpa jordbruksfastigheter och använda\r\ndem för annat än näringsändamål.</pre><pre>Två mål är centrala för vårt partis politik. Det är full\r\nsysselsättning och låg inflation, eftersom detta\r\nskapar möjligheter för en rättvis fördelningspolitik.\r\nFör att skapa arbete åt alla krävs bra arbetsmiljöer.\r\nDet behövs en utbyggd barnomsorg. För att på sikt\r\nskapa arbeten med vettigt innehåll måste också\r\ndemokratin i arbetslivet utvecklas.</pre><pre>Förutsättningarna för låga nominella löneökningar\r\när pris- och hyresstopp och en prispress som\r\ninnebär stöd åt konkurrens, både inom\r\nbyggsektorn och inte minst inom\r\nlivsmedelssektorn.</pre><pre>Jag vill också i detta sammanhang passa på att säga\r\natt jag tycker att det är rimligt att första och tredje\r\nAP-fonderna får möjlighet att placera sina medel i\r\naktier. Det är visserligen inte mycket till socialism --\r\nsom somliga partier säger -- men det är ett steg i rätt\r\nriktning.</pre><pre>För att komma ur den kris som vi kanske är på väg\r\nin i -- vi är i vart fall på väg att hamna i ett läge då\r\ndet finns risk för ökad arbetslöshet och ökad\r\ninflation -- krävs flera olika åtgärder. Därför menar\r\nvi att det är nödvändigt att hålla nere priserna och\r\nde rekordhöga hyreshöjningarna som delvis beror\r\npå skatteöverenskommelsen mellan regeringen och\r\nfolkpartiet. De lågavlönade måste i denna\r\navtalsrörelse garanteras vissa förutsättningar, så att\r\nde inte blir förlorare på kapitalets bekostnad. Det\r\när inte låglönegrupperna, de sjuka, ensamstående\r\nföräldrar som orsakat valutaspekulation.</pre><pre>Vi undrar också om det inte vore rimligt att skjuta\r\nupp den skatteöverenskommelse som har träffats\r\nmed folkpartiet för att gå igenom den och göra den\r\nmer rättvis och rättfärdig, så att den inte enbart\r\ngynnar höginkomsttagarna.</pre><pre>Anf. 5 CLAES ROXBERGH (mp):</pre><pre>Herr talman! I förra veckan fick jag frågan: Hur är\r\ndet egentligen med krisen? Jag valde att svara att\r\nden här krisen är inte den som socialdemokraterna\r\npresenterar. Den krisen finns inte. Men varför alla\r\nräntehöjningar? Jo, därför att det är en\r\nförtroendekris för regeringen. Marknaden tror inte\r\npå regeringen. Vem är då marknaden? Jo, till\r\nmarknadens prästerskap hör Wallenberg, Werthén,\r\nGyllenhammar, Nicolin och allt vad de nu heter.\r\nMarknaden har flyttat pengar från Sverige. Därför\r\nmåste räntan höjas och Sverige anslutas till EG.\r\nMarknadens spelutrymme har emellertid drastiskt\r\nökats de senaste åren bl.a. genom avreglering av\r\nkapitalrörelserna. Då kunde det låta så här: På\r\nmåndag kl. 9.30 får vi besked från marknaden. Så\r\nsade en ödesdiger radioröst i veckan som gick. Det\r\när alltså marknaden och inte Sveriges riksdag som\r\nger besked. Vart tog egentligen demokratin vägen?</pre><pre>Nu skall ju dessutom utländska intressen få köpa\r\nupp Sverige. Regeringen planerar enligt skrivelsen\r\nen förändring av jordförvärvslagen och även de\r\nlagar som begränsar utländska medborgares rätt att\r\nköpa både svensk mark och svenska företag, efter\r\nvad jag har hört. Vart är vi på väg?</pre><pre>LO-tidningen skriver: ''Vad vi bevittnar är de\r\nliberala ekonomernas och den avreglerade valuta-\r\noch finansmarknadens aktörers seger över\r\npolitikens verkningskraft.'' Det är alltså inte längre\r\nriksdagen som bestämmer.</pre><pre>Den aktuella krisen handlar i stället i första hand\r\nom överkonsumtion och svikna förväntningar.\r\nKrisen är både ekonomisk och ekologisk, men\r\nåtstramningsförslag när det gäller den ekologiska\r\nkrisen saknas helt.</pre><pre>Regeringens enda ''miljöförslag'' i skrivelsen är ett\r\nförslag som kommer att öka miljöföroreningarna,\r\nnämligen en prutning på den regionala\r\njärnvägstrafiken. I stället borde man ha föreslagit\r\nytterligare satsningar på den miljövänliga trafiken\r\noch att momsen tas bort på kollektivtrafiken.\r\nLöftet att bli ett miljöparti blev ännu ett av de\r\nsvikna vallöftena.</pre><pre>Den mest anmärkningsvärda punkten i denna\r\nskrivelse är EG-anslutningen och\r\nförfattningsöversynen. Bägge berör i grunden\r\ndemokratin i Sverige. Ingvar Carlsson säger att\r\nregeringens viktigaste uppgift är att regera.\r\nFörvisso, men samtidigt vill han ansluta Sverige till\r\nEG, så att Sveriges regering och riksdag mister\r\nmånga möjligheter att självständigt styra landet.\r\nSverige kommer alltså i framtiden ännu mera än\r\nhittills att styras av Brysselbyråkratin och anonyma\r\nkrafter på kapitalmarknaden. Då får Ingvar\r\nCarlsson ännu mindre att regera över. I Danmark\r\nblev det 10 % kvar av de danska lagarna och\r\nregelverken för den danska riksdagen att bestämma\r\növer. Resterande 90 % bestämmer EG över.</pre><pre>De borgerliga partierna och socialdemokratin\r\nförenas i allt väsentligt av en materialistisk\r\ntillväxtpolitik. Den tillåter existensen av en\r\nstormrik överklass, och den ''röda''\r\nnomenklaturans främsta mål är att få samma\r\nmateriella nivå som kapitalisterna. Men de hotas av\r\nde gröna och andra politiska rörelser.</pre><pre>De grå partierna kan bibehålla sitt maktmonopol\r\nbara om det ser ut som om de bekämpar varandra.\r\nDeras önskemodell är den amerikanska modellen\r\nmed två partier med samma program, vilka som\r\ngenom formell konkurrens skapar en illusion av\r\ndemokrati. Valdeltagandet i USA är oftast under\r\n50 % och nya partier har nästan ingen chans.\r\nSverige är utsatt för en smygande ''statskupp'' i\r\nflera steg.</pre><pre>Det grå partiernas mål är:</pre><pre>att genom EG binda Sverige i en\r\ntillväxtmaterialistisk utveckling och,</pre><pre>att genom nytt valsystem radera ut alla småpartier\r\noch tvinga fram ett tvåpartisystem.</pre><pre>Men detta går inte att genomföra utan\r\nkrisstämning.</pre><pre>Därför flyttar kapitalet målmedvetet utomlands.</pre><pre>Därför underlättar socialdemokratin utvecklingen\r\ngenom att avveckla alla effektiva styrmedel.</pre><pre>Därför hamnar landet i ett ostyrbart mellanläge --\r\nextremberoende av världsmarknaden och EG.</pre><pre>Därför förstärker regeringskris och krispaket\r\nintrycket av att det går exempellöst dåligt för\r\nSverige, trots att vi har högre BNP per capita än\r\nnågot annat EG-land, möjligen med undantag av\r\nDanmark som ligger på samma nivå -- allt enligt\r\nOECD-statistik.</pre><pre>Därför skyller regeringen framför allt på fyra saker\r\ni sitt krismeddelande:</pre><pre>1. ''Oklarheter'' om EG,</pre><pre>2. för stor offentlig sektor,</pre><pre>3. ''oklar'' energipolitik och</pre><pre>4. ett valsystem som förvårar ''handlingskraftiga\r\nregeringar''.</pre><pre>Men B &amp; W -- Bildt och Westerberg -- skyller på i\r\nstort sett samma saker!</pre><pre>Därför är skillnaderna mellan regeringen och\r\nmoderaterna och folkpartiet marginella. Det\r\nhandlar om en strid mellan partier som vill\r\ndetsamma, men som inte kan samarbeta öppet,\r\neftersom det skulle krossa illusionen av vänster--\r\nhöger-kampen och öppna vägen för nya, gröna\r\nalternativ.</pre><pre>Begrep inte regeringen när den framkallade 80-\r\ntalets exempellösa företagsvinster, att även dessa\r\nvinster skulle kräva avkastning på samma sätt som\r\ndet ursprungliga kapitalet? Eftersom den svenska\r\nmarknaden i hög grad är monopoliserad av stora\r\nföretag, var det naturligt för kapitalanhopningen\r\natt söka sig utomlands. I det läget avskaffade\r\nregeringen valutaregleringen. Svenskarna blev de\r\nmest aggressiva uppköparna av företag och\r\nfastigheter ute i Europa. Man kan väl säga att\r\nSverige på kort sikt har förköpt sig. Sveriges\r\nekonomi kan inte vara särskilt sjuk när den har\r\ngenererat sådana övervinster.</pre><pre>I maktutredningens huvudrapport sägs att när det\r\nsvenska kapitalmarknaden är fullständigt\r\nintegrerad med den internationella\r\nkapitalmarknaden, kommer avvikelser i form av\r\nt.ex. miljökrav, skatter, arbetsvillkor och tekniska\r\nstandarder att vara omöjliga. På det här sättet blev\r\navskaffandet av valutaregleringen det första steget\r\nmot en EG-anslutning. EG-anslutningen blev\r\nockså ett sätt att få igenom en gammal traditionell\r\nhögerpolitik. På det sättet måste vi anpassa oss till\r\nEGs arbetslöshet, skattetryck, offentliga sektor och\r\nfamiljestruktur, vare sig vi vill eller inte.\r\nFamiljestrukturen bygger på att vården av barn och\r\ngamla huvudsakligen görs av obetalda kvinnor i\r\nhemmen. Arbetaren slipper därmed betala den\r\nskatt som i Sverige betalar bl.a. barn- och\r\näldreomsorgen. I stället får han i motsvarande grad\r\nstörre försörjningsbörda och hustrun blir dessutom\r\nekonomiskt beroende av mannen. Är det dit vi vill\r\nnå?</pre><pre>I det här sammanhanget är det viktigt att komma\r\nihåg att storföretagarna och kapitalisterna är totalt\r\nointresserade av demokrati. De är fostrade i ett\r\nauktoritärt system. Varje aktiebolag är ett\r\nauktoritärt system där huvudägaren tillsätter\r\nstyrelse, styrelsen tillsätter VD och VD tillsätter\r\nsina medarbetare. Vad man däremot har erfarenhet\r\nav i företagen är maktstrider, intriger och\r\nlobbymetoder. Den erfarenheten kan man få god\r\nanvändning av inom EG. Att storföretagen längtar\r\nefter EG är lättförklarligt: ofta låga löner och låga\r\nsociala avgifter, svagt fack, hög arbetslöshet och\r\nlåga miljökrav.</pre><pre>Kommer det att bli så att vi får ett framtida EG, en\r\nförbundsstat med ett parlament med 500\r\nledamöter, dit Sverige får sända 15 och där senaten\r\nhar två medlemmar från varje land? Det blir 17\r\nrepresentanter från Sverige. Det är riktigt i formell\r\ndemokratisk mening, men det är dödsstöten för en\r\nverklig demokrati. Skulle sedan enmansvalkretsar\r\ninföras, skulle dödsstöten bli fullständig.</pre><pre>Just nu bevittnar vi den socialdemokratiska\r\nmodellens dödsryckningar. Det vi nu ser är slutet på\r\nen saga. Det är slutet på sagan om den svenska\r\nmodellen med en skattefinansierad offentlig\r\nvälfärd, som skulle skänka alla trygghet, social\r\nservice, rättvisa och jämlikhet. Det var förvisso en\r\nvacker saga, inte utan förtjänster. Men den\r\nsocialdemokratiska sagan bygger tyvärr -- som de\r\nflesta sagor -- på en dröm som inte går att uppfylla:\r\ndrömmen om en evig tillväxt. Den är omöjlig.</pre><pre>På det här sättet bygger den socialdemokratiska\r\nmodellen på ett sorts moment 22. Man säger att\r\nman vill förbättra miljön. Men för att klara den\r\nvälfärdsmodell man själv har byggt upp måste\r\nmateriell produktion och konsumtion hela tiden\r\nöka. Det leder till ökat resursslöseri och\r\nmiljöförstöring, hur mycket man än försöker med\r\ntekniska reningsåtgärder.</pre><pre>En regering som bygger på Bildts och Westerbergs\r\nomtalade sexpunktsprogram i DN har heller inte\r\nvårt stöd, eftersom den är minst lika\r\nmiljöförstörande.</pre><pre>Som vi ser det borde det finnas underlag för ett\r\ntredje alternativ: det gröna alternativet som står på\r\ntvå ben.</pre><pre>1.  En realistisk syn på vilken utveckling av våra\r\ngrundläggande materiella villkor som är möjlig.\r\nDetta i en värld som brottas med allt ofantligare\r\nresurs- och miljöproblem.</pre><pre>2.  En ny modell för hur vi skall kunna klara vår\r\nsociala välfärd utan att bygga den på drömmen om\r\nen ständig tillväxt.</pre><pre>Centern, Olof Johansson, har börjat komma med\r\noklara ståndpunkter. Ni i centern fick inte vara med\r\nBildt och Westerberg,. Ni förhandlar om\r\nkärnkraften och ni framför oklara ståndpunkter i\r\nEG-frågan. Kan vi Olof Johansson, lita på centern?</pre><pre>Är Olof Johansson beredd att samregera med\r\nmoderater och folkpartister och offra avvecklingen\r\nav kärnkraften med början 1995/96 och miljön samt\r\nacceptera en EG-anslutning? Det är mycket\r\nintressanta frågor som vi måste ha besked i.</pre><pre>Är Olof Johansson beredd att bli statsminister i en\r\ngrön regeringen?</pre><pre>Det är i sanning ett märkligt sätt att lansera en EG-\r\nanslutning i en skrivelse om den ekonomiska\r\npolitiken. Men visst vore det naturligt om svenska\r\nfolket fick säga sin mening i en folkomröstning på\r\nsamma sätt som skett i många andra nya EG-länder\r\nföre anslutningen.</pre><pre>Statsministern får sällan tillräckligt med tid för att\r\nsvara på oppositionens frågor. Vi har ett antal\r\nfrågor från miljöpartiet. I denna remissdebatt finns\r\nytterligare ett antal talare anmälda från\r\nmiljöpartiet, och de vill ställa frågor. Jag hoppas att\r\nstatsministern utnyttjar tillfället nu när han har tid\r\natt svara på de frågor som kommer efter den\r\nhuvudsakliga debatten. Jag har dock tre frågor\r\ndirekt.</pre><pre>Är Ingvar Carlsson beredd att medverka till att det\r\nsvenska folket får säga sin mening i en\r\nfolkomröstning i EG-frågan?</pre><pre>Ingvar Carlsson, planerar regeringen verkligen att\r\nta bort de begränsningar som finns för utländska\r\nmedborgares köp av mark och företag i Sverige och\r\nnär kommer dessa förslag? Kommer även juridiska\r\npersoner att få köpa jordbruksfastigheter?</pre><pre>För övrigt, Ingvar Carlsson, hur är det med en ny\r\nförfattningsberedning? Är det ett sätt att få ett\r\nreformerat valsystem som utestänger små partier\r\noch banar väg för tvåpartisystem?</pre><pre>Anf. 6 Statsminister INGVAR CARLSSON\r\n(s):</pre><pre>Herr talman! Lars Tobisson var osäker beträffande\r\nsyftet med denna debatt. Får jag då, herr talman,\r\npåminna om att när regeringen redovisade\r\ninnehållet i den skrivelse som senare skulle\r\növerlämnas till riksdagen mötte detta politiska\r\ninnehåll en mycket hård kritik från herrar\r\nWesterberg och Bildt. Man sade att det förslag vi\r\npresenterade inte var tillräckligt långtgående. Carl\r\nBildt hade även formella invändningar. Även om\r\nhan mumlade innebar det ändå ett hot från hans\r\nsida om att förslaget borde granskas av\r\nkonstitutionsutskottet.</pre><pre>Inte nog med detta. Nu var läget så allvarligt att\r\nmoderaterna och folkpartisterna måste samla sig\r\ntill ett eget regeringsalternativ -- visserligen bara i\r\nform av en artikel, men ändå. Man gick för första\r\ngången på mycket mycket länge tillsammans i en\r\nsorts konstellation eller axel. För att\r\nregeringsalternativet skulle bli trovärdigt fick inte\r\ncentern vara med. Uteslutningen av centern\r\ngjordes dessutom under ganska förolämpande\r\nformer.</pre><pre>På de borgerliga ledarsidorna har det här initiativet\r\nfrån Carl Bildt och Bengt Westerberg hyllats\r\nentusiastiskt. Man har sagt att nu har verkligen\r\ntrovärdighet skapats kring den borgerliga politiken.\r\nÄven på nyhetssidor, i radio och i TV har det här\r\nfått stort utrymme.</pre><pre>Mot denna bakgrund kunde vi i eftermiddag här i\r\nriksdagen ha en fört av de mest intressanta\r\ndebatterna på länge. Jag har sett fram emot detta,\r\neftersom vi äntligen har fått en tydlig motståndare\r\nsom vi skulle kunna debattera med för att få se ett\r\nalternativ. Då inträffar det häpnadsväckande att\r\nvarken Carl Bildt eller Bengt Westerberg infinner\r\nsig till dagens debatt. Båda väljer att göra något\r\nannat. För mig är det oförklarligt, men det kan\r\nnaturligtvis finnas förklaringar.</pre><pre>En förklaring kan vara att regeringens förslag så här\r\nlångt har visat sig vara mycket verkningsfullare än\r\nvad många dysterkvistar räknade med. Dit hör\r\nuppenbarligen fortfarande Lars Tobisson, vars\r\ninlägg nästan andas en förhoppning om att det skall\r\ngå illa för svensk ekonomi. En annan förklaring kan\r\nvara att moderaternas och folkpartiets alternativ\r\ninte är något annat än en snabbt hopskriven artikel\r\noch inte tål en konfrontation med verkligheten.</pre><pre>Har ni, kammarledamöter, tänkt på att Lars\r\nTobisson och Birgit Friggebo, när de står inför\r\nSveriges riksdag och för första gången har chansen\r\natt redovisa och debattera sitt gemensamma\r\nalternativ, praktiskt taget inte har ett ord att säga\r\nom det? Det var väl inte bara tänkt som ett\r\nmassmedialt jippo? Det fanns väl någon politisk\r\nsubstans bakom som skulle motivera att man i\r\ndenna kammare, från denna talarstol,\r\nkommenterade, redovisade och utvecklade det här\r\nförslaget. Men inte ett ord har sagts. Jag måste säga\r\natt jag sällan under mitt numera ganska långa\r\npolitiska liv har varit med om en sådan\r\nförvånansvärd händelse som denna som jag har\r\nupplevt här i eftermiddag. Först uteblev två\r\npartiledare, och sedan har deras ersättare dessutom\r\ninte ett ord att säga om detta som har varit på\r\nledarsidorna under en vecka nu och har\r\nkommenterats från alla tänkbara och otänkbara\r\nhåll. I det seriösa programmet Godmorgon världen\r\nsatt två personer, visserligen var de förmodligen\r\nborgerliga, och sade att detta förslag har avgjort\r\nvalrörelsen.</pre><pre>Jag skall så småningom återkomma till detta. Jag\r\nvill emellertid först som vanligt svara på en del av\r\nde frågor som har ställts och kommentera de\r\nsynpunkter som har framförts från tidigare talare.</pre><pre>Lars Tobisson menar att finansministern uppträder\r\nsom om det är brist i kassan. Lars Tobisson anser att\r\nvi inte behöver vidta några finanspolitiska åtgärder\r\nmot de problem som vi nu upplever. Det här ger\r\nmig kalla kårar utefter ryggen. Det är nämligen\r\nprecis den inställningen som ledde till de borgerliga\r\nbudgetunderskotten i slutet av 70-talet och i början\r\nav 80-talet och som gjorde att vi lånade till\r\nmotsvarande 13 % av vår bruttonationalprodukt.\r\nOm vi i dag inte hade haft dessa lån att betala av,\r\nhade vi kunnat sänka momsen från 25 % till 15 %.\r\nÄr det den sortens politik som en borgerlig regering\r\nskall börja föra igen och lägga på framtida\r\ngenerationer sådana bördor? Även Birgit\r\nFriggebos inlägg andades att det inte var så\r\nnödvändigt med någon finanspolitisk åtstramning.</pre><pre>Moderaterna har ju en budget som, kombinerad\r\nmed skattereformen, innebär en brist på 47\r\nmiljarder kronor, medan folkpartiet däremot står\r\nför i stort sett samma budgetbalans som\r\nsocialdemokraterna. Bara som ett exempel på vad\r\ndetta alternativ skall klara av kan jag nämna att det\r\när en skillnad på 46 miljarder i synen på den budget\r\nsom vi nu arbetar med. Inte kan väl folkpartiet\r\nrimligen gå över och så radikalt förändra sin syn på\r\nbehovet av en rimlig finanspolitik.</pre><pre>Den andra fråga som kom upp gällde förslaget om\r\nsjuklön. Det är riktigt att vi inte föreslår att man nu\r\nskall införa 14 dagars sjuklön. Skälen till det är att\r\ndet för oss är oerhört viktigt, om vi skall göra dessa\r\nbegränsningar i sjukförsäkringen, att de blir\r\nlikvärdiga, att de för alla grupper slår i princip på\r\nsamma sätt. Om man skall kunna göra detta på ett\r\nrimligt och någorlunda enkelt sätt är\r\nförutsättningen faktiskt att vi inte har denna\r\nsjuklön. Därför tycker jag att den som\r\nargumenterar för att det är motiverat att göra vissa\r\nbesparingar på sjukförsäkringen ändå måste\r\nfundera över om det då inte är rimligt att de\r\ndrabbar alla i princip lika. Det kan ju inte vara\r\nrimligt att privatanställda arbetare är de enda som\r\nskall drabbas.</pre><pre>Birgit Friggebo tog upp frågan om författningen\r\noch använde faktiskt ungefär följande ord:\r\nSocialdemokraterna vill klamra sig fast vid makten\r\ngenom att börja manipulera med vårt valsystem.</pre><pre>Här sägs det ena minuten att moderaterna är\r\npraktiskt taget lika stora som socialdemokraterna i\r\nopinionsundersökningar, och nästa minut\r\nframställer man det som om vi socialdemokrater\r\nskulle genomföra detta bara för att klamra oss fast\r\nvid makten. När en ledamot av\r\nkonstitutionsutskottet dessutom använder sådana\r\nord om det valsystem som används i Storbritannien,\r\ni Frankrike, i Tyskland och i en lång rad andra\r\nländer, så tycker jag att debatten förs ned på en\r\nmycket låg nivå. Jag har gång på gång försökt ta\r\nupp den här diskussionen och sagt att jag i princip\r\när anhängare av ett proportionellt valsystem. Jag\r\nhar varit med om att utarbeta det nuvarande\r\nvalsystemet. Men i detta finns det i så fall också en\r\nmanipulering, och det gäller 4-procentspärren. Inte\r\nheller detta valsystem är alltså ett absolut\r\nprorpotionellt valsystem.</pre><pre>Om emellertid man med denna författning inte kan\r\nskapa handlingskraftiga regeringar, kommer\r\ndemokratin förr eller senare att råka in i en allvarlig\r\nkris. Och det är jag inte den första att säga. Detta\r\nvarnade Tage Erlander för under hela den\r\ndiskussion som föregick den nuvarande\r\nförfattningen. Och visst har vi under några år fått\r\nerfarenheter som ger oss anledning att fundera över\r\ndessa frågor utan att omedelbart, som Birgit\r\nFriggebo gjorde, förfalla till en ren\r\nvulgärargumentation. Vi menar allvar med vår\r\ninbjudan till de övriga partierna om en beredning\r\nav författningsfrågorna. Då får vi se hur långt vi kan\r\nkomma. Vi kommer att eftersträva en bred enighet.\r\nVi kommer icke att kunna diktera i denna fråga,\r\noch det vet Birgit Friggebo.</pre><pre>Jag blir lika förvånad när Birgit Friggebo tar upp\r\nenergipolitiken och ställer frågan vad vi syftar till\r\nmed energipolitiken. Folkpartiet, centern och\r\nsocialdemokraterna har faktiskt haft två\r\növerläggningar. Och jag tror att alla parter är\r\növerens om att det har varit bra överläggningar. Vi\r\nhar lagt upp ett arbete, och vi skall träffas nästa\r\ngång i december. Jag vill därför ställa en motfråga\r\ntill Birgit Friggebo. Tänker folkpartiet inte fullfölja\r\ndetta samarbete? Vad innebär på den här punkten\r\ndeklarationen som folkpartiet har gjort tillsammans\r\nmed moderaterna?</pre><pre>När det gäller EG-frågan upplever jag det som om\r\nman från folkpartiet och moderaterna närmast är\r\nirriterad över att socialdemokraterna har lämnat\r\nsitt förslag, som innebär att vi anser att riksdagen\r\nskall klargöra de mera positiva stämningar som vi\r\nnu upplever finns i EG-frågan och att vi uttalar våra\r\nambitioner om medlemskap. Jag vet inte om\r\nfolkpartiet och moderaterna hade tänkt sig att få\r\nleka själva på denna planhalva och att de är\r\nirriterade över att socialdemokraterna uttrycker en\r\nuppfattning.</pre><pre>Olof Johansson ställde frågan hur det blir om EG\r\nbeslutar sig för att bli en försvarspolitisk union. Ja,\r\ndå är ett EG-medlemskap självfallet inte förenligt\r\nmed svensk neutralitetspolitik. Men jag har\r\npersonligen mycket svårt att tro att EG skulle gå åt\r\ndet hållet. Jag är ganska övertygad om att det blir\r\nNATO som även fortsättningsvis kommer att ha\r\ndetta ansvar. Men eftersom Olof Johansson har\r\nställt frågan vill jag gärna svara på den.</pre><pre>Till Lars Werner vill jag säga att tänk om dåvarande\r\nvpk hade orkat ta ett ansvar på våren 1989 då Lars\r\nWerner och jag förde vissa samtal. Och jag trodde\r\ndessutom att vi hade en överenskommelse. Men\r\nproblemet är ju att vänsterpartiet, när det har\r\nkommit till kritan, alltför ofta inte har orkat med\r\natt fatta de beslut som är nödvändiga om man skall\r\nbedriva en långsiktig och ansvarsfull politik. Att\r\nvara radikal, Lars Werner, innebär inte att man i\r\nvarje ögonblick ställer upp för det som är\r\nkortsiktigt populärt. Om man vill vara ett radikalt\r\nparti, med ett inflytande över politiken, måste man\r\nockså orka fatta impopulära beslut, just för att\r\nklara de långsiktiga målen. I detta sammanhang vill\r\njag öppet och direkt till Lars Werner säga att\r\nvänsterpartiet kommunisterna, nuvarande\r\nvänsterpartiet, på den här punkten har varit en\r\nbesvikelse under 80-talet och har ett stort ansvar för\r\natt vi i dag tvingas vidta vissa åtgärder. Om vi hade\r\nangripit problemen ett par år tidigare hade de\r\nkunnat mötas med mindre besk medicin.</pre><pre>Claes Roxbergh ville att jag från talarstolen i dag\r\nskulle utlova en folkomröstning i EG-frågan. Det\r\ntänker jag inte göra. När det gäller köp av mark och\r\nföretag får vi redan i en EES-överenskommelse,\r\nom vi vill ha en sådan, finna oss i att ungefär samma\r\nregler och villkor som gäller för oss i andra\r\neuropeiska länder också måste gälla för dessa\r\nländer hos oss.</pre><pre>När det gäller författningen har jag redan besvarat\r\nClaes Roxberghs fråga.</pre><pre>I övrigt är Claes Roxberghs inlägg uppriktigt sagt\r\noerhört svårt att föra en debatt om. Det var inte\r\nnågot ovänligt, utan bara ett konstaterande -- jag\r\nupplevde det så. Vad som förvånar mig är att\r\nmiljöpartiet inte ser de möjligheter som nu växer\r\nfram i Europa och våra möjligheter att vara med\r\noch påverka detta större sammanhang. Tag t.ex.\r\nmiljöproblemen: dem kan vi inte angripa\r\nnationellt, var och en inom sina egna gränser. Skall\r\nvi klara Europas miljöproblem måste det bli ett\r\nökat samarbete. Då måste vi vara med så långt som\r\nmöjligt i det samarbetet. Jag upplever det som om\r\nmiljöpartiet ville dra ner gardiner och tro att man\r\ndärmed löser problemen och kan förverkliga sina\r\npolitiska idéer. Jag tror inte det. Jag är tvärtom\r\növertygad om att vi för att förverkliga de idéer som\r\nsocialdemokratin står för när det gäller full\r\nsysselsättning, rättvisa, nord--syd-dialogen och inte\r\nminst miljön måste kraftigt bygga ut det europeiska\r\nsamarbetet.</pre><pre>Mycket av det som händer, sägs och skrivs i dessa\r\ndagar om problemen i svensk ekonomi och om\r\nregeringens åtgärder verkar säkert både obegripligt\r\noch motsägelsefullt för många. Det påstås å ena\r\nsidan att svenska folket har det bedrövligt. Det kan\r\nman bl.a. läsa i Svenska Dagbladet. Det ser man i\r\nSvenska arbetsgivareföreningens annonser, och\r\nCarl Bildt hjälper till med svartmålningen. Vi får\r\nständigt höra att folk i andra länder har det mycket\r\nbättre. Å andra sidan påstås att vi har det alldeles\r\nför bra i vårt land. Vi arbetar för litet, vi har för\r\nmånga förmåner och rättigheter och vi får alldeles\r\nför mycket gratis via den gemensamma sektorn.\r\nHur går det ihop? kan man undra. Vad vill de som\r\npåstår detta göra åt problemen? ''Ner med de\r\noffentliga utgifterna'', krävde en av våra främsta\r\nnäringslivsföreträdare i en tidningsintervju nyligen.\r\n''Låt folk spara till det de behöver: skola, sjukvård,\r\npensioner och vad det nu kan vara. Då får pengarna\r\noch livet ett värde och företagen ett bättre klimat.''</pre><pre>Så säger en person som har ärvt en av de största\r\nförmögenheterna i Sverige. Då blir det litet\r\ntydligare. Det är nästan undantagslöst de som\r\ntjänar mest pengar och som har ärvt pengar och\r\nposition som också vet mest om hur man värnar om\r\nprivilegier och förmåner. Jag påstår att det är så.</pre><pre>Nu är det inte bara vårt land som har vissa problem.\r\nI Storbritannien, som har en inflation nästan lika\r\nhög som vår, har man en arbetslöshet på 6 %. I\r\nDanmark går var tionde löntagare arbetslös. I\r\nHolland är man bekymrad över att var sjätte\r\narbetstagare är sjuk eller hemma från arbete i varje\r\ndag. USA kämpar efter Reagan med enorma\r\nekonomiska problem. Tillväxten är låg,\r\narbetslösheten hög och dollarns värde sjunker.\r\nOvanpå detta sliter man med ett gigantiskt\r\nbudgetunderskott. Det finns inga stora\r\nvälfärdssystem att reformera eller skära ner.\r\nUtbildningssystemet befinner sig i kris. 37 miljoner\r\namerikaner saknar i dag sjukförsäkring. Nästan en\r\nfjärdedel av barnen och hälften av de svarta lever i\r\nfattigdom. Någon socialdemokrati finns inte där att\r\nskylla på, inte heller någon stor offentlig sektor. I\r\nstället har amerikanerna länge levt som högern och\r\nnäringslivet här hemma förespråkar och verkligen\r\nfått spara till det man behöver: skola, sjukvård,\r\npensioner m.m.</pre><pre>Jag upplever det så att det finns starka\r\nhögergrupper som ser i det som nu sker en\r\nmöjlighet att också i vårt land knäcka facken och\r\nförsvaga löntagarnas position. Man ser en chans att\r\nmontera ner den offentliga barnomsorgen,\r\nsjukvården och äldreomsorgen, att sänka skatten\r\nför de högavlönade och låta vanliga löntagare få det\r\nsämre genom att slå sönder den generella\r\nvälfärden.</pre><pre>Svenska arbetsgivareföreningens ordförande har\r\nnyligen uttalat att det bara är polisen, domstolarna\r\noch försvaret som inte skall privatiseras. De pengar\r\nsom sparas in på att människor själva får betala\r\nbarnomsorg, sjukvård, äldreomsorg,\r\nsjukförsäkring och pension skall gå till företagen\r\ngenom en sänkning av arbetsgivaravgiften. Den här\r\nframtidsvisionen stämmer i stora drag överens med\r\nmoderaternas framtidsprogram, där det sägs att det\r\nbara är i familjen och i dess närhet som vi förmår\r\natt bry oss om varandra.</pre><pre>Vi socialdemokrater ser i stället problemen i\r\nekonomin som en utmaning. Vi vill bemästra dem\r\ngenom att långsiktigt garantera tryggheten. Därför\r\ntar vi nu itu med det som inte fungerar bra i vårt\r\nnuvarande välfärdssystem. Vi vill få stopp på\r\ninflationen och räntehöjningarna, så att folk kan få\r\nrimliga mat- och boendekostnader. Vi vill skapa\r\nfler alternativ inom vård och omsorg, utan att\r\nrättvisan sätts på undantag. Framför allt vill vi slå\r\nvakt om sysselsättningen. Här går den stora\r\nskiljelinjen. Jag upplever det som så att\r\nhögergrupperna vill använda den nuvarande krisen\r\nför att införa ett helt annorlunda samhälle, medan\r\nsocialdemokraterna vill angripa de ekonomiska\r\nproblemen för att garantera möjligheterna\r\nlångsiktigt och trygghet i arbetet. Vi har faktiskt\r\nunder vår tid sänkt de offentliga utgifterna från\r\n66 % till 61 %. Vi har tagit bort budgetunderskottet\r\npå 90 miljarder. Sedan 1982 har de svenska\r\nindustriinvesteringarna och exporten fördubblats.\r\nVi har haft full sysselsättning under 80-talet, medan\r\nmiljoner och åter miljoner människor utomlands\r\nhar gått utan arbete.</pre><pre>Vad är det då för problem i dag? För det första är\r\ninflationen för hög. För det andra är tillväxten för\r\nlåg. Vi har höjt våra löner med i genomsnitt 28 %\r\nsamtidigt som tillväxten har varit 6 %. Därför\r\nmåste vi nu få ner löneökningstakten. Det är därför\r\nvi har tillsatt den s.k. Rehnberggruppen. I och med\r\nskattereformen får vi en ny chans att nästa år\r\nradikalt dämpa löneökningstakten och växla om\r\nfrån inflationslöner till reallöner.</pre><pre>Vi måste få fart på tillväxten i Sverige. Det är\r\ntillväxten som avgör om vi fortsättningsvis skall\r\nkunna bygga ut och förbättra både vår privata\r\nekonomi och vår välfärd. Därför inriktar\r\nregeringen sin politik på just dessa två områden:\r\nväxla ner inflationen och skapa större tillväxt.</pre><pre>Det blev en akut kris för två veckor sedan. Vad som\r\nhände var att vi fick spekulationer om en nära\r\nförestående devalvering. Då försvann stora\r\nsummor ut ur landet. Det flödet måste ovillkorligen\r\nstoppas. Det gjorde regeringen dels genom att\r\nriksbanken höjde räntan, dels genom att snabbt gå\r\nut och deklarera att en devalvering är utesluten och\r\natt den vägen är stängd. Samtidigt meddelade\r\nregeringen att den inom en vecka skulle presentera\r\nåtgärder för att komma till rätta med de\r\nunderliggande problemen i den svenska ekonomin.\r\nVi gav ett tidigare besked än vad vi annars skulle ha\r\ngjort i budgeten i januari. Alltså gav vi ett besked\r\nom att Sverige inte skall devalvera. Vi skall klara\r\nvåra problem och bördorna skall fördelas rättvist.</pre><pre>Hur skall det här i praktiken gå till? För det första\r\nhar vi deklarerat att vi eftersträvar ett nytt\r\nriksdagsbeslut om Europapolitiken, som tydligare\r\nklargör Sveriges ambitioner att bli medlem av EG.\r\nFör det andra föreslår vi utgiftsminskningar med 15\r\nmiljarder kronor. Vi måste få stopp på utgifterna\r\ninom socialförsäkringssystemet. De ökar\r\nautomatiskt år efter år med mycket stora belopp,\r\nmedan intäkterna inte alls ligger på samma nivå. Vi\r\nföreslår en sänkning av sjukförsäkringsersättningen\r\ntill 75 % de tre första dagarna, från fjärde dagen\r\n90 % ersättning, samt en sänkning av ersättningen\r\nvid vård av sjukt barn till 80 %.</pre><pre>För det tredje lägger vi fram en rad förslag som i\r\nframtiden kommer att skapa bättre förutsättningar\r\nför tillväxt och för långsiktig garanti av tryggheten,\r\ngenom att rätta till brister och trögheter i vårt\r\nnuvarande välfärdssystem. Här är vi faktiskt redan\r\ni gång. Vi har vidtagit en rad åtgärder. Vi har lagt\r\nom skattesystemet och förnyat\r\narbetsmarknadspolitiken. Vidare håller vi på med\r\narbetslivet. Det har avsatts 15 miljarder kronor för\r\nändamålet. Vi har påbörjat förändringar av\r\nsocialförsäkringssystemen. Jordbrukspolitiken har\r\nlagts om, och vi har påbörjat en genomgripande\r\ndecentralisering av skolan. Och nu går vi i den här\r\nskrivelsen vidare.</pre><pre>Vi vill se över den statliga administrationen och\r\ndärmed göra den effektivare och mer anpassad till\r\n90-talets krav. Vi föreslår en samordning av\r\nsjukförsäkringen och sjukvården för att förbättra\r\nkvaliteten i vården och korta köerna till\r\noperationer och annat.</pre><pre>Vi menar att tiden är mogen för en närmare\r\nsamverkan mellan barnomsorg och skola. Får vi en\r\nmer flexibel övergång när barnen är mellan sex och\r\nsju år, kan vi utnyttja resurserna på ett effektivare\r\noch bättre sätt. För att stärka den svenska\r\nkonkurrenskraften och bidra till högre tillväxt\r\nförbättrar vi villkoren för högre utbildning.</pre><pre>Vi effektiviserar statens förvaltning av\r\nförmögenheter. Vattenfall t.ex. görs om till ett\r\naktiebolag. Hela näringspolitiken inriktas på att\r\nöka konkurrensen och stimulera till nyföretagande.\r\nSverige verkar internationellt inom de s.k. GATT-\r\nförhandlingarna för att sänka gränsskyddet inom\r\njordbruket, så att vi därmed får billigare mat. Får\r\nvi mot förmodan inget förhandlingsresultat,\r\nåterkommer regeringen i denna fråga till riksdagen.</pre><pre>Till slut vill jag, herr talman, ändå själv dra några\r\nslutsatser av det nya samarbete som har signalerats\r\nmellan folkpartiet och moderaterna.</pre><pre>För det första har naturligtvis högern förstärkts.\r\nOm den saken råder det inget tvivel. Bengt\r\nWesterberg och folkpartiet har tidigare med stor\r\nkraft kritiserat moderaterna på en rad avgörande\r\npunkter.</pre><pre>Så sent som för 14 dagar sedan skrev Bengt\r\nWesterberg i Dagens Nyheter att moderaterna\r\ngenom att liera sig med särintressen för en politik\r\nsom leder till nationens fall. För inte så länge sedan\r\nskrev han i samma tidning: ''Om man, som\r\nmoderaterna vill, skulle minska skatterna med\r\n150--200 miljarder kronor under 1990-talet skulle\r\ndet inte vara möjligt att ens upprätthålla dagens\r\nstandard i den offentliga sektorn. -- -- -- Den\r\nmoderata skattepolitiken är mot den här\r\nbakgrunden ett hot mot välfärden.''</pre><pre>Bengt Westerberg hade också för några veckor\r\nsedan ett meningsutbyte med Svenska Dagbladets\r\nledarsida om moderaternas familjepolitik som han i\r\nhårda ordalag fördömde. Och i somras skrev Bengt\r\nWesterberg i Svenska Dagbladet: ''Det moderata\r\nbudskapet blir allt tydligare och alltmer oroande.\r\nDe offentliga insatserna skall minskas, skatterna\r\nsänkas kraftigt och människor i ökad utsträckning\r\nsjälva betala för välfärden. -- -- -- Detta är för\r\nfolkpartiet en oacceptabel politik. Vi liberaler\r\nkommer aldrig att medverka till att den\r\ngenomförs.'' Det skulle vara intressant att få en\r\nkommentar från dem som nu är nya\r\nsamarbetspartner.</pre><pre>För det andra har vi fått en större ideologisk\r\nklarhet. Artikeln av Bengt Westerberg och Carl\r\nBildt måste innebära att folkpartiet är berett att\r\nsläppa sina ambitioner. Det är väl inte så att\r\nmoderaterna skall göra alla eftergifter. Återigen\r\nvisar det sig att Tage Erlander hade rätt när han\r\nsade: Socialliberalismen är en ömtålig planta som\r\ntrivs bäst i hägnet av en stark socialdemokrati. När\r\nsocialdemokratin går framåt starkt kommer\r\nsocialliberalismen. När högern är stark, som den är\r\nnu, blir det sämre med socialliberalismen.</pre><pre>För det tredje har socialdemokratin fått en tydlig\r\nmotståndare. Vi har under några år upplevt en\r\nganska speciell situation. Nästan all debatt har\r\nkretsat kring socialdemokratin, och vi har fått\r\nmycket litet debatt om alternativen. Nu kommer de\r\nborgerliga partierna, framför allt moderaterna och\r\nfolkpartiet, inte ifrån att diskutera, även om det\r\ngörs ett försök i dag. I längden är det omöjligt att\r\nkomma ifrån en diskussion. Man kommer att\r\ntvingas att diskutera ett borgerligt alternativ. Hur\r\nblir det med skatterna och skattereformen? Jag\r\nställer för sjätte gången i en stor debatt frågam om\r\nmoderaterna har gett upp sitt motstånd mot\r\nskattereformen eller inte. Hur blir det med energin,\r\nEuropapolitiken och familjepolitiken?</pre><pre>För det fjärde: Det som skulle bli en manifestation\r\nav borgerlig enighet blev ju i realiteten en\r\nmanifestation och demonstration av borgerlig\r\noenighet på grund av att Olof Johansson inte fick\r\nvara med på utspelet. Orsaken var alltså, som det\r\nsades, centerns inställning i EG-frågan. Men den\r\nverkliga avsikten måste rimligen ha varit att\r\nförödmjuka centern.</pre><pre>För det femte blir det svårare att styra Sverige. Dels\r\nblir det efter vad som har hänt svårare att komma\r\növerens över blockgränserna, dels blir det svårare\r\nför en borgerlig majoritet att regera. Kom ihåg hur\r\ndet var i Sverige mellan 1976 och 1982. Vi hade\r\ntrepartiregering, tvåpartiregering och\r\nenpartiregering. Gång på gång sprack enigheten\r\noch samarbetet. Och se på Norge i dag. Den\r\nborgerliga majoriteten satt bara ett år, trots\r\nborgerlig majoritet i stortinget. Under två\r\nvalperioder har det nu funnits borgerlig majoritet.\r\nVid båda tillfällena har de borgerliga försökt att\r\nregera, men efter ett år har de fått ge upp.</pre><pre>Vi socialdemokrater har visat att vi är beredda att\r\nsamarbeta över blockgränserna, när det har varit\r\nnödvändigt för ekonomin och för landet. Vi har\r\nvarit beredda att ta ansvar också för mindre\r\npopulära beslut, och vi har förvisso fått betala ett\r\npolitiskt pris för detta. De förändringar av politiken\r\nsom vi nu redovisar i skrivelsen till riksdagen har till\r\nsyfte att värna om det som har gjort Sverige till ett\r\nbra land att leva och bo i: rätten till arbete, rätten\r\ntill ekonomisk och social trygghet för alla. Det är\r\nvår förhoppning att vi i riksdagen skall kunna\r\nåstadkomma en majoritet för de här åtgärderna. Vi\r\när övertygade om att de är motiverade, att de är\r\nlångsiktigt nödvändiga och att de behöver\r\nförverkligas -- både de som verkar på kort sikt och\r\nde som har ett mer långsiktigt syfte för att Sverige\r\nockså i framtiden, under 90-talet, skall vara ett bra\r\nland att leva och bo i.</pre><pre></pre><pre>Anf. 7 LARS TOBISSON (m) replik:</pre><pre>Herr talman! Statsministern måste vara illa trängd.\r\nHär har han begärt en debatt med anledning av\r\nremissen av den ekonomiska skrivelsen till\r\nutskottet. Sedan lägger han ut texten om allt\r\nmöjligt annat som om det vore en allmänpolitisk\r\ndebatt.</pre><pre>Jag skall i princip hålla mig till ämnet för dagen,\r\ndvs. den ekonomiska krisen, regeringskrisen. Men\r\nförst en kommentar till Ingvar Carlssons utfall mot\r\nen artikel som Carl Bildt och Bengt Westerberg har\r\nskrivit. I artikeln klargjordes att moderaterna och\r\nfolkpartiet strävade efter en borgerlig\r\nmajoritetsregering och att de har gott hopp om att\r\näven centern skall ställa upp. Det är självfallet inte\r\nnågot färdigt heltäckande regeringsprogram. Något\r\nsådant skrivs inte i en tidningsartikel. Med det är en\r\nviktig byggsten i den borgerliga allians som vi har\r\ntalat om sedan regeringskrisen i februari. Det krävs\r\npå andra områden nya byggstenar tillsammans med\r\ncentern och folkpartiet. Förutsättningarna för en\r\nborgerlig allians är en klar politik i sakfrågorna,\r\nmen samverkan för samverkans egen skull tror vi\r\ninte på.</pre><pre>En politik enligt de sex punkter som tas upp i\r\nartikeln skulle betyda en ekonomisk politik som,\r\ntill skillnad från den som nu förs, skulle kunna\r\nåterföra Sverige till balans och tillväxt.</pre><pre>En av de sex punkterna handlar om skattepolitiken.\r\nLåt mig svara på Ingvar Carlssons och Olof\r\nJohanssons frågor om synen på\r\nskatteomläggningen.</pre><pre>Det torde vara allom bekant att moderaterna och\r\nfolkpartiet inte är överens om den\r\nskatteomläggning som nu håller på att genomföras.\r\nVår viktigaste invändning är att skattetrycket inte\r\nsänks. Men moderaterna och folkpartiet är överens\r\nom att en borgerlig regering efter nästa val skall\r\nsänka skattetrycket. Jag hoppas att centerpartiet\r\nställer upp på den linjen. Att socialdemokraterna\r\nskulle göra det vågar jag inte hoppas på.</pre><pre>Jag tror att Ingvar Carlsson i detta sammanhang bör\r\nfundera över situationen inom sitt eget parti i stället\r\nför att oroa sig för hur en borgerlig regering skall\r\nformas efter valet. Om rösterna fördelar sig ungefär\r\nsom dagens opinionssiffror visar, kan inte\r\nsocialdemokraterna som nu lita på att något\r\nvänsterparti ställer upp som stöd. Då blir frågan:\r\nMed vilket parti eller vilka partier tänker\r\nsocialdemokraterna ingå i koalition, och var har ni\r\nert gemensamma regeringsprogram?</pre><pre>Så skall jag gå över till att tala om krispaketet.\r\nStatsministern hävdade utan minsta bevisning att\r\npaketet skulle ha gjort verkan. Möjligen tänker han\r\npå att marknadsräntan har gått ned litet grand --\r\nfattas bara annat! Farhågorna för en omedelbar\r\ndevalvering har skingrats med hjälp av den kraftiga\r\nräntehöjningen, men långt ifrån alla de fem\r\nprocentenheterna har återtagits. Tvärtom får vi\r\nräkna med att marknadsräntan även efter detta\r\nryck stannar kvar på en högre nivå än tidigare.\r\nStatsministern kan väl inte mena att\r\nbostadskrediter på 15--16 % är någonting som vi\r\nnormalt skall leva med framöver. Ränteskillnaden\r\ngentemot omvärlden, som brukar vara 2--3 %, har\r\nnu stigit till det dubbla. Den differensen beror inte\r\npå något annat än en förväntan om en kommande\r\nförsvagning av kronkursen. Sedan krispaketet\r\npresenterades har Stockholmsbörsen gått ned med\r\nytterligare 4 %, vilket vittnar om en bestående\r\nmisstro mot Sveriges ekonomi. Samma innebörd\r\nhar de internationella kreditvärderingsinstitutens\r\nbeslut att överväga en nedgradering av Sverige.\r\nDetta skedde sedan man hade tagit del av\r\nkrispaketet.</pre><pre>Trots all sin ordrikedom förklarade statsministern\r\ninte varför viktiga principställningstaganden, t.ex.\r\nbeträffande EG, saknades i den ekonomisk-\r\npolitiska propositionen, liksom också i\r\nregeringsförklaringen för någon månad sedan.</pre><pre>Ta exemplet med sänkningen av skolåldern -- en\r\nsak som vi moderater har verkat för länge, främst\r\nav pedagogiska skäl, men som socialdemokraterna\r\nalltid envist har röstat ned. Nu svänger man helt\r\noch lägger fram just detta förslag, som en följd av\r\natt valuta strömmar ut ur landet. På vilka grunder\r\nföreställer sig regeringen att en flexibel skolstart\r\nskall få kapitalplacerare att återfå tron på Sverige?\r\nI sin desperation drog Ingvar Carlsson till med\r\nuttalandet att vi moderater siktar på ett\r\nbudgetunderskott på 47 miljarder kronor. Detta är\r\noch förblir en lögn. Vi är naturligtvis inte emot\r\nutgiftsminskningar. Tvärtom har vi länge framfört\r\nkrav på sådana, samtidigt som vi starkt beskjutits\r\nav socialdemokraterna. Men syftet har varit att\r\nskapa utrymme för skattesänkningar och att i övrigt\r\nfå till stånd strukturella förändringar. Jag är\r\növertygad om att nyckeln till en\r\nförtroendeskapande omläggning av den\r\nekonomiska politiken är en systematisk sänkning\r\nav skattetrycket. Socialdemokraterna har nu\r\nkommit så långt att de talar om skattesänkningar på\r\nsikt. Finansministern utesluter på förhand\r\nskattehöjning nu. Allt skulle vara besparingar. Men\r\nvarför i all sin dar föreslår ni då en höjning av\r\nfastighetsskatten? Ingen förklaring har getts.\r\nFörstår ni inte att ni undergräver finansministerns\r\nanseende och att tilltron till en framtida sänkning\r\nav skattetrycket helt försvinner?</pre><pre>Anf. 8 BIRGIT FRIGGEBO (fp) replik:</pre><pre>Herr talman! Jag förstår att Ingvar Carlsson vill fly\r\nverkligheten. Han är borta i USA, han talar om\r\nSAF-direktörer, spekulanter och annat sådant.\r\nSedan slutar han med att säga att socialdemokratin\r\nvill angripa de ekonomiska problemen. Problemet\r\när ju att ni inte har gjort detta. Listan kan bli ännu\r\nlängre: prisökningar drabbar människor, inga\r\nlöneökningar är reella, företag kan inte sälja på\r\nutlandsmarknaden, arbetslösheten närmar sig, osv.\r\nDet är den totala stagnationen i Sverige som det\r\ngäller.</pre><pre>Lars Werner säger att vi inte har någon kris. Är det\r\ninte kris då lönerna har ökat med 74 % sedan 1982\r\nför alla löntagare i Sverige, oavsett om det rör sig\r\nom LO, SACO, TCO eller PTK, samtidigt som\r\ninflationen under samma tid har stigit med 73,5 %?\r\nTala om en total stagnation! Detta är den regering\r\nsom suttit sedan 1982 ansvarig för.</pre><pre>Nu är ni ju tillbaka till 1982. Vilka vallöften var det\r\nni hade då? Jo, ni skulle riva upp de beslut om\r\nförändringar i sjukförsäkringen som den borgerliga\r\nregeringen fattat för att åstadkomma\r\nstrukturförändringar. Ni skulle även riva upp\r\nbeslutet om arbetslöshetsförsäkringen osv. Dessa\r\nbeslut gällde åtgärder som ekonomer bedömde som\r\nnödvändiga: Man skulle sitta still i vagnen och\r\navvakta de goda resultaten. Ni grundlade redan då\r\nde ekonomiska problemen.</pre><pre>Sedan fick vi nya valrörelser och nya löften. 1985\r\nfick vi en konsumtionsledd ekonomi i stället för en\r\ninvesteringsledd. Detta bär ni själva ansvaret för.\r\nEr propagandaapparat i valrörelserna är sådan att\r\nni inte förmår möta det svenska folket med ärliga\r\nbesked om den nödvändiga politiken.</pre><pre>Det talas här om spekulationer om devalvering och\r\nom riksbankens roll. Riksbanken har ju fått klara\r\nden ekonomiska politiken under nästan hela 80-\r\ntalet på grund av att regeringen inte kan få ändan\r\nur vagnen. Här sitter vi med åtta förlorade år, och\r\nansvaret för det är ert. Vi anser att Ingvar Carlsson\r\noch hans regering är ett mycket större hot mot\r\nvälfärden än någon annan i detta land. Det är\r\ndärför det är nödvändigt att vi får en annan, en\r\nborgerlig regering.</pre><pre>Nu hade Ingvar Carlsson tydligen sett fram emot att\r\nfå diskutera med någon som är roligare än jag -- jag\r\nvet inte om han avsåg att det borde vara en karl.\r\nHan beklagade att Bengt Westerberg inte är här.\r\nIngvar Carlsson vet mycket väl att Bengt\r\nWesterberg är nere i Bryssel och praktiserar EG-\r\npolitik. Det visste Ingvar Carlsson redan i förra\r\nveckan. Det är därför oförskämt att stå här och säga\r\natt Bengt Westerberg hellre ägnar sig åt något annat\r\nän att delta i denna debatt. Jag utgår ifrån att Ingvar\r\nCarlsson kan läsa innantill i artiklar, och jag tycker\r\ninte att vi skall behöva ha speciella debatter om det\r\ni riksdagen.</pre><pre>Här har presenterats ett förslag vars syfte är att vi\r\nskall komma ur den stagnation som Sverige i dag\r\nbefinner sig i. Och värre kommer det att bli.\r\nDessutom är det inte så att centerpartiet har\r\nuteslutits på något förolämpande sätt. Vi drog\r\nslutsatsen att centerpartiet just nu inte kunde skriva\r\nunder artikeln som den blev formulerad. Denna\r\nartikel har skapat en intressant debatt och\r\nintressanta reaktioner från centerpartiets sida. Det\r\när vår önskan och förhoppning att detta skall kunna\r\nverka ut till dess vi skall bilda en så bred borgerlig\r\nregering som möjligt efter valet nästa år.</pre><pre>Vidare har det här varit en diskussion om\r\nstatsbudgeten. Problemet är ju inte i första hand\r\nstatsbudgeten. Det finns inga underskott i denna.\r\nProblemet är hur samhällsekonomin totalt\r\nfungerar. Jag tycker att avhoppet när det gäller\r\nsjuklönen är ganska klargörande. Denna skulle ju\r\ninte ha drabbat någon utan avsikten var att den\r\nskulle vara ett insitament. Men man lämnade denna\r\ntanke därför att man hittat ett annat system som ger\r\nstörre besparingar i statsbudgeten.</pre><pre>Då är man för hårt inriktad på att just åstadkomma\r\nförändringar i statsbudgeten. Det går naturligtvis\r\ninom ramen för en sjuklön att också införa olika\r\negenavgifter för medborgarna. Det är ingen\r\nskillnad, om man har sjuklön eller om man inte har\r\ndet.</pre><pre>Författningen sedan. Statsministern nämnde till\r\nmin förvåning Storbritannien. Jag har haft många\r\noch långa samtal under årens lopp med mina\r\nliberala vänner i Storbritannien, och jag tycker att\r\ndet är ett orättvist valsystem man har där.\r\nLiberalerna får 25 % av rösterna men bara 3,6 % av\r\nmandaten. Man har en regering som bara har 42 %\r\nav rösterna. Regeringspartiet är i minoritet bland\r\nväljarna men har 62 % av mandaten. Jag tycker att\r\ndet är ett orättvist system, och det förvånar mig att\r\nIngvar Carlsson nämner just Storbritannien i en\r\ndiskussion om författningen.</pre><pre>Ingvar Carlsson redovisar själv att redan Tage\r\nErlander på sin tid tog upp dessa frågor. Ja, det är\r\nen gammal fråga om att socialdemokraterna anser\r\nsig finare och bättre i det här landet och skall ha\r\növerrepresentation i parlamentet. Jag tycker inte\r\natt det är värdigt.</pre><pre>Anf. 9 OLOF JOHANSSON (c) replik:</pre><pre>Herr talman! Jag kommenterade inte tidigare\r\ninbjudan till författningsberedning. Jag vill gärna\r\ngöra det. Jag konstaterar att på bänkarna här -- inte\r\npå statsrådsbänkarna men i övrigt -- finns ett\r\nbetänkande om grundlagsfrågor. Där finns ett antal\r\nreservationer, bl.a. nr 8 från representanterna för\r\nmoderaterna, folkpartiet, centerpartiet och\r\nmiljöpartiet om mandatperiodens längd och den\r\ngemensamma valdagen. Där är vår inställning känd\r\nsedan tidigare, och det är bra att de frågorna\r\nkommer under diskussion.</pre><pre>I betänkandet finns vidare en reservation, nr 20,\r\nfrån folkpartiet och centerpartiet om en ny\r\ngrundlagsutredning. Vi hoppas att det skall bli en\r\nkonstruktiv beredning i så fall, utan hot, en\r\nberedning som verkligen försöker tackla de\r\ndemokratiska problem som vi har i Sverige, bl.a. på\r\ngrund av de korta valperioderna.</pre><pre>Det finns högerkrafter som är beredda att montera\r\nned välfärden, säger Ingvar Carlsson. Ja, det finns\r\ndet säkert, men de är inte så många, och framför\r\nallt skall de inte göras fler än nödvändigt. Vad det\r\nhandlar om då är att lägga upp en strategi som\r\nförmår att hantera just detta, nämligen att se till att\r\nman mobiliserar hela svenska folket i krispolitiken.\r\nDär tycker jag att socialdemokratin har missat\r\nnågonting väsentligt, när man inte har lyckats\r\nklargöra varför det krävs rätt besvärliga åtgärder\r\nsom påverkar de allra flesta.</pre><pre>Det är det ena. Det andra är: Hur skall man se till\r\natt de människor skyddas som har de smalaste\r\nekonomiska marginalerna, den svagaste\r\nekonomiska ställningen? Jag tycker att\r\nskattereformen är just ett exempel på hur man\r\nmisslyckats både i pedagogiken och i politiken i den\r\ndelen. Därför får man inte förtroende från folk i\r\nallmänhet för att vidta de åtgärder som är\r\nnödvändiga för att Sverige skall komma i\r\nekonomisk balans.</pre><pre>Jag tror att ni underskattar människors vilja att\r\nställa upp och mota det som statsministern kallar\r\nför att montera ned välfärdsstaten. Det finns ingen\r\nmajoritet i det här landet som vill montera ned\r\nvälfärdsstaten, och de minoriteter på högerkanten\r\nsom ägnar sig åt det skall inte tillåtas växa på grund\r\nav misstag på andra sidan.</pre><pre>Energin har varit uppe igen. Det är den ju ofta. Jag\r\nhade också god lust att ställa frågan: Vad vill\r\nfolkpartiet egentligen med sitt deltagande i\r\nförhandlingarna om energin? Den frågan har jag\r\nhaft lust att ställa långt tidigare på grund av\r\nuttalanden från Bengt Westerberg. Jag har i ren\r\nvänlighet avstått från att ställa den frågan, eftersom\r\nvi ändå sitter tre parter i samma förhandling. Men\r\ndet är klart att jag känner mig något friare nu efter\r\ndet här artikelskrivandet, så visst kan jag instämma\r\ni den frågan.</pre><pre>Jag kan inte se t.ex. att någon vill i grunden\r\nförändra den nedsättning av energiskatterna för\r\nelintensiv industri som det handlar om när det\r\ngäller att klara konkurrensen för de svenska\r\nföretagen. Den frågan är för övrigt under utredning\r\noch ligger egentligen delvis utanför de här exklusiva\r\nförhandlingarna.</pre><pre>Det handlar i stället om att man är rädd för ökade\r\nenergipriser, men det är ju inget speciellt för\r\nSverige. Jag har alltid förundrat mig över att ingen\r\nav dem som förordar att kärnkraften skall vara kvar\r\nnågonsin har använt nya kärnkraftsreaktorer som\r\njämförelseobjekt när de redovisat sin\r\nenergiframtid. Vi är bra nära att komma över till\r\nnästa generation reaktorer, och det är naturligtvis\r\ndem ni skall jämföra med. Nämn gärna samtidigt\r\nunderskotten på Forsmark 3 som uppgår till\r\nmiljardbelopp de första åren!</pre><pre>Försök inte ständigt göra gällande att kärnkraften\r\när någon sorts ekonomisk succé. Vattenkraften är\r\nen ekonomisk succé, i synnerhet gammal sådan.\r\nGamla reaktorer är också en ekonomisk succé, men\r\ndet finns risker med att använda dem länge, och det\r\när bl.a. det problemet som vi har att lösa i den här\r\nförhandlingen, att ta ansvar för framtiden.</pre><pre>Låt mig till sist säga att vi har inte regeringsbeslut\r\nmen väl stämmobeslut i regeringsfrågan. Det är det\r\nbeslutet som jag följer. Centern är beredd att ta\r\nansvar i och utanför regeringsställning. Vi är\r\nberedda till samarbete med andra partier. Målet är\r\nen icke-socialistisk majoritet i riksdagen 1991 och\r\nen därpå grundad regering. Det är vår uppfattning\r\natt en regering med tyngdpunkt i det sakpolitiska\r\nmittfältet har bästa förutsättningar att leda Sverige\r\npå 90-talet.</pre><pre>Vi ändrar inte den uppfattningen bara därför att\r\nandra hattar omkring. Låt mig klargöra det fullt\r\ntydligt. Men den som kräver underkastelse av\r\ncenterpartiet saknar politisk inlevelseförmåga och\r\npsykologisk insikt. Låt mig erkänna att jag mot den\r\nbakgrunden är bekymrad, men bara mot den\r\nbakgrunden, inte för egen del, inte för\r\ncenterpartiets del men för dem som lärt så litet om\r\nsamarbetets förutsättningar från perioden 1976--\r\n1982. Det är inte bara att sakna psykologisk känsla,\r\ndet är att tappa minnet.</pre><pre>Anf. 10 LARS WERNER (v) replik:</pre><pre>Herr talman! Ingvar Carlsson sade till mig och till\r\nvårt parti att vi inte orkar ta ansvar, att vi är en\r\nbesvikelse -- det var ingen hejd på allt vad vi var.\r\nDet lät nästan, Ingvar Carlsson, som att det var vi\r\nsom var skyldiga till alla de orättvisa förslag som ni\r\nnu lägger fram.</pre><pre>De förslag som ni lade i början på året stödde inte\r\nvi, därför att de var borgerliga förslag. Ni hade ju\r\ninte ens stöd bland era egna för de förslagen, och\r\njag tror att ni tillsammans med många andra skall\r\nvara glada över att vi inte stödde dem. Det hade\r\ninte varit bra för arbetarrörelsen, om vi hade röstat\r\nigenom lönestopp och strejkförbud.</pre><pre>Jag kan inte säga annat i dag, Ingvar Carlsson, än\r\natt jag tycker att de socialdemokrater reagerar sunt\r\nsom lämnar er, därför att de inte känner igen er\r\npolitik. Jag vet inte om det är tillfälligt eller inte,\r\nmen jag tycker att det är en sund reaktion.</pre><pre>Det är väl ingen överraskning när jag säger att vi\r\nkommer att göra er besvikna när det gäller det här\r\npaketet också, därför att nygamla borgerliga\r\nförslag tänker vi inte stödja. Fördelningspolitiskt\r\nrättvisa förslag kommer vi att stödja.</pre><pre>Låt mig ta upp en fråga i det här sammanhanget,\r\neftersom det talas om att vi inte orkar göra några\r\nuppgörelser. Vi träffade efter rätt hårda tag förra\r\nåret en uppgörelse om kommunaliseringen av\r\nlärarna. En av delarna i den uppgörelsen var att ett\r\nnytt statsbidrag till skolsektorn skulle vara av\r\nsamma storlek som i dag. Så löd också innehållet i\r\nen proposition om ansvaret för skolan som\r\nregeringen presenterade för mindre än en månad\r\nsedan.</pre><pre>Nu talar emellertid regeringen om i sin skrivelse att\r\nde tänker skära ner bidragen till skolsektorn med\r\nungefär 1 miljard kronor. Får jag fråga Ingvar\r\nCarlsson: Står ni fast vid den uppgörelse som ni\r\nträffade förra året? Det är en rätt väsentlig fråga för\r\nvåra fortsatta relationer. I den här uppgörelsen\r\ntalades det också om ett stimulansbidrag för att\r\nförbättra arbetsmiljön i skolorna på 300 milj.kr. på\r\ntio år. Står ni fast vid det?</pre><pre>Ingvar Carlsson svarade inte på vilket samband som\r\nskulle finnas mellan sjukförsäkring och\r\nvalutaspekulation. Får jag fråga om det skulle vara\r\nde sjuka som spekulerar? Vilket samband finns det\r\nmellan vård av sjukt barn och räntestegringar? Det\r\när klart att det är svårt att lämna svar på dessa\r\nfrågor eftersom jag inte anser att det finns några\r\nsådana här samband.</pre><pre>Sedan vill jag komma tillbaka till den famösa artikel\r\nsom Carl Bildt och Bengt Westerberg har skrivit.\r\nDär skriver man att någon avveckling av\r\nkärnkraften inte är aktuell, och det föranleder\r\nmånga frågor till alla aktörer. Min första fråga är:\r\nHur kan Bengt Westerberg, som representant för\r\nfolkpartiet tillsammans med Carl Bildt skriva att en\r\navveckling av kärnkraften inte är aktuell, och å\r\nandra sidan sitta i förhandlingar med Olof\r\nJohansson och Ingvar Carlsson om avveckling av\r\nkärnkraften? Hur kan Bengt Westerberg sitta på\r\ntvå stolar samtidigt? Hur kan man tillåta sig denna\r\ndubbla roll: Å ena sidan föra\r\navvecklingsdiskussioner, å andra sidan sedan påstå\r\natt en avveckling inte är aktuell. Vem är egentligen\r\nBengt Westerberg och vad står folkpartiet för?</pre><pre>Hela detta märkliga spel föranleder också frågor till\r\nbåde Olof Johansson och Ingvar Carlsson. Hur kan\r\nOlof Johansson sitta vid samma bord som Bengt\r\nWesterberg i förhandlingar om\r\nkärnkraftsavveckling, och, i alla fall under vissa\r\nveckor, vara med om ett borgerligt samarbete med\r\nCarl Bildt? Jag uppmanar Carl Bildt till att ta\r\ninitiativet till en borgerlig samling.</pre><pre>Ingvar Carlsson -- hur kan regeringen och Olof\r\nJohansson acceptera att sitta i förhandlingar med\r\nBengt Westerberg och spela plockepinn efter hans\r\nspelregler? Han rör ju varenda pinne, och sedan\r\nfortsätter han som om ingenting har hänt!</pre><pre>Birgit Friggebo -- hur kan folkpartiet och dess\r\nanhängare tillåta Bengt Westerberg att spela detta\r\ndubbelspel?</pre><pre>I artikeln skriver Carl Bildt och Bengt Westerberg\r\natt de vill göra omfattande ingrepp i\r\nskattesystemet. Det vill vi också göra, men Bengt\r\nWesterberg har ju deltagit i överenskommelsen om\r\nskatten med regeringen. När vi vill göra\r\nförändringar vill vi göra reformen mer\r\nfördelningspolitiskt rättvis. Då svarar regeringen\r\natt skattereformen ligger fast. Bengt Westerberg\r\nhar uppenbarligen en annan inställning -- i alla fall\r\nmed utgångspunkt i det han skrivit tillsammans\r\nmed Carl Bildt. Då är min fråga både till moderater\r\noch folkpartister: Vilka ingrepp är det ni rent\r\nkonkret tänker göra? Vilka förändringar i\r\nskattesystemet vill ni satsa på?</pre><pre>Till regeringen vill jag ställa frågan: Ligger\r\nskattereformen fast oavsett hur den slår\r\nfördelningspolitiskt? Den grupp som ni har aviserat\r\natt ni skulle tillsätta och som skulle granska\r\nomläggningens effekter -- hur kommer resultatet av\r\ndess arbete att redovisas?</pre><pre>Anf. 11 CLAES ROXBERGH (mp) replik:</pre><pre>Herr talman! Jag noterar att Ingvar Carlsson hade\r\nsvårt att bemöta mitt inlägg. Kan det månne betyda\r\natt han håller med mig?</pre><pre>Problemet är följande. Ingvar Carlsson sade att\r\nhögergrupper vill använda den ekonomiska krisen\r\nför att införa ett helt nytt samhälle. Ja visst, men\r\ndet värsta är ju att socialdemokraterna verkställer\r\nhögergruppernas dröm. Ni genomför den.</pre><pre>Det Sverige är på väg in i är den största\r\nomställningen sedan reformationen. Högern\r\napplåderar. Vilken kurs är det ni håller egentligen,\r\nIngvar Carlsson? Det är på grund av det här som vi\r\nkallar er för ett grått parti.</pre><pre>Sedan till Europafrågan. Miljöpartiet säger ja till\r\nett Europasamarbete där hela Europa finns med\r\noch inte bara halva. Vi vill ha ett Europa där alla\r\nländer finns med på lika villkor och har ett lika stort\r\ninflytande, och där vi inte flyttar över\r\nbestämmanderätten och centraliserar den. Vi har\r\nföreslagit att det skall baseras på t.ex. Europarådet,\r\nsom vi menar skulle vara ett utmärkt organ. Där\r\nskulle alla länder kunna vara med -- från Turkiet till\r\nländer i Norden och övriga regioner. Det skulle\r\nkunna vara ett Europasamarbete för alla länder på\r\nlika villkor. I dag blir det att A- och ett B-lag.</pre><pre>Vi har redan accepterat överstatliga beslut när det\r\ngäller miljöfrågorna för att man skall kunna ta itu\r\nmed dessa. Men vi accepterar inte överstatlighet\r\növer hela det svenska samhället! Häri ligger en\r\nväsentlig skillnad. Sedan vill jag tacka för\r\nklarläggandet när det gäller utländska medborgares\r\nrätt att köpa mark och företag. Detta kommer\r\ntydligen att genomföras som ett resultat av EES-\r\nförhandlingarna. Det är en mycket viktig sak. Det\r\ninnebär att vi släpper in utländskt kapital i landet\r\nsom får köpa både jordbruksfastigheter och\r\nföretag.</pre><pre>Olof Johansson -- vi fick inget besked. Anledningen\r\ntill att det behövs ett besked av centern är att det\r\nhattas så mycket i denna fråga. Jag kan inte förstå\r\nvilken inställning centern har till\r\nkärnkraftsavvecklingen 1995/96, vissa av\r\nmiljöfrågorna och EG-anslutningen.</pre><pre>Ibland låter det som om ni vill avveckla reaktorerna\r\n1995/96 och att ni är emot EG. Nästa stund låter det\r\ntvärtom. Hur är det egentligen, är ni beredda att gå\r\nin i en folkpartiregering och offra\r\nkärnkraftsavvecklingen 1995/96 och flera av\r\nmiljöfrågorna för en EG-anslutning? Eller är ni\r\nberedda att ta på er en annan roll i svensk politik,\r\nen roll som skulle kunna innebära att ni inte i första\r\nhand eftersträvar en borgerlig samverkan utan en\r\ngrön samverkan för en grön politik i Sverige?</pre><pre>Det skulle kunna vara en helt ny roll för centern,\r\noch det skulle kunna leda till att Olof Johansson\r\nskulle kunna bli statsminister i en sådan regering.\r\nEtt besked på den här punkten skulle alltså vara\r\nvälkommet.</pre><pre>Vi vill vidare aktivt stödja en utveckling som är\r\nenergi- och resurssnål och som inte smutsar ner vid\r\nproduktionen eller när de färdiga produkterna\r\nproduceras. Slutmålet är att ersätta dagens linjära\r\nproduktionssystem, där materialet tas från gruvan\r\ntill avfallshögen, med ett system som i stället är\r\ncirkulärt och där vi återbrukar råvaror och\r\nanvänder dessa igen.</pre><pre>Framväxten av ett sådant cirkulärt system kan vi\r\nfrämja genom att använda ekonomiska styrmedel i\r\nform av kraftigt höjda skatter på råvaror och\r\nenergi- och miljöutsläpp och i stället sänka skatten\r\npå arbete.</pre><pre>Varför är Ingvar Carlsson så rädd för att ta steget\r\nfullt ut när det gäller skatteomläggningen och\r\ngenomföra en konsekvent sådan i Sverige för att\r\npusha på och få till stånd ett system av detta slag?\r\nDe ekonomiska styrmedlen är i det här\r\nsammanhanget de mest verksamma som vi har.</pre><pre>Är ni, Ingvar Carlsson, beredda att gå vidare och\r\nförbättra det nuvarande skattesystemet från den\r\nhär synpunkten?</pre><pre>Anf. 12 Statsminister INGVAR CARLSSON (s)\r\nreplik:</pre><pre>Herr talman! Jag vill vända mig direkt till Birgit\r\nFriggebo och ta fasta på just det faktum som Birgit\r\nFriggebo själv underströk, att det var en kvinnlig\r\nföreträdare för folkpartiet i dagens debatt. Är det\r\ndå möjligt för folkpartiet att ställa upp på den\r\nfamiljepolitik som moderaterna företräder? Det är\r\nen familjepolitik som innebär att det blir direkt\r\nolönsamt för kvinnor med två barn i de aktuella\r\nåldrarna och med en inkomst under 160 000 kr. att\r\nförvärvsarbeta. Ni har ju gjort en så stor sak av att\r\nni är överens och att det inte finns så stora\r\nmotsättningar. Jag ställer därför den direkta frågan:\r\nÄr Birgit Friggebo beredd att medverka till att\r\nförverkliga en sådan familjepolitik?</pre><pre>Det är märkligt att moderaterna för bara några\r\nveckor sedan var det stora hotet mot välfärden. Nu\r\när socialdemokraterna ett ännu större hot mot\r\nvälfärden. Det är något märkligt med detta fasta\r\nfolkparti som befinner sig på precis samma plats\r\nmedan alla andra rör sig runt omkring. Skulle det\r\ninte kunna föresväva er i folkpartiet att det faktiskt\r\när ni som är smörklicken i stekpannan och åker hit\r\noch dit utan att kunna ta vara på er själva? Det är\r\ninte säkert att den smörklicken blir det bestående.</pre><pre>Birgit Friggebo säger också att socialdemokraterna\r\ninte har gjort någonting. Men vi har ju åtminstone\r\nträffat två uppgörelser med folkpartiet, varav en\r\ngällde skattereformen. Och det var väl inte så litet?\r\nVi träffade i våras en uppgörelse. Var det\r\ningenting? Om man som politiker beskriver saker\r\noch ting på detta sätt, så att det är uppenbart för\r\nalla människor att det inte stämmer överens med\r\nverkligheten, då devalverar man mycket snabbt\r\nsina ord och sina inlägg.</pre><pre>Birgit Friggebo sade att vi sedan 1982 har haft total\r\nstagnation. Men vi har sedan den tiden fördubblat\r\nindustriinvesteringarna, och vi har fördubblat\r\nexporten. Även på det område där vi själva är\r\nmissnöjda, dvs. i fråga om ökningen av\r\nbruttonationalprodukten, kan vi jämföra oss med\r\ngenomsnittet för EG-länderna. Vi har sedan 1982\r\nfaktiskt fått en ökning av reallönerna och inte en\r\nminskning, som under Birgit Friggebos tid i\r\nregeringen. Vi har pressat ner arbetslösheten till en\r\nrekordlåg nivå.</pre><pre>Men vi är missnöjda på två mycket konkreta\r\npunkter, nämligen i fråga om inflationen och\r\ntillväxten. Vi vill också göra någonting åt detta, och\r\ndärför föreslår vi de här konkreta åtgärderna. Men\r\nvi ställer inte upp på att använda krisen för att\r\nradikalt försämra villkoren för de breda folklagren\r\ni samhället. Våra förslag syftar i stället till att\r\nlångsiktigt värna om just sysselsättning och\r\ntrygghet.</pre><pre>Det skulle vara intressant att från Birgit Friggebo\r\noch Lars Tobisson få höra någonting mer om hur ni\r\ntänker samarbeta om skattereformen. Vi har\r\ninvesterat ganska mycket för att åstadkomma ett\r\nnytt och bättre skattesystem, och det är väl ändå\r\nrimligt att vi får ett klart besked inte bara om att ni\r\när oense utan om vad det slutliga resultatet av ert\r\nsamarbete blir. Vi har faktiskt rätt att kräva ett\r\nbesked på den punkten.</pre><pre>Hur blir det med familjepolitiken? Varför finns det\r\ni detta dokument inte ett ord om sysselsättning,\r\nkamp mot arbetslöshet och kamp mot\r\nmiljöförstöring?</pre><pre>Jag har ännu inte berört det faktum att\r\nmoderaterna i sin skattepolitik föreslår mycket\r\nmycket kraftiga omfördelningar till förmån för\r\nförmögenhetsägare och högre inkomsttagare, och\r\njag har inte upprepat vad som är den stora\r\nskillnaden mellan moderaternas och folkpartiets\r\nbudgetpolitik.</pre><pre>Till Lars Tobisson skulle jag vilja säga följande.\r\nUnder de borgerliga åren steg de offentliga\r\nutgifterna som andel av bruttonationalprodukten\r\nfrån 57 eller 58 % till 67 %. Vi har pressat ner de\r\noffentliga utgifterna från 67 till 61 %. Ni föredrar\r\ndå att resonera om skattenivåns höjd. Vad är det för\r\ntrams? Det är ju utgifterna som bestämmer vilken\r\nskatt vi tvingas ta ut. Ni släppte upp utgifterna och\r\ndrev fram ett budgetunderskott motsvarande 90\r\nmiljarder kronor, som vi fick klara av genom en\r\nhård budgetpolitik och genom att använda en del av\r\ntillväxten till detta.</pre><pre>Detta är verkligheten, Lars Tobisson! Ni har i\r\nmoderata samlingspartiet ingen som helst\r\nanledning att slå er för bröstet när det gäller att stå\r\nför ett lågt skattetryck. Ni släppte upp utgifterna på\r\nett sätt som gör att vi för lång tid tvingas ta ut 10 %\r\nmer i moms än vad som annars skulle ha varit\r\nnödvändigt. Att, som ni gör i dag, företräda en\r\npolitik som innebär att vi skulle gå ut med nya stora\r\nbudgetunderskott är att lägga på framtida\r\ngenerationer stora bördor och att utsätta vårt land\r\nför stora påfrestningar. Vi har en gång fått vara med\r\nom att ta konsekvenserna av en sådan moderat\r\nekonomisk politik, och vi skulle vara tacksamma\r\nför att slippa göra det ytterligare en gång.</pre><pre>Vi har, Lars Werner, kunnat träffa\r\növerenskommelser på vissa punkter. Skolan var ett\r\nsådant område, bostadspolitiken är ett annat. Jag\r\ntycker att det har varit bra uppgörelser, och vi står\r\nför dem. Tack vara detta kan vi nu höja kvaliteten i\r\nskolan. Vi kan arbeta på ett mycket bättre sätt\r\ngenom att decentralisera, och vi kan samtidigt\r\nt.o.m. göra vissa besparingar, såsom i fråga om\r\nskolöverstyrelsen och administrationen, som i\r\nstället kan satsas på kvaliteten inom utbildning. Det\r\när också fråga om en del andra sådana åtgärder. Vi\r\nfår alltså högre kvalitet och lägre kostnader tack\r\nvare den uppgörelsen.</pre><pre>Vad jag beklagar är att vi inte har kunnat fullfölja\r\nden politiken utefter hela fältet. Därav har vi, det\r\nvill jag hävda, i ett senare skede tvingats ta till\r\nonödigt drastiska åtgärder.</pre><pre>Jag tycker ändå att detta är något för vänsterpartiet\r\natt fundera över. Kommunismen har nu lidit ett\r\nideologiskt sammanbrott i världen, och de idéerna\r\nkan rimligen inte styra vänsterpartiet. När det nu är\r\nen vänstermajoritet i valmanskåren bör\r\nvänsterpartiet fundera över hur detta skulle kunna\r\nkomma till uttryck också i den praktiska politiken\r\ni beslut här i riksdagen. Jag måste upprepa att jag\r\nkänner en stor besvikelse över att vänsterpartiet\r\nunder senare år inte har orkat med sådana beslut.</pre><pre>När det gäller miljöpartiet måste jag säga att jag är\r\nledsen, men det som sägs faller litet vid sidan av.\r\nDet är roligt att lyssna på vad som sägs, men det är\r\nväldigt svårt att debattera med miljöpartiet.</pre><pre>Anf. 13 LARS TOBISSON (m) replik:</pre><pre>Herr talman! Det motiv som anfördes för att\r\nstatsministern behövde ha mycket längre tid på sig\r\ni debatten än vi övriga var att han skulle presentera\r\nskrivelsen. Vi har inte fått någon presentation av\r\nskrivelsen utöver det som vi har kunnat lyssna och\r\nläsa oss till sedan tio dagar tillbaka. Det\r\nförvånansvärda är att den färdiga skrivelsen inte\r\nens innehåller lika mycket som\r\npressmeddelandena.</pre><pre>Det finns i skrivelsen ingenting om den debatt\r\nsom har förekommit om författningsändringar.\r\nDessa förändringar skall genomföras någon gång\r\nfram emot sekelskiftet. Hur skall då dessa\r\nförändringar kunna få den mirakulösa effekten att\r\nförtroendet för kronan återvänder? Det är ju ändå\r\ndetta som måste vara målet för den politik som\r\nregeringen för. Det är detta som ett krispaket med\r\nanledning av valutautflödet måste ta sikte på.</pre><pre>Vad har ni gjort i kanslihuset hela tiden? Den enda\r\nnyhet jag har kunnat finna gäller utformningen av\r\nskyddet för långtidssjuka, där ni rör er i riktning\r\nmot den mer generösa linje som vi moderater länge\r\nhar förordat. Sedan socialdemokraterna har\r\nföreslagit en längre gående neddragning av\r\nsjukersättningen än vi går det inte att skrämmas\r\nmed att moderaterna hotar välfärden. I dag på\r\nmorgonen har socialdemokraterna sparkat i gång\r\nen länge planerad förtalskampanj mot oss\r\nmoderater. Av de inslag jag hörde i Lunchekot\r\nförstod jag att de inkallade kulturpersonligheterna\r\nvände sin kritik mot värdfolkets nyss framlagda\r\nbesparingsproposition.</pre><pre>Nu säger statsministern att moderaterna är duktiga\r\npå att höja utgifter. Jag kan verkligen försäkra att\r\ndet är något som vi har strävat emot i alla tider.\r\nDäremot har socialdemokraterna sedan de\r\nåterkom till regeringsmakten utan något större inre\r\nmotstånd höjt skattetrycket från 50 % till 57 %. Jag\r\nvill då fråga: Varför är det just statliga\r\nutgiftsbesparingar, utan åtföljande\r\nskattesänkningar, som behövs för att rädda\r\nSveriges ekonomi? Följden blir ett\r\növerskottssparande inom den offentliga sektorn.\r\nDet kan användas för socialiseringar, helt i linje\r\nmed planerna att öppna AP-fonden för aktieköp.\r\nHär fick vi nyss Lars Werners expertomdöme om\r\natt detta naturligtvis är socialism, men inte\r\ntillräckligt mycket enligt hans mening. Detta är\r\nraka motsatsen till vad som behövs för att få\r\nförtroendet för Sveriges ekonomi att återvända.</pre><pre>Det har från socialdemokratiskt håll varit mycket\r\ntal om utbudspolitik och ett större utrymme för\r\nmarknaden. Men de resonemang som förs i\r\nskrivelsen är social ingenjörskonst:\r\ninfrastrukturfond, sammanslagning av\r\nmyndigheter, hårdare lagstiftning på djurskyddets\r\nområde och gemensamt måldokument för\r\nförskolan och grundskolan. Detta är kanske\r\nmotiverade förslag var och en för sig, men -- herr\r\nstatsminister -- hur stabiliserar de ekonomin?\r\nFörsök att göra detta tydligt. Det skulle\r\nstatsministern behöva litet extra tid för.</pre><pre>Anf. 14 BIRGIT FRIGGEBO (fp) replik:</pre><pre>Herr talman! Jag skall först svara på frågan om\r\nenergin. Folkpartiet vill självfallet fullfölja de\r\nförhandlingar som nu pågår. De har hittilldags,\r\nenligt de rapporter jag har fått, gått bra. Men utåt\r\nvet vi ingenting om vilken inställning som\r\nsocialdemokraterna har och vad de själva vill\r\nuppnå. Det är bara att gå ut på stan och fråga det\r\nsvenska folket.</pre><pre>Lars Werner försökte referera tidningsartikeln av\r\nCarl Bildt och Bengt Westerberg, men kan tydligen\r\ninte läsa innantill. Det står mycket tydligt att vi inte\r\nvill ha en förtida avveckling, och det är någonting\r\nhelt annat än att vi inte vill ha en avveckling.</pre><pre>Vi i folkpartiet har hela tiden sagt att vi inte sätter\r\noss i förhandlingar med regeringen om det är fråga\r\nom att hålla fast vid den förtida avvecklingen. Vi\r\nhar fått sådana informationer som har gjort att vi\r\nhar kunnat gå in i dessa förhandlingar.</pre><pre>Det har förekommit rätt många diskussioner om\r\ntidningsartikeln, och det är mycket intressant. Om\r\njag förstått det rätt var det egentligen detta som var\r\nutgångspunkten för statsministerns önskan att över\r\nhuvud taget genomföra denna debatt.</pre><pre>Det har mycket riktigt tänts ett ordentligt hopp i\r\nSverige om att det finns ett annat och mycket bättre\r\nalternativ. Rädslan för detta speglas hos\r\nsocialdemokraterna och vänsterpartisterna, dvs. att\r\ndet kanske också kan bli en sådan effekt.</pre><pre>Det kan självfallet aldrig bli fråga om någon\r\nunderkastelse av centerpartiet. Vi för diskussioner\r\nmellan partierna och väntar på en process inom alla\r\nde tre borgerliga partierna som skall medföra att vi\r\nkan få en bred borgerlig regering efter det att vi har\r\nvunnit nästa val.</pre><pre>När det gäller skatterna konstaterar vi i folkpartiet\r\natt det viktigaste är att börja sänka det totala\r\nskattetrycket när nu skattereformen har trätt i\r\nkraft. Folkpartiet medverkade i våras till en\r\növerenskommelse som skulle sänka det totala\r\nskattetrycket, nämligen en sänkning av\r\narbetsgivaravgifterna med 3,5 %. Den hoppar nu\r\nsocialdemokraterna av.</pre><pre>Folkpartiet har genomfört bra uppgörelser med\r\nsocialdemokraterna i vad avser skatterna, men vi\r\nträffar uppgörelser när vi anser att de är bra i sak.\r\nSocialdemokraterna prisar alltid samarbete och\r\nanser att detta är bra. Men så fort folkpartiet\r\nsamarbetar för att uppnå en bra liberal politik, ja\r\ndå är det en smörklick eller någonting annat som\r\nsinglar runt i pannor och liknande. Vi är stolta över\r\nde uppgörelser vi träffar med andra partier där vi\r\nuppnår att det i huvudsak är folkpartistisk och\r\nliberal politik som vinner insteg. Det tänker vi\r\nfortsätta med.</pre><pre>Vår uppfattning är att huvudfåran i svensk politik --\r\natt säkra välfärd, en god liberal och\r\nmarknadsekonomisk inriktning och en bättre\r\nvälfärd -- bäst garanteras genom ett bra borgerligt\r\nalternativ.</pre><pre></pre><pre>Anf. 15 OLOF JOHANSSON (c) replik:</pre><pre>Herr talman! Jag vill säga några ord till de gröna\r\nvännerna. Varför är Claes Roxbergh så\r\npessimistisk, nästan defatistisk? Varför förutsätter\r\nhan ständigt att gröna partier, som han säger, skall\r\nvälja? Först väljer väljarna, och det är detta som\r\nger styrkan. Det gick ju ganska bra i det förra valet.\r\nOm den styrkan är tillräcklig tvingas andra att\r\nvälja. Ge inte upp hoppet, Claes Roxbergh!</pre><pre>Sedan frågar Lars Werner hur jag kan sitta i samma\r\nförhandlingar som den eller den. Det finns två\r\ngrundregler som i varje fall jag brukar följa. Den\r\nförsta är att när man själv vet vad man vill kan man\r\numgås med både den ene och den andre. Vi vet vad\r\nvi vill. Centerpartiet har medverkat till att försöka\r\nfå i gång dessa energiförhandlingar från rätt\r\nutgångspunkt. Vi diskuterar medlen först.\r\nÅrtalsexercisen skapar ingen trovärdighet. Det\r\nbryr sig inte aktörerna på marknaden om. De bryr\r\nsig bara om pengar. Överläggningarna förs i\r\nkonstruktiv anda utifrån den utgångspunkten, och\r\ndet tycker vi är bra. Jag vill inte som en självklarhet\r\nförutskicka att det blir en överenskommelse av det\r\nskälet. Jag tar inte ut någonting i förskott.</pre><pre>Detta var den ena regeln. Men lika viktigt är att vi\r\ni centerpartiet inte brukar lägga oss i vem andra\r\nbjuder in till sina möten. Brukar Lars Werner ställa\r\nvillkor på gästlistan när han går på besök?</pre><pre>Det är viktigt att vi återkommer till skrivelsen\r\nSvensk ekonomi. Vad det handlar om är att vi i dag\r\nmed en minoritetsregering har ett gemensamt\r\nansvar för att bringa svensk ekonomi i balans. Det\r\nkommer naturligtvis att kräva en rad åtgärder av\r\nväldigt många.</pre><pre>Låt mig säga något om de utgångspunkter och\r\nförutsättningar som enligt vårt synsätt finns för det\r\narbetet. En förutsättning är rättvis fördelning för\r\natt människor skall känna att detta blir riktigt och\r\nrätt. En annan förutsättning är en god miljö för en\r\nuthållig ekonomisk utveckling. Med de\r\nutgångspunkterna är vi beredda att konstruktivt\r\npröva de förslag som läggs fram för det svenska\r\nfolkets bästa, för att få ner räntorna och få bort\r\nkrissymtomen i övrigt. De drabbar alltid småfolket.</pre><pre>Anf. 16 LARS WERNER (v) replik:</pre><pre>Herr talman! Jag vill först tacka Ingvar Carlsson\r\nför beskedet på frågan om skoluppgörelsen från\r\nförra året. Jag noterar svaret med tillfredsställelse.</pre><pre>Folkpartiet vill inte ha en förtida avveckling av\r\nkärnkraften, Birgit Friggebo. Men vad är en förtida\r\navveckling i förhållande till det riksdagsbeslut som\r\nhar fattats? Efter vad som hänt de senaste veckorna\r\nvill jag egentligen fråga: Vill ni i folkpartiet över\r\nhuvud taget ha någon avveckling av kärnkraften?</pre><pre>Jag har inte gett upp hoppet om centern, Olof\r\nJohansson. Det sade jag också i Göteborg i förra\r\nveckan. Det är självklart att man inte ställer villkor\r\npå gästlistan, men sitter man för länge ihop med\r\nmänniskor som är ute och trollar till det blir man till\r\nsist inte trovärdig.</pre><pre>Olof Johansson väckte för en tid sedan väckt den\r\nintressanta frågan om nyval. I samma andetag\r\nuppmanar han Carl Bildt att ta initiativ till en\r\nborgerlig samling -- vad det blev av denna vet vi ju.\r\nDet vore också intressant om Olof Johansson ville\r\nsvara på frågan om vad Bildts moderater och\r\ncentern har för gemensam syn på energin, på\r\nkärnkraften, när det gäller EG, kanske på den\r\nkommunala sektorn och på\r\nskatteöverenskommelsen.</pre><pre>Om ett nyval skulle vara en väg ut ur den situation\r\nvi befinner oss i måste Johansson och Bildt ge\r\nbesked om vilken politik man i så fall skall enas om.\r\nÄr det centerns eller är det moderaternas politik?</pre><pre>Jag vill säga några ord om någonting som det\r\nflaggades om i krispaketet. Regeringen vill ha en\r\ngenomgripande översyn av författningen. Det har\r\ntidigare sagts här att det bara är en vecka sedan som\r\nkonstitutionsutskottets majoritet, inkluderande\r\nsocialdemokraterna, avstyrkte ett sådant förslag.\r\nDärför är regeringens argumentation litet märklig.\r\nMan tycker att det är svårt att regera och därför vill\r\nman ändra demokratins spelregler bl.a. så att\r\nmindre partier skall diskrimineras och större\r\npartier skall favoriseras. Vi känner igen detta från\r\n60-talet. I en tid då det gamla partiväsendet är i\r\ngungning skall man införa regler som gör det\r\nsvårare för politiska rörelser och krafter att komma\r\nin på den politiska scenen. Låt mig direkt säga att\r\nvårt parti avvisar sådana tankegångar. Däremot är\r\nvi naturligtvis beredda att se över vissa frågor,\r\nsåsom mandattidens längd och den gemensamma\r\nvaldagen. Men jag vill gärna fråga Ingvar Carlsson\r\nvad det är som har hänt mellan KUs beslut\r\nhäromveckan och regeringens nya hållning\r\nhäromdagen. Jag tror inte att förtroendet för\r\npolitik och politiker ökar om man inför ett\r\nvalsystem som är mer orättvist än det nuvarande.</pre><pre>Till sist vill jag säga att jag inte tror att man löser\r\nalla dessa frågor i dag med det här krispaketet. När\r\ndet gäller vilket slags majoritet man kan tänka sig,\r\ntror jag att man skall fundera över en del saker som\r\nandra har fört fram, nämligen ett röd-grönt\r\nsamarbete.</pre><pre>Anf. 17 CLAES ROXBERGH (mp) replik:</pre><pre>Herr talman! Jag förstår att det kan vara svårt att\r\ndebattera med miljöpartiet, Ingvar Carlsson,\r\neftersom vi står för förnyelsen. Det säger\r\negentligen mer om socialdemokratin än om oss.</pre><pre>Olof Johansson sade att andra tvingas välja. Det\r\nlåter intressant. Det betyder alltså att folkpartiet\r\noch socialdemokraterna skulle gå in på linjen om\r\nden förtida avvecklingen. Jag kan inte tolka det på\r\nannat sätt, eftersom ni sitter och diskuterar. Skall ni\r\nkomma fram till en gemensam linje, måste ni\r\nantingen hålla fast vid den förtida avvecklingen\r\neller gå ifrån den. Här sade Birgit Friggebo nyss\r\ntvärtom, att folkpartiet absolut inte kan tänka sig\r\nen förtida avveckling. Även om det Olof Johansson\r\nsade lät intressant, inser jag att det saknas litet\r\nrealism i detta. Jag efterlyser fortfarande besked\r\nfrån Olof Johansson.</pre><pre>I fråga om EG-anslutningen kan vi väl inte hoppas\r\natt någon annan ändrar sig. Regeringen har ju\r\ndeklarerat sin avsikt. Där är det fortfarande\r\nintressant att höra centern och Olof Johansson\r\ndeklarera sin ståndpunkt.</pre><pre>Familjepolitiken har varit uppe till diskussion. Den\r\nfamiljepolitik som finns inom EG överensstämmer\r\ntill många delar med den moderata\r\nfamiljepolitiken. Det kan bli väldigt svårt för\r\nSverige att vidmakthålla en annan typ av\r\nfamiljepolitik. Är det socialdemokratins mål att\r\nacceptera den familjepolitik som förs i EG?</pre><pre>I den här skrivelsen står det att det skall etableras\r\ngoda tillväxtbetingelser för svenskt näringsliv.\r\nDetta kan tolkas på många olika sätt. Jag är\r\nintresserad av på vilket sätt detta påverkar miljön,\r\ntrafiken samt förbrukningen av energi och ändliga\r\nråvaror. Vi har tidigare sagt att vi inte kan acceptera\r\nen tillväxt som ökar miljöskadorna. Frågan till\r\nIngvar Carlsson är alltså: Skall tillväxten som\r\nvanligt ske på bekostnad av miljön eller har ni\r\nnågon annan lösning?</pre><pre>Anf. 18 Statsminister INGVAR CARLSSON (s)\r\nreplik:</pre><pre>Herr talman! Till Claes Roxbergh vill jag säga att\r\njag anser att vi måste ställa mycket hårda miljökrav\r\npå den framtida tillväxten. När vi satsar på nya\r\ninvesteringar och nya fabriker, måste vi använda ny\r\nteknik. Tack vare att vi har gjort så, har vi, jämfört\r\nmed många andra länder, trots allt en någorlunda\r\nhygglig miljösituation. Men den måste bli mycket\r\nbättre. Vi måste gå vidare och det gäller såväl\r\nindustrin och trafiken som energipolitiken.\r\nErfarenheterna runt om i världen visar att de länder\r\nsom har en någorlunda hygglig tillväxt har bättre\r\nråd att satsa på miljön än de länder som har en\r\nmycket dålig ekonomi. Dessa länder är ju de\r\nförskräckliga miljöexemplen.</pre><pre>Jag noterar att jag, trots att jag vände mig direkt till\r\nBirgit Friggebo och började med att fråga om\r\nfolkpartiet och familjepolitiken, inte fick något som\r\nhelst svar. Birgit Friggebo talade i stället mera om\r\nden här artikeln som en beskrivning av folkpartiets\r\nutspel.</pre><pre>Det andra konstaterandet jag vill göra är att\r\ndebatten inte har gett någon annan information än\r\natt det var en artikel. Jag tror ändå att bakom detta\r\nligger ett politiskt beslut om att stärka\r\nhögerkrafterna. Vi kommer alltså att i\r\nfortsättningen agera utifrån detta.</pre><pre>Ni kan fortsätta att påstå att detta med\r\nförfattningsutredningen bara är till för att\r\nsocialdemokraterna skall kunna skapa sin egen\r\nmaktposition i framtiden. Vi vet ju att ingen har\r\nnågon aning om vad framtiden har i sitt sköte i detta\r\navseende. Att spekulera i författningsändringar för\r\ndet egna partiets bästa, tror jag är att satsa på något\r\noerhört osäkert. Men jag är lika säker på att om\r\ndetta land inte kan styras på ett ansvarsfullt sätt och\r\nom det inte kan bildas majoriteter i denna kammare\r\nför en ansvarsfull ekonomisk politik, då kommer\r\nreaktionen mot vårt demokratiska system att bli\r\nhård.</pre><pre>Därför menar jag att det är rimligt att partierna, när\r\ndet uppstår krissymtom -- ni har själva talat om\r\npolitisk kris --, sätter sig ned och diskuterar om det\r\nfinns några gemensamma lösningar som gör att en\r\nsådan kris kan förhindras. För mig handlar\r\ndemokratin på dessa avgörande punkter om att det\r\nmåste finnas en viss värdegemenskap. Trots de\r\ninlägg som har förekommit här i dag hoppas jag att\r\ndet skall komma till stånd en sådan överläggning\r\nmellan partierna. Den behöver inte alls leda till ett\r\nmajoritetsvalssystem. Det kan finnas andra\r\nlösningar. Vad jag har reagerat mot i debatten i dag\r\när att man har beskrivit majoritetsvalssystemet som\r\nen manipulation. Det innebär att några av världens\r\nmest stabila och vitala demokratier skulle leva med\r\nhjälp av manipulerade valsystem. Så enkelt får man\r\ninte göra det för sig i en författningsdebatt.</pre><pre>Den diskussion som vi i dag har haft har inte blivit\r\nvad jag från början hade hoppats på. Men det\r\nkommer förvisso fler tillfällen. Jag utgår ifrån att vi\r\ndå kommer att fortsätta denna debatt. En del av de\r\nfrågor som det inte har funnits möjlighet att få svar\r\npå i dag ligger kvar i luften. Vi skall hjälpas åt att\r\nhålla frågorna kvar i luften så att de\r\nförhoppningsvis kan besvaras i andra sammanhang,\r\nhär eller utanför denna kammare.</pre><pre>Tredje vice talmannen anmälde att Birgit Friggebo\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 19 RAGNHILD POHANKA (mp):</pre><pre>Herr talman! Det kan vara svårt att debattera med\r\nmiljöpartiet, säger statsministern. Det kan bero på\r\natt vi har en annan utgångspunkt när vi börjar, så\r\nlyssna ändå på oss. Jag tänker nu vara mycket\r\nkonkret, så det blir inte svårt.</pre><pre>Jag hörde att statsministern gärna förhandlar över\r\nblockgränserna när det gäller ekonomin. Jag skulle\r\nönska att han också förhandlar över\r\nblockgränserna när det gäller sociala frågor,\r\nrättvisefrågor och miljö.</pre><pre>Också skattereformen hör till det här krispaketet.\r\nVi vet att resultatet skulle bli plus minus noll. Vilka\r\nskall då betala den? Höginkomsttagarnas\r\nskattesänkningar betalas faktiskt till stor del av\r\nlåginkomsttagarnas sämre levnadsstandard.\r\nHyrorna höjs. Det blir moms på matvaror och\r\nkollektivtrafiken blir dyrare osv.</pre><pre>Löftena tycks vara oberörbara när det gäller\r\nskattereformen, men löftena till medborgarna är\r\ninte oberörbara. Man har svikit ganska många\r\nlöften.</pre><pre>Genom skattereformen får vi början av\r\ntvåtredjedelssamhället, där de rika får mer och mer\r\npengar att röra sig med och de lågavlönade eller\r\nnyfattiga får mindre.</pre><pre>Till det kommer förväntade nedskärningar i det\r\nsociala skyddsnätet. Det medges att det\r\nförekommer missbruk. Det måste vi ändå erkänna,\r\näven om det inte är så stort som det många gånger\r\npåstås. Det skall man dock åtgärda på annat sätt än\r\ngenom nedskärningar för de svagare grupperna.</pre><pre>Föräldraförsäkringen har t.ex. redan skjutits på\r\nframtiden. I sjukförsäkringen skall man införa en\r\nkvarts karensdag kan man säga och minska\r\nersättningen till 75 %. Vid vård av sjukt barn skall\r\nman bara få 80 % ersättning i stället för 90%. För\r\nmänniskor som lever på marginalen är detta\r\nmycket.</pre><pre>Man har här talat mycket om de ensamma\r\nmödrarna och fäderna. Jag menar att man har\r\nglömt bort en annan stor grupp som också drabbas,\r\nnämligen de nya styvfamiljerna. Många gånger har\r\nparterna i den nya familjen barn i föregående familj\r\nsom de betalar underhåll till. De har därför mycket\r\nlitet att röra sig med. Det här är också en grupp av\r\nde nyfattiga som drabbas oerhört hårt av att man\r\nendast får 80 % när man är hemma och vårdar sjukt\r\nbarn.</pre><pre>Det kommer att ske en tredubbel social\r\nnedrustning. Den sker på riksnivå dels genom\r\nskattereformen, dels genom krispaketet. Den sker\r\npå landstingsnivå genom ändringar i\r\nlandstingsvården. Den sker även på kommunal\r\nnivå. Man drar in öppna förskolor och fritidshem.\r\nMan drar in olika drogförebyggande åtgärder och\r\ndroggrupper. Vem drabbas av detta? Det drabbar\r\nde allra svagaste.</pre><pre>För att tala i ekonomiska termer: Vad kostar det\r\nsamhället med fler socialbidragstagare och fler\r\nutslagna? De kostnaderna är enorma. Det har man\r\ninte alls räknat med. Det är en kortsiktig lösning att\r\nskära ned det sociala välfärdssystemet. Man kan\r\ntänka sig att försöka åtgärda det missbruk som finns\r\nav sjukförsäkringssystemet, som jag tror är relativt\r\nlitet, på annat sätt. Sammantaget är detta\r\nförödande. Ökad arbetslöshet väntar på grund av\r\nlågkonjunkturen. Den kommer också att öka ju\r\nnärmare man kommer anslutningen till EG. EG-\r\nländerna har helt andra arbetslöshetssiffror, och vi\r\nkommer att närma oss dem. Vad kostar det\r\nsamhället?</pre><pre>Det kan inte vara roligt att vara socialdemokrat i\r\ndag, när de själva håller på att rasera det\r\nvälfärdssystem som de har byggt upp. Först bygger\r\nman upp ett välfärdssystem, som till stora delar har\r\nvarit bra och skyddat det svaga i samhället, och\r\nsedan raserar man det. Man naggar det i kanten\r\nhela tiden, och det blir allt sämre för de svagaste\r\ngrupperna.</pre><pre>Det kommer telefonsamtal, brev, insändare och\r\nartiklar om vilka som drabbas av det här systemet,\r\noch man har ganska noga räknat ut hur det kommer\r\natt gå. I en artikel stod det att om man är sjuk så\r\nskall det svida. Ja, det svider att vara sjuk. Men\r\nskall det också svida ekonomiskt?</pre><pre>Statsministern talade om tillväxten. Det är också\r\nett heligt ord. Vi vet alla att vi inte kan fortsätta\r\nmed den form av tillväxt vi har i dag. Vi vet också\r\natt all ökad energi- och råvaruförbrukning är\r\nmiljöförstörande och resursförbrukande.</pre><pre>Jag hade också en fråga till statsministern, men han\r\nhar lämnat rummet. Är statsministern medveten\r\nom den sociala nedrustning som startades med\r\nskattereformen och fortsätter genom krispaketet?\r\nTänker en socialdemokratisk statsminister tillåta\r\nden?</pre><pre></pre><pre>Anf. 20 PER GAHRTON (mp):</pre><pre>Herr talman! Jag vill först notera att statsministern\r\nmycket ofta brukar klaga över att han inte har tid\r\natt besvara alla frågor. När vi nu har en\r\ndebattordning, där han för en gångs skull har\r\nmöjlighet att lugnt och fint besvara varje\r\nfrågeställare, bevärdigar han inte oss vanliga\r\nriksdagsledamöter med sin närvaro. Det tycker jag\r\när ganska beklagligt. Jag har en del frågor att ställa\r\nkring det panikartade beslutet att plötsligt ansluta\r\nlandet till EG, trots att socialdemokraterna under\r\nflera år har sagt att en EG-anslutning inte är\r\naktuell.</pre><pre>Hur kom det beslutet egentligen till? Vad hände\r\nunder de 16 dagarna mellan Europadebatten här,\r\ndå det fanns fem skäl emot anslutning, till\r\nregeringens skrivelse, där man plötsligt i en fotnot\r\nförkunnar för folket att Sverige skall bli medlem i\r\nEG?</pre><pre>I Dagens Nyheter för ett tag sedan skrev Sven\r\nLindqvist: Vad går dagens hysteri ut på? Jag tror att\r\nde dramatiska överreaktionerna på hotet mot\r\nkronan går ut på att skapa mental förberedelse för\r\nEG-inträdet. Så skriver en vänsterradikal EG-\r\nkritiker. Det är ganska intressant att en\r\nhögerliberal EG-vän, Fredrik Braconier, skriver\r\nnästan samma sak i Svenska Dagbladet:\r\nNäringslivet inkl. SAF: krävde tydliga\r\nmedlemskapsmarkeringar som ett led i den\r\nekonomiska krispolitiken, och den\r\nsocialdemokratiska regeringen effektuerade\r\nbeställningen.</pre><pre>Från vänster- och högerhåll ger man således precis\r\nsamma bild av vad som skedde, nämligen att\r\nstorfinansen begärde en markering, snabbt utan\r\nföregående utredningar, utan ordentlig\r\nsakbehandling och utan en demokratisk debatt vare\r\nsig bland folket eller, antar jag, det\r\nsocialdemokratiska partiet. Plötsligt har man i dag\r\nställt utrikesutskottet inför en situation som\r\nutrikesutskottets ordförande på dagens\r\nsammanträde erkände är absurd. Den är en\r\nförolämpning mot svensk demokrati. Jag skulle\r\ngärna vilja veta vad som konkret har hänt och ligger\r\nbakom denna oerhört snabba och omvälvande\r\nförändring i den socialdemokratiska regeringens\r\nsyn på EG.</pre><pre>En annan fråga gäller statsministerns löfte från den\r\n23 mars i fjol då han lovade att inga försämringar av\r\nsvensk politik skulle inträffa som en följd av EG-\r\nanpassningen. Man har utlovat mängder med\r\nundantag. Man har gjort undantagslistor, där man\r\nhar beskrivit problem med anpassning till EG av\r\nsvensk reformpolitik. Finns det över huvud taget\r\nnågra villkor kvar för svensk EG-anslutning? Finns\r\ndet över huvud taget något man inte kan gå med på\r\ni dag?</pre><pre>EG har gett besked. Det blir inga undantag. Blir\r\ndet fullt medlemskap är det naturligtvis ännu\r\nklarare att det inte görs några undantag. Skall vi\r\noffra allt det som regeringen själv i sina\r\nproblemlistor har angett som problem? Skall vi\r\noffra asbestförbudet, kadmiumförbudet och våra\r\navgasbestämmelser och freonbestämmelser? Skall\r\nvi offra kärnkraftsäkerheten, som regeringen själv\r\nnämnde i en problempromemoria? Skall vi offra\r\ndessa tiotals viktiga saker? Finns det över huvud\r\ntaget något villkor kvar längre för en EG-\r\nanslutning?</pre><pre>Beträffande neutralitetspolitiken sade Ingvar\r\nCarlsson i dag att Sverige inte kan bli medlem i EG\r\nom EG blir en militär union. Tidigare kunde\r\nSverige inte bli medlem om EG blev en politisk\r\nunion, men det har socialdemokraterna backat\r\nfrån. Sedan gällde det utrikespolitiken, och det har\r\nsocialdemokraterna backat från. Och sedan gällde\r\ndet säkerhetspolitiken, och det har\r\nsocialdemokraterna också backat från, eftersom\r\nEG nu har bestämt sig i fråga om detta. Det enda\r\nsom kvarstår är att det nu sägs att Sverige inte kan\r\nbli medlem om EG blir en militär union. Men jag\r\nkan berätta att EG-kommissionens rättschef Jean-\r\nLouis Dewost inför konstitutionsutskottet nyligen\r\nsade:</pre><pre>''En stormakt kan i dag inte bara vara en\r\nmarknad. -- -- -- NMellan den ekonomiska och\r\npolitiska makten finns en koppling till den\r\nmilitära. -- -- -- Tvärtemot vad som var den\r\nallmänna meningen så sent som i juni har i\r\ndebattens centrum kommit att stå frågan om en\r\ngemensam utrikespolitik och medel för denna.''</pre><pre>Det innebär alltså även militärpolitiska medel.\r\nInser man inte från socialdemokratisk sida att man\r\ninom EG faktiskt är på gång att även bygga upp en\r\nmilitärpolitisk union? Och gäller i så fall detta sista\r\nlöfte som Ingvar Carlsson har gett, dvs. att gränsen\r\ngår där, eller kommer socialdemokraterna även att\r\nbacka från detta löfte när EG fattar sitt formella\r\nbeslut om att det skall råda en militärpolitisk\r\nsamverkan? Kommer socialdemokraterna att\r\nbacka från detta på samma sätt som de har backat\r\nnär det gäller alla de sociala och miljöpolitiska\r\nkonsekvenserna, när det gäller politisk union,\r\nsäkerhetspolitiken, utrikespolitiken, dvs. från allt\r\ndet som Tage Erlander 1961 i sitt Metalltal anförde\r\nsom argument mot att Sverige skulle gå med i EG?\r\nKommer socialdemokraterna att backa även i fråga\r\nom att Sverige inte kan bli medlem i en\r\nmilitärpolitisk union, eller är det ett löfte som vi i\r\nmotsats till alla de andra kan lita på? Det skulle\r\nvara klargörande att få åtminstone detta besvarat\r\npå ett otvetydigt sätt.</pre><pre>Anf. 21 INGER SCHÖRLING (mp):</pre><pre>Herr talman! Regeringens skrivelse som nu\r\nremitteras uppfattar jag som en ny\r\nregeringsförklaring. Regeringen har ju ändrat\r\nståndpunkt om den allra viktigaste frågan för\r\nSverige och svenskarna, frågan om huruvida det är\r\nEG eller vi själva som skall ha beslutsrätten över\r\nvårt framtida öde. Det av riksdagen fattade beslutet\r\n1988, enligt vilket svenskt medlemskap inte är ett\r\nmål, skall rivas upp, och regeringen vill ha ett nytt\r\nriksdagsbeslut enligt vilket ett medlemskap i EG\r\nskall vara ett mål.</pre><pre>Jag undrar vad det beror på att socialdemokraterna\r\nhar övergett den svenska modellen och nu framstår,\r\nåtminstone för mig, som helt ideologilösa? Vet\r\nsocialdemokraterna att hälften av alla kvinnor i EG\r\nlever som hemmafruar och att det är genom\r\nmannens arbete som kvinnan och barnen är\r\nförsäkrade t.ex. vid sjukdom. En social trygghet\r\nsom bygger på att kvinnan har en man som\r\nförsörjer henne, i vilket århundrade hör den\r\nhemma?</pre><pre>Är det inte så, Jan Bergqvist -- det är ju bara han\r\nkvar, och det är vi tacksamma för -- att EG\r\negentligen är en förlegad mansdröm?</pre><pre>För ett tag sedan träffade jag en engagerad\r\nyrkeskvinna som heter Gunilla. Hon sade:</pre><pre>Jag blir så trött, så utmattad och så rasande över\r\ndessa män i höga positioner, som så självsäkert\r\nyttrar sig å allas våra vägnar om hur absolut\r\nnödvändigt, livsviktigt och ofrånkomligt ett svenskt\r\nmedlemskap i EG är!</pre><pre>Detta gör de i en värld, där fortfarande ca 40 000\r\nbarn dör av svält och sjukdomar varje dag, och där\r\nca 1 miljard människor, dvs. en femtedel av jordens\r\nbefolkning, lever i absolut fattigdom, där 40 % inte\r\nhar tillgång till rent vatten eller hälsovård, där vi i\r\nden rika världen roffar åt oss tre fjärdedelar av alla\r\nnaturresurser. I denna värld har ett antal herrar\r\nbestämt sig för att den viktigaste och noblaste\r\nutmaningen är kampen om herraväldet över\r\nvärldshandeln.</pre><pre>Detta sade Gunilla.</pre><pre>Jag har också läst en norsk utredning Om kvinnor\r\nog EF av Else Skjönsberg, skriven på uppdrag av\r\nbl.a. Kvinneuniversitetet och Norsk\r\nkvinnesaksförening. I denna utredning konstateras\r\natt EG favoriserar de redan rika i samhället -- och\r\ndet är inte EGs kvinnor.</pre><pre>Visst kan EG också för några vara ett\r\nmöjligheternas Europa som Ingvar Carlsson sade.\r\nVisst bjuder EG på stora möjligheter att få känna\r\nnya områden och länder och att hitta nya arbetsfält\r\noch en internationell arbetsgemenskap. Men i det\r\nhär gränslösa EG är det utan tvivel det mest\r\nkonkurrenskraftiga som vinner på det mindre\r\nkonkurrenskraftigas bekostnad, och då inte minst\r\npå kvinnornas bekostnad.</pre><pre>I den norska rapporten sägs också att medan\r\nmännens arbetslöshet inte har stigit i EG som\r\nhelhet sedan 1984 utan är mer präglad av\r\nfluktuationer inom industrin, så ökar kvinnornas\r\narbetslöshetstal kontinuerligt som ett resultat av de\r\nlångsiktiga strukturella förändringarna, och då\r\nsärskilt i tjänstesektorn och i den offentliga\r\nsektorn. I Spanien är det så illa att 70 % av de unga\r\nkvinnorna nu är arbetslösa.</pre><pre>Den svenska modellen, som har kännetecknats av\r\nlåg arbetslöshet, pension och sjukvård till alla\r\nmedborgare, kräver att vi betalar skatt som är\r\nhögre än skatten inom EG-länderna. Men vi gör det\r\ndärför att vi har eftersträvat social trygghet för alla\r\noch en solidarisk välfärdspolitik.</pre><pre>Är socialdemokraterna nu beredda att offra den\r\nsvenska modellen på EGs altare?</pre><pre>Anf. 22 KJELL DAHLSTRÖM (mp):</pre><pre>Herr talman! Inför den månghövdade frånvarande\r\nregeringen -- det är ju inte bara Bildt och\r\nWesterberg som är frånvarande i dag, utan hela\r\nregeringen har ju sjappat från folkets tribun när\r\nfolkets frågor skulle diskuteras -- och inför denna\r\nförsamling som har en mycket konstig\r\nproportionalitet just nu, vill jag ta upp\r\nförfattningsberedningen, som man i krispaketet har\r\ntalat om och som har berörts av många talare här\r\ntidigare under eftermiddagen.</pre><pre>Motiven för en sådan författningsberedning hämtas\r\nfrån en uppfattning att Sverige inte längre kan\r\nstyras med de mandatperioder, det valsystem och\r\nden proportionalitet vi har, alltså inte i denna\r\nkammare för närvarande, men för övrigt, antar jag.</pre><pre>Förslaget om en författningsberedning tyder ju på\r\natt regeringen ändå kanske inser vad klockan är\r\nslagen, att krisen inte är ekonomisk utan politisk,\r\nsåsom Claes Roxbergh tidigare sade här och som\r\nmiljöpartiets språkrör Margareta Gisselberg i olika\r\nartiklar har påpekat.</pre><pre>20 % av de svenska väljarna kan i dag inte säga vem\r\nde vill rösta på. Många ungdomar vänder politiken\r\nryggen. Grumliga anarkistiska idéer vinner ett\r\noroväckande gehör hos många ungdomar. Och de\r\nskulle väl litet förtjust fnittra åt oss miljöpartister\r\nmed vår naiva tro att vi från denna talarstol skall\r\nkunna påverka samhället. Men besluten fattas\r\nuppenbarligen långt bort i tid och rum från dem\r\nsom berörs.</pre><pre>Vad gör då Ingvar Carlsson och regeringen åt\r\ndetta? Ja, länge har man förstått att det är vajsing\r\nmed delaktigheten i samhällsbygget. Bo Homberg\r\nfick på sin tid asom civilminister börja laborera med\r\nfrikommuner. Och många här känner till vad som\r\nhar skett med dem och vad de har lett till. Men har\r\nde lett till en fördjupad demokrati?</pre><pre>Numera har Bengt K Å Johansson som\r\ncivilminister tagit över socialdemokraternas\r\nproblem med den demokratiska strukturen. Han är\r\ni full färd med att via s.k. samordnad\r\nlänsförvaltning på ett exempellöst sätt förstärka\r\nstatens styrning av länen och regionerna.</pre><pre>Nu kan man faktiskt i dagens höstläge undra: Är\r\ndet Holmbergs och Johanssons strukturella lekar\r\nsom vägleder regeringen, eller kommer\r\nstrukturrationalisten Göran Persson att ta över? Ja,\r\nden frågan hade jag inte räknat med att få svar på\r\näven om statsministern hade varit kvar i\r\nkammaren.</pre><pre>Mot bakgrund av den passivitet inför det\r\ndemokratiska politiska systemet som\r\nuppenbarligen finns, t.o.m. i denna kammare, och\r\nsom på ett övertydligt sätt demonstreras av Bildts\r\noch Westerbergs frånvaro, hur kan statsministern\r\nkomma på idén att i en författningsberedning\r\nlaborera så att proportionaliteten i vår\r\nrepresentativa demokrati ytterligare minskar? Om\r\nIngvar Carlsson tummar på proportionaliteten\r\nytterligare, då kan man inte längre tala om honom\r\noch hans regering som socialdemokratisk, möjligen\r\nspecialdemokratisk. Har alltså Ingvar Carlsson\r\nverkligen för avsikt att minska proportionaliteten,\r\nsom han i pressmeddelanden kring krispaketet har\r\nsagt? Då är det ju ganska fantastiskt.</pre><pre>Jag vill avsluta med att åter påpeka att jag trivs\r\nväldigt bra med den proportionalitet som finns här\r\ni kammaren just nu, t.o.m. en grön talman.</pre><pre>Anf. 23 ROY OTTOSSON (mp):</pre><pre>Herr talman! Tanken med mitt inlägg var att jag\r\nskulle ställa några frågor till regeringen, som dess\r\nvärre inte är representerad här nu. Jan Bergqvist\r\nkanske får ta på sig uppdraget.</pre><pre>När man studerar den skrivelse som vi har fått på\r\nremiss i riksdagen ser man inledningsvis att\r\nregeringen oroar sig över att de offentliga\r\nutgifterna kommer att öka, beroende på att det\r\nfinns automatiskt verkande regler som pressar upp\r\nkostnaderna.</pre><pre>Bland förslagen till besparingar dyker det upp ett\r\nmärkligt förslag, tycker jag, och det är att\r\nregeringen vill minska bidragen till köp av\r\ninterregional tågtrafik. Detta har varit\r\nförstasidesstoff i tidningarna runt om i landet den\r\nsenaste veckan. Det innebär att man nedrustar\r\ninfrastrukturen i stora delar av landet. Man\r\nförvårar för företag och enskilda att ta sig fram, att\r\nvälja effektiva transporter. Det är också socialt\r\nsnett, eftersom de som är mest beroende av\r\njärnvägstrafiken också har sämst med pengar. Det\r\nslår undan fötterna på en del av de investeringar\r\nsom föreslås på andra ställen i järnvägssystemet,\r\nför vi är beroende av ett heltäckande\r\njärnvägssystem i hela landet. Det finns alltid\r\nbandelar som är mer svaga i den meningen att det\r\ninte alltid finns tillräckligt många passagerare. Det\r\när alltså viktigt att också de bankdelarna fungerar.</pre><pre>Förslaget innebär vidare att regeringen öppet\r\ntrotsar riksdagens beslut som fattades så sent som i\r\nvåras. Då fattade vi ett beslut här att anslaget till\r\nköp av interregional persontrafik på järnvägen\r\nskall vara tvåårigt. Detta gjorde vi för att få en\r\nbättre planering, en bättre tidtabellsplanering inte\r\nminst inom järnvägstrafiken. Det går inte att hatta\r\nhit och dit, utan man måste ha en\r\nframtidsplanering. Då hade regeringen också insett\r\ndet. Nu går man alltså in och ändrar och skapar\r\nnaturligtvis väldigt mycket oro och osäkerhet runt\r\nom i landet. Det är inte bara just den trafik som\r\nstaten köper som drabbas utan även den trafik som\r\nkommuner och landsting köper på länsjärnvägarna,\r\nsom ju ofta är beroende av den trafik som staten\r\nköper.</pre><pre>Det är ganska svårt att begripa varför detta skall in\r\ni det här krispaketet. Dessa kostnader för köp av\r\ninterregional tågtrafik har inte ökat dramatiskt,\r\negentligen inte alls. I själva verket sedan reformen\r\n1988 har de minskat kraftigt, närmare halverats om\r\nman räknar i dagens penningvärde mot vad som\r\ngällde 1987. Det gäller anslaget till själva trafiken.</pre><pre>Min fråga är helt enkelt: Varför har man plockat in\r\ndet här? Är det möjligen så att regeringen vill passa\r\npå att i de krisstämningar som skapats av inte minst\r\nmassmedierna försöka få igenom impopulära\r\nbesparingsbeslut? Jag tycker att de dock är\r\nkortsiktiga besparingar. Det finns kanske en\r\nallvarligare brist i förslaget, nämligen att man\r\növerger det samhällsekonomiska synsättet när det\r\ngäller trafiken. Järnvägstrafiken betalar sina\r\nsamhällsekonomiska kostnader fullt ut, även enligt\r\nkommunikationsdepartementets beräkningar. Men\r\nvi har också sett exempel på mycket snäva\r\nföretagsekonomiska beräkningar, där man struntar\r\ni den samhällsekonomiska nytta som järnvägen ger.\r\nDär har man kommit fram till att den skall\r\nsubventioneras, vilket samhällsekonomiskt är fel.</pre><pre>Jag uppfattar att man tar upp förslaget nu såsom\r\nsom att regeringen är på väg att överge det\r\nsamhällsekonomiska synsättet på trafiken. Det\r\nvore mycket allvarligt. Det skulle snabbt leda till att\r\nvi får ökad miljöförstöring, ökad förbrukning av\r\nnaturresurser och därmed också smalare\r\nekonomisk bas att leva på i framtiden.</pre><pre>Det finns ett annat inslag när det gäller själva\r\ninvesteringen i infrastrukturen. Där talar man om\r\natt koncentrera resurserna för investeringar till\r\nstora projekt. Man talar om att vi skall identifiera\r\nde större projekten och koncentrera resurserna dit.\r\nSåvitt jag begriper betyder det att man skall satsa\r\nännu mer pengar på motorvägar och ännu mindre\r\npå det redan bristfälliga vägnätet i skogslänen.</pre><pre>Då är min fråga till Jan Bergqvist: Är det så man\r\nmenar med resonemanget om att koncentrera\r\ninvesteringarna på transportsektorn till större\r\nstrategiska projekt?</pre><pre>Anf. 24 CARL FRICK (mp):</pre><pre>Herr talman! Vi lever i en märklig tid, då det mesta\r\nställs på ända. Under århundraden har vi utvecklat\r\nett folkstyre som vi med rätta kan vara stolta över.\r\nVi går till val, och vi röstar in de personer som skall\r\nföreträda oss inom landet och i våra relationer med\r\nutlandet.</pre><pre>På senare tid har det skett en stor förändring. Nu är\r\ndet inte längre medborgarnas vilja som styr\r\npolitiken i praktiken. Det är en anonym skara\r\npenningtransaktörer, som förflyttar stora\r\nkapitalmängder åt dess ägare. Förflyttningarna\r\nsker på bråkdelar av sekunder dit kapitalet kan\r\nförökas snabbast. Kapitalägarna är främst lojala\r\nmot sitt kapital. De är inte solidariska mot sitt land,\r\nmot medborgarna, framtiden och miljön.</pre><pre>De snabba kapitalrörelserna innebär att pengar\r\nhanteras väldigt kortsiktigt. Långsiktiga\r\ninvesteringar som inte snabbt ger vinster göre sig\r\ninte besvär. Miljöinvesteringar tar stryk. Att det är\r\nså bekräftas av vad som har skett i Sverige och\r\nAustralien sedan valutaregleringen avskaffades.</pre><pre>Regeringars politik bedöms nu främst beroende på\r\nvad penningmarknadens aktörer anser. Vad\r\nmedborgarna tycker och tänker har helt kommit i\r\nskymundan.</pre><pre>Vi står inför ett sammanbrott för demokratin när\r\npolitiken alltmer styrs av penningmagnaterna.\r\nDenna vändning, som drabbar alla länder, har\r\nkommit smygande.</pre><pre>För mig är det viktigt att vi värnar vår\r\nsjälvbestämmanderätt och att medborgarna i val\r\ntalar om vilken politik som faktiskt skall föras.\r\nTrots allt har vi aldrig någonsin varit så väl\r\nutbildade och kunniga att välja framtid som nu. I\r\ndet skedet tar ett fåtal i kraft av sina\r\npenningmängder i praktiken över den beslutande\r\nmakten i landet. Vad har detta med levande\r\ndemokrati att göra?</pre><pre>Jag vill fråga regeringspartiets representant Jan\r\nBergqvist om han inte känner ett djupt bekymmer\r\növer att demokratin urholkas och om han som\r\ngruppledare är villig att ta initiativ till\r\ninternationella förhandlingar för att komma till\r\nrätta med storkapitalets överrörlighet, så att vi kan\r\nfå ordning på vår framtid och att framtiden bestäms\r\nvia demokratiska beslut och inte av hur mycket\r\npengar man har.</pre><pre>Anf. 25 JAN BERGQVIST (s):</pre><pre>Herr talman! Jag skall försöka att ge svar till\r\nsamtliga de sex miljöpartister som har deltagit i\r\ndebatten, även om jag knappast kan ge svaren inom\r\nde sex minuter som jag har till mitt förfogande i\r\ndetta inlägg. Därför får jag fortsätta i\r\nreplikomgången och återkomma med svaren till\r\ndem som är upptagna senare på talarlistan.</pre><pre>Jag vill börja med att göra en kommentar till själva\r\nformen för debatten. Vi har diskuterat noggrant\r\nuppläggningen av den här partiledardebatten i dag.\r\nVi började i onsdags i förra veckan och fortsatte i\r\ntorsdags. I går var det två överläggningar mellan\r\npartigrupperna. Fyra partier var positiva till en\r\npartiledardebatt, två var starkt tveksamma,\r\nnämligen folkpartiet och moderaterna. Det\r\nhuvudskäl som anfördes var att det nog inte var så\r\nstort intresse för en riksdagsdebatt om regeringens\r\nekonomiska program. Med tanke på de enorma\r\ndebattinlägg som Carl Bildt har gjort just om den\r\nhär saken höjde jag på ögonbrynen. Han har gått\r\nut i radio, TV och tidningar och sagt att regeringen\r\nbluffar, att det är politiskt oanständigt att riksdagen\r\nfår vänta på skrivelsen, att KU bör se på\r\nhanteringen, och tillsammans med Bengt\r\nWesterberg har han presenterat ett\r\nregeringsprogram omfattande sex punkter. Där\r\ntalas det om att det är en allvarlig ekonomisk och\r\npolitisk kris. Trots detta var det inte så intressant\r\nmed den här debatten, likafullt föredrar Carl Bildt\r\natt sitta i sin kammare i dag framför att sitta här i\r\nriksdagens kammare.</pre><pre>Miljöpartiet tillstyrkte hela tiden förslaget om en\r\npartiledardebatt, men jag vill samtidigt säga att\r\nmiljöpartiet inte någon gång antydde att partiet\r\ndessutom tänkte göra en massanmälan av talare till\r\ndebatten. Vi hade gemensamma överläggningar om\r\ndet här så sent som i går kl. 17.00. Men då hördes\r\ninte ett knäpp från miljöpartiet. Därför får ni\r\nfaktiskt finna er i att ni sedan ni överraskat oss inte\r\nkan säga att regeringen sjappar och att\r\nstatsministern inte vill bevärdiga miljöpartiet med\r\ninlägg, osv. Vi hade faktiskt fyra överläggningar om\r\ndetta. Ni kunde ha anmält intresse tidigare och inte\r\nkomma med denna överraskning nu. Tyvärr är det\r\ninte den enda gången som ni har hemfallit åt en\r\njippoliknande politik.</pre><pre>Nu till sakfrågorna. Ragnhild Pohanka gav en\r\nfelaktig beskrivning av skattereformen och sade att\r\nden drabbade de lägre inkomsttagarna, medan det\r\nblev fördelar för de högre inkomsttagarna.\r\nVerkligheten är tvärtom att vi med skattereformen\r\nutmanar avdragsmiljonärer, nolltaxerare och\r\nskalbolagsdirektörer. Vi sänker skatten på arbete\r\noch pensioner och betalar detta bl.a. med 30\r\nmiljarder kronor i skärpt skatt på aktievinster och\r\nandra privata kapitalinkomster.</pre><pre>Carl Frick höll ett brandtal mot kapitalägarnas\r\nmöjligheter att göra sig gällande. Jag skulle vilja\r\nfråga Ragnhild Pohanka som tog upp saken: Vill\r\nRagnhild Pohanka verkligen förneka att Sverige till\r\nföljd av skattereformen får en rättvisare skatt på\r\narbete och kapital än något jämförbart land?\r\nFörnekar Ragnhild Pohanka detta, skulle jag vara\r\nmycket intresserad av att få veta vilket land som har\r\nkommit i närheten av denna rättvisa, alltså när det\r\ngäller att behandla arbete och kapital likvärdigt i\r\nskattehänseende.</pre><pre>Ragnhild Pohanka sade också att det totala\r\nskyddsnätet visserligen missbrukas och det kan\r\nbehöva göras ändringar. Men här, menade hon,\r\nraserar man den sociala välfärden. Denna\r\nbeskrivning är helt felaktig. Ragnhild Pohanka\r\ntalade om de utslagna och andra hårt drabbade.\r\nVerkligheten är ju den att med den förändring som\r\nvi nu gör beträffande sjukförsäkringssystemet och\r\nrehabiliteringen tar vi bort en del av de hinder som\r\nhar funnits för långtidssjukas återgång till arbetet.\r\nDet nuvarande systemet har ju fördröjt\r\nåteranpassningen i arbetslivet. Det har inte varit\r\navpassat för att gynna en snabb återgång.\r\nDessutom går vi nu in med arbetslivsfonden och\r\nextra insatser. Vi förbättrar arbetsmiljöerna och\r\npåskyndar rehabiliteringen. Detta är en reform av\r\nutomordentligt stor betydelse för just personer som\r\nriskerar att helt och hållet bli utslagna i arbetslivet.</pre><pre>Per Gahrton tog upp frågan om EG. Jag blev inte\r\növerraskad av att han valde detta ämne. Han ställde\r\nen konkret fråga: Vad är det som har ändrats när\r\ndet gäller socialdemokratins politik? Jag gör en\r\nmera positiv bedömning i dag. Det går att få till\r\nstånd en sådan säkerhet i Europa att det kan bli\r\nmöjligt att Sverige blir medlem utan att\r\nneutralitetspolitiken träds för när. Vi vet inte hur\r\nutvecklingen blir. Det är inte fråga om någon\r\nvillkorslös anslutning. Vi säger nej till ett militärt\r\nsamarbete, men vi gör alltså en annan bedömning.\r\nPer Gahrton ville göra gällande att det var\r\nsjälvklart att det blev fråga om ett militärt\r\nsamarbete. Vi delar inte bedömningen att det är\r\nsjälvklart att det inom EG kommer att utvecklas ett\r\nmilitärt samarbete.</pre><pre></pre><pre>Anf. 26 TREDJE VICE TALMANNEN:</pre><pre>Min bedömning är nu den att frågestunden inte kan\r\nkomma att påbörjas förrän klockan 18.00.</pre><pre>Anf. 27 RAGNHILD POHANKA (mp)\r\nreplik:</pre><pre>Herr talman! Vi ser positivt på att nolldeklarerare,\r\nskalbolag och finansbolag hålls efter. Även vi\r\ntycker att man skall ha lägre skatt på arbete än på\r\nresurser och energi. Vi ser positivt på arbetslinjen\r\ninom socialförsäkringen. Det är viktigt att man\r\npremierar arbete och hjälper människor att få\r\narbeta när de kan eller kanske återgå till ett annat\r\narbete efter en arbetsskada. De långa väntetiderna\r\när ett problem. Allt det här vet Jan Bergqvist.</pre><pre>Men den slopade värdesäkringen av pensionerna\r\ndrabbar lågpensionärerna. De som har en hög ATP\r\nklarar problemet, eftersom det får en\r\nskattesänkning. Bestämmelsen om 75 % när det\r\ngäller sjukförsäkringen drabbar låginkomstagarna.\r\nDe som har en högre lön klarar problemet, men de\r\nsom inte har några marginaler drabbas.\r\nBestämmelsen om 80 % för vård av sjukt barn\r\ndrabbar dem som har flera barn' som är sjuka ofta.\r\nDet kan gälla öronsjuka barn, krupp-barn och\r\ndiabetesbarn. Med en högre lön klaras problemet.\r\nHela tiden gäller att de som har små marginaler inte\r\nklarar det hela, och resultatet blir att de får gå till\r\nsocialvården, när det kostar några hundralappar\r\nmer i månaden. Även sjukavgifterna höjs vid besök\r\nhos läkare. Eventuellt kommer också\r\nmedicinavgifterna att höjas.</pre><pre>Allt detta drabbar inte dem som får en\r\nskattesänkning, dvs. de personer som har en\r\ninkomst på 180 000 kr. eller mer. Man kan klara sig\r\nredan när man har ca 14 500 kr. i månaden utan att\r\ndet blir sämre. Men de som inga marginaler har --\r\ndelar av skattereformen betalar dessa människor --\r\när inte betjänta av att gå till socialnämnden och\r\nbegära socialbidrag. Det är förödmjukande när\r\nvederbörande egentligen skulle kunna klara sig\r\nsjälva med generella bidrag som bostadsbidrag och\r\nbarnbidrag.</pre><pre>Jag vill tillägga att jag inte på något sätt har yttrat\r\nmig negativt om att socialdemokratin hade en\r\nannan företrädare i debatten än statsministern. Jag\r\ntycker att det är bra att gruppledaren är här och\r\nbesvarar frågorna. Tack för ordet!</pre><pre>Anf. 28 PER GAHRTON (mp) replik:</pre><pre>Herr talman! Det är klart, Jan Bergqvist, att jag\r\ntar upp EG-frågan, eftersom detta är den stora och\r\növergripande fråga som kommer att betyda en\r\nomvälvning för det här landet. Enligt vårt partis\r\ninterna organisation har jag också huvudansvaret\r\nför bevakningen av denna fråga. Dessutom sitter\r\njag i utrikesutskottet.</pre><pre>Nyss sade Jan Bergqvist att socialdemokratin gör\r\nen mer positiv bedömning när det gäller att få en ny\r\nsäkerhetsordning. Det skulle kunna vara förenligt\r\nmed säkerhetspolitiken att vara medlem av EG.\r\nMen vilka fakta kan man stödja sig på? Ni har ju\r\ntidigare gjort bedömningen att EG inte skulle\r\nbedriva någon gemensam utrikespolitik. Nu visar\r\ndet sig att EG gör detta. Vidare har ni gjort\r\nbedömningen att EG inte skulle bedriva någon\r\ngemensam säkerhetspolitik. Nu visar det sig att EG\r\ngör det inom ramen för den politiska unionen. Det\r\nhar blivit bestämt. Det skulle inte bli något\r\nbindande utrikespolitiskt samarbete. Nu blir det ett\r\nsådant. I dag gör ni bedömningen att det inte blir\r\nnågot militär-politiskt samarbete. I själva verket\r\nhåller det redan på att växa fram ett sådant\r\nsamarbete. EG-länderna har ju redan skickat\r\ntrupper till Gulf-området -- även om det formellt\r\ninte har skett inom ramen för EG. Dessutom skulle\r\njag kunna citera EGs rättschef som klart och tydligt\r\nhar talat om att man inom EG-kommissionen har\r\nden uppfattningen att en stormakt inte bara kan\r\nsyssla med handelspolitik och vad man för övrigt\r\nhittills sysslat med utan också med miltitärpolitik.</pre><pre>Bedömningar kan man göra rakt ut i luften, men ni\r\nhar ju hittills haft fel i era bedömningar. Era\r\nbedömningar av hur EG skulle utvecklas har\r\ngenomgående varit felaktiga. Nu fortsätter EG att\r\nutvecklas i den riktning vi från miljöpartiets sida\r\nhar förutspått under hela vår existens. I varje\r\nväsentlig bedömning om EGs utvecklingsriktning\r\nhar vi haft rätt och ni fel. Då måste ni väl ändå ha\r\nnågonting att stå på, när ni nu gör denna oerhört\r\nradikala förändring och när ni utan utredningar och\r\ndebatt plötsligt meddelar riksdagen, att riksdagen\r\nskall vara så vänlig att fatta det beslut som\r\nregeringen beställt.</pre><pre>När man då från vänsterradikalt och högerliberalt\r\nhåll säger att detta i själva verket är en beställning\r\nfrån näringslivet, är det inte så konstigt att vi frågar,\r\ni synnerhet som vi dessutom vet att ni träffar\r\nföreträdare för näringslivet i det hemliga rådet för\r\nEuropafrågor. Det rådet är så hemligt att t.o.m.\r\nkonstitutionsutskottet har kritiserat dess grad av\r\nhemlighetsmakeri. Jag undrar om det inte faktiskt\r\när sant att ni i detta sammanhang har fått en\r\nbeställning av näringslivet inom ramen för rådet för\r\nEuropafrågor och att det är den beställningen ni nu\r\neffektuerar. Det är av ganska stor betydelse för\r\nförtroendet för demokratin i allmänhet och för\r\nsocialdemokratin i synnerhet att vi får väldigt klara\r\nbesked om vilken beslutsgången i verkligheten\r\nvarit, Jan Bergqvist.</pre><pre>Anf. 29 INGER SCHÖRLING (mp) replik:</pre><pre>Herr talman! Jag vill bara helt kort ta upp frågan\r\nom debattreglerna, så att det inte kvarstår några\r\nmissförstånd.</pre><pre>Jag har många gånger i talmanskonferensen\r\ndeltagit i beslut om särskilt anordnade debatter och\r\npartiledardebatter. Vi har alltid respekterat de\r\növerenskommelser som då har träffats. Någonting\r\nannat är faktiskt inte sant. Men detta är ingen\r\nsärskilt anordnad debatt. Detta är inte ens någon\r\npartiledardebatt, utan det är en vanlig\r\nremissdebatt. Dessutom bestämdes det, såvitt jag\r\nkan förstå, inte förrän på det sista mötet i måndags\r\nhuruvida det skulle bli en partiledardebatt med\r\nsärskilt fastställd taletid eller om det skulle bli en\r\nremissdebatt. Det blev en remissdebatt.</pre><pre>I dag har ledamöter från andra partier uttryckt sin\r\növerraskning över att man inte fått veta att det\r\nskulle bli en remissdebatt. Det tycker jag är väldigt\r\ntråkigt. I vårt parti har vi en rak och demokratisk\r\ndialog med varandra. Varje riksdagsledamot i\r\nmiljöpartiet får själv avgöra om han vill delta i en\r\ndebatt när reglerna det tillåter och inga andra\r\nuppgörelser har träffats.</pre><pre>Som sagt: Detta är en remissdebatt.</pre><pre>Anf. 30 JAN BERGQVIST (s) replik:</pre><pre>Herr talman! Vad jag vänder mig mot är att vi i\r\nförra veckan hade en diskussion, där vi från de\r\nolika partiernas sida gjorde bedömningen att det\r\ninte skulle bli inlägg från några andra än\r\npartiledarna. Miljöpartiets representant sade då\r\ningenting, och alla utgick från att det skulle bli så.\r\nDet står er självfallet fritt att anmäla tjugo\r\ndeltagare i denna debatt. Men kom då inte\r\nsamtidigt och anklaga andra för att ha sjappat och\r\nför att de inte bevärdigar debatten med sin närvaro.\r\nTiger man still i fyra överläggningar, bör man sedan\r\ninte gå ut och anklaga andra för att inte vara\r\nnärvarande. Ni kunde ju ha sagt någonting så sent\r\nsom i går.</pre><pre>Per Gahrton säger: Vi har helt rätt, och ni har helt\r\nfel. Med en sådan motdebattör tror jag inte att det\r\när någon idé att fortsätta diskussionen. Vi gör de\r\nbedömningar som vi anser vara grundade på\r\nmycket noggranna genomgångar. Vi har\r\nförhoppning om att ESK-mötena om en ny\r\nsäkerhetsordning i Europa skall nå framsteg. Det är\r\npå den grundvalen vi har dragit vissa slutsatser.</pre><pre>Till Ragnhild Pohanka vill jag säga att hon i\r\nskattereformen blandar in saker som inte har med\r\nskattereformen att göra och säger att detta också\r\nblir en belastning. Vi måste reda ut vad som är det\r\nena och vad som är det andra. Verkligheten är den\r\natt skattereformen ger en rättvisare beskattning.\r\nGenom att vi får ett nytt och bättre skattesystem\r\nlägger vi en bra grund för en solidarisk finansiering\r\ni fortsättningen av skola, pensioner och sjukvård.</pre><pre>Herr talman! Jag hade nu tre minuter på mig att\r\nbemöta nio minuters repliker. Jag har fortfarande\r\nnågra av miljöpartisterna kvar att bemöta, och jag\r\nfår därför återkomma senare under debatten med\r\nett anförande.</pre><pre>Anf. 31 INGER SCHÖRLING (mp) replik:</pre><pre>Herr talman! Jag måste, Jan Bergqvist, upprepa att\r\ndet var i måndags så sent som kl. 17.00 som det\r\nbestämdes huruvida det skulle vara en\r\npartiledardebatt med begränsning av taletiden och\r\nantalet repliker eller om det skulle vara en\r\nremissdebatt. Det beslöts då att det skulle vara en\r\nremissdebatt. Jag tycker då att det är självklart att\r\nde som deltar i debatten rättar sig efter de regler\r\nsom gäller för debatten. Det blev en remissdebatt,\r\noch det kände man i regeringen till. Sedan kan det\r\nnaturligtvis hända att man hade bundit sig för andra\r\nuppgifter, men inte beror det i så fall på oss att man\r\nvar tvungen att gå härifrån utan det beror på att\r\nman inte tagit konsekvenserna av att det blev en\r\nremissdebatt.</pre><pre>Anf. 32 PER GAHRTON (mp) replik:</pre><pre>Herr talman! Med den oerhört slarviga syn på\r\ndemokratin här i riksdagen som Jan Bergqvist har\r\nbörjar jag förstå att man också kan föra in landet i\r\nEG utan någon omfattande demokratisk debatt.\r\nDet är tyvärr illavarslande.</pre><pre>Citatkonsten är inte heller så väl utvecklad hos Jan\r\nBergqvist. Jag sade inte att vi har rätt -- bara\r\nframtiden kan avgöra vem som har rätt i dag. Jag\r\nsade: Vi har haft rätt hittills i alla väsentliga\r\nbedömningar om hur EG skulle utvecklas. Det är\r\nnågonting som empiriskt kan ledas i bevis. Man kan\r\ngå tillbaka och se vad vi har sagt. Vi trodde att EG\r\nskulle bli en politisk union och en monetär union\r\noch att EG skulle ha ett utrikespolitiskt och\r\nsäkerhetspolitiskt bindande samarbete. Det är nu\r\nsedan Rommötet under förra helgen helt klarlagt\r\natt våra bedömningar var riktiga. Man kan också\r\nleda i bevis att ni sagt tvärtom. Det är också ganska\r\nenkelt att konstatera att ni har haft fel. Ni har gjort\r\nen annan bedömning av EGs utveckling. Ni har\r\nhela tiden undeskattat de centralistiska och\r\növerstatliga inslagen. Ni har talat om EG som en\r\nmer löst sammanfogad federation och trott att\r\nsådana riktningar skulle vinna. Ja, hypotetiskt\r\nskulle de ha kunnat vinna, men de har inte vunnit.\r\nDå blir slutresultatet att era bedömningar de facto\r\nhar varit felaktiga och våra bedömningar de facto\r\nkorrekta. Det leder inte med nödvändighet till\r\nslutsatsen att vi måste har rätt också i dag. Men det\r\nökar ju en liten aning sannolikheten för att vi har\r\nrätt när vi säger att vi tror att det blir en\r\nmilitärpolitisk union. När vi då kan hänvisa bl.a. till\r\nEG-kommissionens rättschef, har sannolikheten\r\nför att vi har mer rätt än ni ökat en aning, särskilt\r\nsom ni inte kan ange ett enda sakskäl för att vi\r\nskulle ha fel i vår bedömning. Kan Jan Bergqvist\r\npeka på en enda sak som tyder på att EG inte skulle\r\nbli ett militärpolitiskt samarbetsorgan? Finns det\r\nnågonting i vad ledande EG-personligheter sagt\r\neller gjort som talar för att det är mer sannolikt att\r\nni har rätt än att vi har det? Vad det handlar om är\r\ntrovärdigheten i bedömningarna. Bedömningar\r\nrakt ut i luften kan vem som helst göra, men\r\nbedömningar som bygger på en grundlig analys är\r\nvad vi i miljöpartiet hela tiden har gjort. Dess\r\nvärre, vill jag säga, har det visat sig att det är vi som\r\nhar haft rätt -- perfektum, inte presens.</pre><pre>Anf. 33 RAGNHILD POHANKA (mp)\r\nreplik:</pre><pre>Herr talman! Efter kl. 17.00 i går kunde ingen\r\nanmäla sig till dagens debatt. Alltså måste det göras\r\ni dag på morgonen. Det är min kommentar till\r\ndiskussionen om debattreglerna.</pre><pre>Dessutom sade jag i mitt anförande att\r\nskattereformen påbörjade den sociala\r\nnedrustningen och att krispaketet förstärker den.\r\nJag har alltså inte blandat ihop dessa saker, utan jag\r\nhar gått vidare i bevisföringen.</pre><pre>Anf. 34 JAN BERGQVIST (s) replik:</pre><pre>Herr talman! I sitt förra inlägg förde Ragnhild\r\nPohanka in kostnader, som hon sade, för de\r\nlågavlönade som inte har att göra med\r\nomläggningen av skattesystemet, och det vill jag\r\npåpeka. Skattereformen är bra även för\r\nlågavlönade, och man skall ha klart för sig att de\r\nsom har miljoninkomster kommer att få kraftigt\r\nökade skatter. Det pågår en beskrivning av\r\nreformen i helt annan riktning.</pre><pre>Till Per Gahrton vill jag säga att vi faktiskt har gjort\r\nanalyser inför de ESK-förhandlingar som nu\r\nkommer att genomföras. Vi har noga analyserat\r\nförutsättningarna för ESK-förhandlingarna, och på\r\nden grundvalen har vi dragit vissa slutsatser. Sedan\r\när då Per Gahrton en absolut debattör -- han har\r\nhaft rätt och vi har haft fel.</pre><pre>Jag skulle vilja uppmana alla som är intresserade\r\nav den här frågan att studera protokollen som har\r\nförts när riksdagen har debatterat EG. Jag är säker\r\npå att de som studerar ett antal EG-debatter under\r\nde senaste åren kommer att finna att verkligheten\r\ninte är så enkel som Per Gahrton vill göra gällande.</pre><pre>Så till Inger Schörling. Företrädare för partierna\r\ndiskuterade förutsättningarna för en remissdebatt,\r\noch det gjordes då runt bordet den bedömningen\r\natt det nog inte fanns något intresse utöver en\r\npartiledaromgång. Miljöpartiets representant var\r\nnärvarande och hade inget att säga i det\r\nsammanhanget.</pre><pre>Man gjorde alltså bedömningen att det fanns\r\nintresse för en debattomgång, och från miljöpartiet\r\nantyddes inte att man i händelse det blev en\r\nremissdebatt skulle göra någon massanmälan.</pre><pre>Ni får gärna anmäla er alla 20. Det är inte det jag\r\nvänder mig mot, utan det är mot att ni sedan\r\nkommer och säger att statsministern sjappar, att\r\nhan inte bevärdigar er med det ena och det andra.\r\nDet är detta jag vill kritisera er för.</pre><pre>Vi kommer inte, Inger Schörling, att offra den\r\nsvenska modellen på EGs altare. Inger Schörling\r\ntalar om ett scenario där kvinnorna i Sverige skulle\r\npressas tillbaka till spisen. Vi kommer att fortsätta\r\natt arbeta för en bra barnomsorg för alla, utbyggda\r\nbarnbidrag, föräldraförsäkring, en bra skola, osv.\r\nJag vill påstå att vi har en vid internationell\r\njämförelse utomordentligt bra familjepolitik, och\r\ndet finns all anledning att fortsätta att utveckla den.</pre><pre>Anf. 35 KRISTER SKÅNBERG (mp):</pre><pre>Herr talman! Jag är liksom Per Gahrton undrande\r\növer regeringens lappkast i Europafrågan. Det är ju\r\nändå bara ungefär en månad sedan som\r\nregeringschefen i sin regeringsdeklaration angav att\r\ndet inte var aktuellt med en svensk EG-ansökan,\r\noch det har också varit regeringens hållning länge.</pre><pre>Om jag har förstått det rätt, hänvisar regeringen\r\nhela tiden egentligen bara till den svenska\r\nalliansfrihets- och neutralitetspolitiken som hinder\r\nför ett svenskt medlemskap i EG. Man har\r\negentligen inte velat gå in på andra frågor som\r\nsäkert också är mycket intressanta t.ex.: Har\r\nfolkflertalet i Sverige någon fördel av att vårt land\r\ngår in i ett sådant samarbete och ger upp en stor del\r\nav sin suveränitet? Eller är det tvärtom så att\r\nfolkflertalet skulle ha nackdel av det?</pre><pre>Jag har möjligen, herr talman, spårat en anledning\r\ntill att regeringen har ändrat ståndpunkt. Jag fick\r\nden aningen när jag läste ett debattinlägg av en\r\nsvensk militär i Dagens Nyheter för några dagar\r\nsedan. Några av hans officerskolleger hade avslöjat\r\natt Sverige, såvitt jag kan förstå, har haft ett nära\r\nunderrättelsesamarbete med USA, och han\r\nanklagade dem för förräderi. Han angav också\r\nmycket tydligt på vilka punkter det här samarbetet\r\nskulle ha ägt rum. Det var en mycket konsis lista.</pre><pre>Jag blev väldigt förvånad över att man kan vrida på\r\nen sak som den här officeren gjorde. Om Sverige\r\nför en alliansfri politik och svenska folket rimligtvis\r\nhar anledning att tro på regeringens upprepade\r\nförsäkringar i det fallet, och det sedan avslöjas att\r\nåtminstone delar av den alliansfriheten har varit en\r\nbluff, kan man då som svensk officer anklaga dem\r\nsom gör avslöjandet för förräderi?</pre><pre>Om den här svenske officeren som anklagar sina\r\nkamrater för förräderi har rätt, om kamraterna på\r\nnågot sätt har handlat på eget bevåg och inte har\r\nregeringens och sina överordnades stöd, borde de\r\nställas inför rätta, tycker jag. Om det skall kallas för\r\nförräderi eller inte, kan jag inte bedöma, för jag har\r\ninte den juridiska kunskapen, men på något sätt har\r\nde ändå svikit sin huvudman, det svenska folket.</pre><pre>Om de inte har gjort det på eget bevåg, herr\r\ntalman, då undrar jag vem det är som har svikit det\r\nsvenska folket och gjort saker bakom dess rygg. Då\r\nmåste ansvaret uppenbarligen sökas högt uppe, och\r\njag ser fram emot att den här saken utreds. Det\r\nskulle möjligen kunna vara så att den svenska\r\nalliansfriheten faktiskt har varit bara en uppblåst\r\nförevändning för någonting och att regeringen nu\r\nplötsligt bedömer att det argumentet inte håller\r\nlängre.</pre><pre>Jag tycker att det är tråkigt att man inte ser, när\r\nman studerar på Europafrågan, att det är ett\r\nriskfyllt äventyr och att de flesta i Sverige kan ha\r\nmer att förlora än att vinna på det äventyret. Det\r\nvore bättre och tryggare att den svenska riksdagen\r\noch regeringen behöll sin möjlighet att föra en\r\nsjälvständig politik när det gäller utrikespolitiken,\r\nhandelspolitiken, socialpolitiken, hela den\r\nekonomiska politiken och inte minst politiken\r\ngentemot utvecklingsländerna, där Sverige ju ändå\r\ntrots brister kanske har varit bättre än de allra flesta\r\ni att visa solidaritet. Även på den punkten viker nu\r\nregeringen tyvärr och vill använda pengarna på\r\nannat sätt.</pre><pre>Jag hade hoppats att regeringen hade velat bygga\r\npå de handelsavtal som redan finns för\r\nindustrivaror med både EFTA- och EG-staterna\r\noch att utöka dem till att gälla andra länder. Jag\r\nhade hoppats att man ville ägna sig åt att i vanlig\r\nordning förhandla bort onödiga handelshinder, att\r\nman skulle passa på att förstärka skyddet för miljö,\r\nliv och hälsa, inte försvaga det, och att man skulle\r\ngöra de försöken till förstärkning genom att kräva\r\natt GATT tar initiativ till att länderna samtidigt\r\ninför ett förstärkt skydd för miljö, liv och hälsa, ett\r\nskydd som varje land tycks tveka att införa på egen\r\nhand, därför att man är rädd för den internationella\r\nkonkurrensen. Här har GATT en viktig uppgift,\r\noch den bör den svenska regeringen begära att\r\norganisationen tar tag i.</pre><pre></pre><pre>Anf. 36 JAN BERGQVIST (s):</pre><pre>Herr talman! Om jag skulle använda\r\nmiljöpartistiskt språkbruk skulle jag kunna säga att\r\nRagnhild Pohanka nu har sjappat och inte\r\nbevärdigar oss kvarvarande med sitt intresse. Men\r\njag förlåter henne mer än gärna och vill inte rikta\r\nnågon kritik mot henne.</pre><pre>Kjell Dahlström talade om delaktighet i den\r\nsvenska demokratin -- en mycket vital\r\nframtidsfråga. Den måste utvecklas på så sätt att de\r\npolitiska partiernas roll som levande folkrörelse\r\nförstärks genom att organisationer och folkrörelser\r\ni övrigt får bra arbetsmöjligheter och genom att vi\r\nlägger fler beslut närmare de människor som driver\r\nverksamheten. Utvecklingen går ju hän mot att\r\nkommuner får mer och mer att säga till om, och i\r\nkommunerna försöker man också finna former för\r\natt komma närmare människorna i besluten. I\r\nGöteborg har vi t.ex. utvecklat 21\r\nstadsdelsnämnder.</pre><pre>Det där med att önska sig delaktighet, Kjell\r\nDahlström, talar emot statens roll i sammanhanget.\r\nSå kan man naturligtvis göra, men hur var det när\r\nkommunaliseringen av skolan var aktuell? Jag såg\r\natt Claes Roxbergh lade ner sin röst vid det\r\ntillfället, men det var ju en åtgärd för att föra\r\nbesluten närmare lokala politiker, skolledare,\r\nlärare och elever.</pre><pre>Roy Ottoson sade att vi inte skall överge den\r\nsamhällsekonomiska synen på trafiken. Jag håller\r\nmed om det. Det är viktigt att upprätthålla\r\ntrafikens merkostnadsansvar. Det är också viktigt\r\natt bygga ut den kollektiva trafiken. Vad det nu\r\nhandlar om är att vi måste vara beredda att öppna\r\nnya möjligheter att finansiera en utbyggnad. Det\r\nkan ske i samarbete med företagen. Det kan också\r\nske som i fallet med Öresundsbron, dvs. man tar ut\r\nkostnaden av bilisterna och använder sedan dessa\r\npengar för att bygga ut västkustbanan. Det finns\r\nanledning att slå vakt om kollektivtrafiken och\r\nutveckla den.</pre><pre>Internationalisering av kapital, Carl Frick, är en\r\nviktig och svårbemästrad fråga. Kapitalet rör sig\r\növer gränserna, och detta är svårt att kontrollera.\r\nGenom ett ökat samarbete mellan nationerna,\r\nmellan regeringar och folk, kan man få en bättre\r\nkontroll över dessa svårkontrollerade\r\n''bläckfiskar''. Jag vill faktiskt påstå att samarbetet\r\nmellan EG-länderna kan ge betydligt bättre\r\nmöjligheter för Sverige att bemästra en del av den\r\nkapitalrörelse som slinker igenom litet hur som\r\nhelst i dag.</pre><pre>Anf. 37 KJELL DAHLSTRÖM (mp):</pre><pre>Herr talman! Det var jag som använde uttrycket att\r\nriksdagen sjappar, Jan Bergqvist. Det står jag för!\r\nJag tycker faktiskt att det är så. Det finns 18\r\nministrar som skulle kunna hjälpa till att klarlägga\r\nhur man har lagt upp krispaketet. De har faktiskt\r\nen skyldighet att delta i den offentliga debatten i\r\ndenna talarstol. Jag tycker att de har sjappat!</pre><pre>Jag har all respekt för att Jan Bergqvist\r\nupprätthåller ett minimum av demokratisk\r\nanständighet i detta sammanhang. Det finns dock\r\nytterligare 155 socialdemokratiska ledamöter i\r\nriksdagen.</pre><pre>Vad gäller skolan, vilket Jan Bergqvist tog upp på\r\nett väldigt påpassligt sätt, beklagar både jag och\r\nmånga i miljöpartiet hur denna fråga hanterades.\r\nVi har stor sympati för kommunaliseringen. Det\r\nstår nog ganska klart för Jan Bergqvist. Att döma\r\nav det sätt på vilket frågan behandlades i riksdagen,\r\nvar den uppenbarligen inte tillräckligt förankrad\r\nhos människorna som berördes av förändringen. Vi\r\när lyhörda för människorna i landet, och därför\r\nkunde vi inte ställa upp på kommunaliseringen i det\r\nläget. Tack!</pre><pre>Anf. 38 ROY OTTOSSON (mp):</pre><pre>Herr talman! Jan Bergqvist lyckas hitta den enda\r\ndel om trafik i skrivelsen som jag inte har kritiserat,\r\nnämligen frågan om att ta fram alternativ\r\nfinansiering. Vi är naturligtvis positiva till att söka\r\nnya vägar. Det är litet luddigt formulerat i\r\nskrivelsen, så det är litet svårt att angripa det direkt\r\nnu.</pre><pre>Vad jag däremot angrep, och vilket Jan Bergqvist\r\ninte besvarade, var att man vill dra ner på anslaget\r\ntill köp av interregional persontrafik på järnväg,\r\nsom det så vackert heter. Jag menar att detta anslag\r\nhar mycket stor betydelse regionalpolitiskt, socialt\r\noch inte minst för att man skall kunna få ett\r\nkomplett järnvägstrafiksystem i hela landet. Det är\r\nen av förutsättningarna för dels en aktiv\r\nregionalpolitik, dels de investeringar som behövs\r\noch skall göras i järnvägen framöver.</pre><pre>Om man sänker anslaget menar jag att man\r\nundergräver möjligheterna att lyckas med\r\ninvesteringarna i framtiden. Det är inte minst en\r\nNorrlandsfråga eftersom en stor del av dessa\r\npengar går till just Norrlandstrafik.</pre><pre>Det är det jag kritiserade, och det är detta som\r\nborde ha besvarats. Jag pekade t.ex. på att vårens\r\nriksdagsbeslut innebar att anslaget skulle vara\r\noförändrat under två års tid för att man skulle\r\nkunna få riktiga planeringsförutsättningar, inte\r\nminst när det gäller att få fram en bra tidtabell och\r\nannat. Det förbigick Jan Bergqvist med tystnad.\r\nDet är beklagligt. Man får inte hatta i besluten på\r\ndet sätt som man nu tydligen är beredd att göra.</pre><pre>Mitt krav på samhällsekonomisk hänsyn gällde just\r\nhur man bedömer detta anslag. Jag pekade också\r\npå att anslaget inte har ökat, utan snarare minskat\r\ndramatiskt om man jämför med vad som anslogs till\r\nsjälva trafiken 1987 mot vad som görs i dag. Varför\r\nskall man skära ned på detta i regeringens paket?</pre><pre>Anf. 39 CARL FRICK (mp):</pre><pre>Herr talman! Jag förstod av Jan Bergqvist att han\r\nvar litet bekymrad över kapitalets lättrörlighet och\r\nkonsekvenserna för samhället.</pre><pre>Det som för mig var det dominerande problemet\r\nvar emellertid att dessa kapitalägare och de som\r\nflyttar pengar snabbt över gränserna utgör ett\r\ngrundläggande hot mot demokratin. Det är\r\nuppenbarligen de som styr länders politik, och\r\nmänniskors bedömning om politiken över huvud\r\ntaget är inte det viktiga. Det är penninghanterarnas\r\nbedömning som sätts i centrum i stället för\r\nmedborgarnas bedömningar av hur regeringar\r\nbeslutar.</pre><pre>Det är en mycket märklig förändring som har skett\r\nunder de senaste åren. Jag tycker den är väl värd att\r\nuppmärksamma. Det borde ju vara en skräck för\r\nvarje demokrat att ett fåtal nu plötsligt rycker till\r\nsig makten på det sätt som faktiskt sker med hjälp\r\nav det överrörliga kapitalet!</pre><pre>Jag gladde mig litet åt att Jan Bergqvist sade att det\r\nfordras samarbete för att man skall kunna komma\r\ntill rätta med detta problem. Det var precis det jag\r\nefterlyste: Regeringen borde ta internationella\r\ninitiativ till samarbete för att man skall komma till\r\nrätta med kapitalets överrörlighet så att\r\ndemokratierna kan återupprättas och människorna\r\nåter få makt över sin vardag -- i stället för att ett\r\nfåtal penningstarka människor faktiskt bestämmer\r\növer hur vi skall ha det i vårt land och i många andra\r\nländer.</pre><pre>Det vore glädjande om Jan Bergqvist kunde förmå\r\nregeringen att sätta i gång ett internationellt\r\nsamarbete för att man skall kunna hejda\r\növerrörligheten av kapital.</pre><pre>Anf. 40 JAN BERGQVIST (s):</pre><pre>Herr talman! När det gäller det privata kapital som\r\nCarl Frick talar om kan vi glädja oss åt att vi nu i\r\nSverige får ett historiskt genombrott för\r\nkapitalbeskattning. Vi skärper under två år\r\nbeskattningen av privata kapitalinkomster med 40\r\nmiljarder kronor, och i gengäld sänks skatten på\r\narbete och pensioner.</pre><pre>Detta visar ju att man mycket väl kan göra\r\nnågonting om man driver en aktiv politik. För att\r\nman skall kunna klara den internationella\r\nrörligheten behövs det ett utvecklat samarbete\r\nmellan regeringar och fackliga organisationer.</pre><pre>Fackföreningsrörelserna skulle behöva bli starkare\r\npå många håll. Det finns anledning att med lagar --\r\ngärna internationellt samordnade -- ställa ökade\r\nkrav på miljö, standard och uppträdande hos de\r\nföretagsgrenar som finns i olika delar av världen.</pre><pre>Jag vill återkomma till att även samarbete som sker\r\ninom EG faktiskt kan bli mycket positivt. En del av\r\nde styrningar som vi inte klarar av i dag, t.ex.\r\nskattekontrollen, kan bli effektivare om vi får ett\r\nutvidgat samarbete med EG.</pre><pre>Anf. 41 CARL FRICK (mp):</pre><pre>Herr talman! Det är i och för sig bra att vi har\r\nförsökt få till stånd det som Jan Bergqvist beskriver,\r\nmen jag tror att det kommer att bli utomordentliga\r\nproblem om vi i Sverige har en mycket strängare\r\nkapitalbeskattning än vad man har nere på\r\nkontinenten. Det kommer nämligen att innebära\r\natt pengarna flyttar härifrån till platser där kapitalet\r\nså att säga mår bättre, där det inte beskattas lika\r\nhårt. Jag tror att det kommer att bli fråga om en\r\nbumerangeffekt, och jag är tyvärr övertygad om att\r\nvi i Sverige kommer att få lov att ändra på\r\nkapitalbeskattningen så att den blir lik den inom\r\nEG. Detta blir nödvändigt för att undvika ett\r\nkapitalutflöde. Detta återstår emellertid att se.</pre><pre>Eftersom Jan Bergqvist ändå är så mån om att på\r\nnågot sätt få hejd på den stora kapitalrörelsen,\r\nskulle jag än en gång vilja be honom att tala med\r\nregeringen för att se till att man effektiviserar detta\r\noch sätter i gång ett internationellt arbete för att få\r\nhejd på den överrörlighet som faktiskt är till skada\r\nför demokratin och människors beslutanderätt. Jag\r\nser med utomordentlig oro på den utveckling som\r\ninnebär att ett fåtal människor har en så\r\nfruktansvärt stor makt och fattar beslut över\r\nhuvudet på människor i olika länder.</pre><pre>Anf. 42 KJELL DAHLSTRÖM (mp):</pre><pre>Herr talman! Jag har inte av Jan Bergqvist eller\r\nnågon annan fått klart besked om hur man tänker\r\nsig att minska proportionaliteten. Så står det\r\nnämligen uttryckligen i de skrivelser som kommit i\r\nsamband med krispaket från regeringen. Det är\r\nhårresande att man faktiskt uttryckligen talar om\r\natt minska proportionaliteten för att få något slags\r\neffektivare styrning av samhället.</pre><pre>Proportionaliteten i det svenska valsystemet är ju\r\ngrunden för att även de svaga -- och inte bara de\r\nkapitalstarka, som vi talar mycket om -- får ett\r\ninflytande. Det är demokratins, politikens och\r\nparlamentarismens kärna som man här närmar sig\r\noch tänker spränga. Jag tycker att\r\nsocialdemokraterna skall vara mycket försiktiga\r\nmed detta, annars är de bara ''specialdemokrater''.</pre><pre>Anf. 43 JAN BERGQVIST (s):</pre><pre>Herr talman! Det är riktigt att jag inte i mitt svar\r\ntill Kjell Dahlström tog upp frågan om valsystemet.\r\nVår utgångspunkt har traditionellt varit att det\r\nnuvarande proportionella systemet har många\r\nfördelar och att man, om man kan få ett rimligt\r\nsamarbete mellan partierna, kan få bra resultat och\r\natt demokratin då kan visa handlingskraft och ge ett\r\nfrån medborgarnas synpunkt bra resultat.</pre><pre>Man måste också kunna se i ögonen att det kan bli\r\npartisplittring och handlingsförlamning. Och det är\r\nutomordentligt förödande för delaktigheten i\r\ndemokratin. Valdeltagandet sjunker, och folk\r\nvänder sig bort från det politiska arbetet. Det är en\r\nuppgift för dem som deltar i den politiska debatten\r\natt värna om en handlingskraftig demokrati som\r\nkan slå vakt om medborgarens intressen för\r\nframtiden.</pre><pre>Det är stora utmaningar vi står inför, stora\r\nödesfrågor. Vi måste ha handlingskraftiga\r\ndemokratier. Visar det sig att det blir en så stor\r\npartisplittring och andra problem att demokratin\r\ninte får den handlingskraft som behövs för\r\nframtiden, måste man vara beredd att i\r\ndemokratins intresse diskutera om det finns andra\r\nvägar att gå för att få en större handlingskraft för\r\nframtiden.</pre><pre>Jag tycker att Kjell Dahlström har ägnat sig åt en\r\ndel orättmätiga angrepp på statsråd. Jag vill därför,\r\nnu när debatten lider mot sitt slut, konstatera att\r\ninte bara Ragnhild Pohanka utan även Per Gahrton\r\noch Inger Schörling har sjappat, trots att\r\nmiljöpartiet nu inte har något riksdagsgruppsmöte,\r\nvilket alla andra partigrupper har. Ingen annan än\r\nni kunde ju förutse att den här debatten skulle ta så\r\nlång tid.</pre><pre>Anf. 44 KJELL DAHLSTRÖM (mp):</pre><pre>Herr talman! När det gäller partisplittring vet vi\r\nhur det svenska politiska landskapet ser ut. Det\r\nfinns sex eller sju riksdagsdugliga partier eller\r\nrörelser som borde kunna vara representerade i\r\nriksdagen. Det bör man inte tumma på genom\r\nnågra speciella arrangemang, höjningar av\r\nprocenttrösklen till riksdagen eller vad det kan vara\r\nfråga om.</pre><pre>Överläggningen var härmed avslutad.</pre><pre>Skrivelsen hänvisades till finansutskottet.</pre><pre>3 § Meddelande om dagens frågestund</pre><pre>Anf. 45 TREDJE VICE TALMANNEN:</pre><pre>För kännedom vill jag meddela att jag har fått ett\r\nmeddelande från socialminister Ingela Thalén om\r\natt hon inte kommer att besvara några frågor vid\r\nden frågestund som börjar kl. 18.00.</pre><pre>4 § Ajournering</pre><pre>Kammaren beslöt kl. 16.56 på förslag av tredje vice\r\ntalmannen att ajournera förhandlingarna till kl.\r\n18.00, då frågestunden skulle börja.</pre><pre>5 § Återupptagna förhandlingar</pre><pre>Förhandlingarna återupptogs kl. 18.00.</pre><pre></pre><pre>6 § Svar på fråga  1990/91:138 om\r\nförsvarskommitténs fortsatta arbete</pre><pre>Anf. 46 Försvarsminister ROINE CARLSSON\r\n(s):</pre><pre>Fru talman! Gunnar Björk har frågat mig om\r\nförsvarskommitténs direktiv fortfarande gäller.</pre><pre>I försvarskommittén har förts en diskussion om att\r\ndet av en rad skäl inte kan läggas fram ett förslag\r\ntill ett långsiktigt försvarsbeslut nu i december\r\n1990. Detta är beklagligt, men jag kan ha förståelse\r\nför ståndpunkten.</pre><pre>För att i detta läge komma vidare i denna fråga har\r\nstatsministern inbjudit till\r\npartiledaröverläggningar.</pre><pre>Mitt svar på frågan är att kommitténs direktiv\r\nalltjämt gäller.</pre><pre>Anf. 47 GUNNAR BJÖRK (c):</pre><pre>Fru talman! Jag vill tacka försvarsministern för\r\nsvaret på min fråga. Svaret är alltså att kommitténs\r\ndirektiv fortfarande gäller. Men faktum är ändå att\r\nsocialdemokraterna i kommittén uppenbarligen har\r\ngjort en ganska ovanlig förändring av tidsplanen,\r\nvilket inte rimmar särskilt väl med tidigare\r\nprinciper för planeringen.</pre><pre>Detta är ytterligare bevis för regeringens oförmåga\r\natt fatta beslut om viktiga frågor. Man har också en\r\nganska stor nota att ta ställning till under den\r\nnärmaste tiden. Jag kan erinra om att endast\r\nmomsbeslutet innebar ökade pålagor på 2,5--3\r\nmiljarder kronor. Att de icke-socialistiska partierna\r\ndå avstod från att delta var egentligen ganska\r\nnaturligt med tanke på den förändring som\r\nmajoriteten ville genomföra.</pre><pre>När det gäller de långsiktiga försvarsbesluten anser\r\njag att det är viktigt att man ser till att man finner\r\nandra former för samråd, om nu kommittén inte\r\nkommer i gång igen. När det gäller JAS-beslutet\r\nförutsätter jag att majoriteten har samma lyhördhet\r\nmot minoriteten som när försvarsbeslutet år 1982\r\nfattades då socialdemokraterna fick tillgång till allt\r\nmaterial som fanns. Jag vill också erinra om det\r\nsärskilda ansvar som riksdagen har givit\r\nmilitärledningens rådgivande nämnd när det gäller\r\njust JAS-beslutet.</pre><pre>Jag konstaterar att försvarskommittén i praktiken\r\nhar havererat, eftersom det inte längre är det organ\r\nför ömsesidigt samråd och samspråk som det skall\r\nvara. Det är naturligtvis en svår prestigeförlust för\r\nen försvarsminister, och det är i så fall ett resultat\r\nav en avsaknad av ömsesidig respekt och\r\nsamförstånd när det gäller säkerhets- och\r\nförsvarspolitiken, vilket jag beklagar.</pre><pre>Överläggningen var härmed avslutad.</pre><pre>7 § Svar på fråga  1990/91:139 om\r\nförsvarskampanjen</pre><pre>Anf. 48 Försvarsminister ROINE CARLSSON\r\n(s):</pre><pre>Fru talman! Gudrun Schyman har frågat mig om\r\njag tänker vidta några ågärder för att förhindra att\r\nskattebetalarnas pengar används till oseriös\r\nförsvarspropaganda. Bakgrunden till frågan är den\r\nannonskampanj som Sveriges centrala\r\nvärnpliktsråd, SCVR, under hösten har utformat\r\noch som betalats av arméstaben.</pre><pre>Enligt vad jag inhämtat uppvaktades chefen för\r\narmén i somras av Sveriges centrala värnpliktsråd,\r\nSCVR, som ville genomföra en kampanj för att\r\nvärna om den allmänna värnplikten. Chefen för\r\narmén ansåg att en kampanj för den allmänna\r\nvärnplikten var ett lämpligt led i den allmänna\r\nförsvarsupplysningen. Chefen för armén beslutade\r\ndärför att stödja kampanjen med en finansiering\r\nom drygt en miljon kronor. Innehållet i annonsen\r\nansvarade emellertid Värnpliktsrådet för.</pre><pre>Värnpliktsrådet arbetar självständigt gentemot\r\nmyndigheter och organisationer med\r\nvärnpliktskongressen som uppdragsgivare.\r\nVärnpliktsrådet beslutar sedan på vilket sätt olika\r\nfrågor skall drivas och ansvarar inför kongressen\r\nför sina olika aktiviteter.</pre><pre>Överbefälhavaren har regeringens uppdrag att ge\r\nVärnpliktsrådet ett visst administrativt stöd samt\r\natt hos regeringen begära de medel som behövs för\r\natt finansiera rådets verksamhet.</pre><pre>Enligt regeringens föreskrifter i regleringsbrevet\r\nför innevarande budgetår får bidrag för\r\nVärnpliktsrådets verksamhet betalas med högst\r\n800 000 kr. från överbefälhavarens anslag. Vidare\r\nfår bidrag ges med högst 400 000 kr. resp. högst\r\n100 000 kr. för insatser mot drogmissbruk bland de\r\nvärnpliktiga och för vissa allmänna insatser i\r\nrättsfrågor.</pre><pre>Handlingsregler för anslagen till\r\nförsvarsgrenscheferna medger inte att de betalar\r\nbidrag till Värnpliktsrådet. Chefen för armén får\r\nsåledes inte lämna bidrag till Värnpliktsrådet för en\r\nannonskampanj oavsett dess budskap.</pre><pre>Jag har redan haft samtal med arméchefen och jag\r\nkommer att ha samtal med överbefälhavaren och\r\nförsvarsgrenscheferna om tillämpningen av\r\ngällande regler. Resultaten av dessa samtal får\r\nutvisa om ytterligare åtgärder från regeringens sida\r\när nödvändiga.</pre><pre>Anf. 49 GUDRUN SCHYMAN (v):</pre><pre>Fru talman! Jag ber att få tacka försvarsministern\r\nför svaret. Det var både innehållsrikt och\r\nupplysande.</pre><pre>Det är alldeles uppenbart att flera höga tjänstemän\r\ninom försvaret klart har överskridit sina\r\nbefogenheter. Man frågar sig naturligtvis hur detta\r\nkan komma sig, eftersom det reglemente som\r\nförsvarsministern hänvisar till uppenbarligen finns.\r\nDet borde då stå klart för envar att man inte kan\r\ngöra på detta sätt. En följdfråga blir då hur det\r\nfaktiskt kan komma sig att detta skett. Är man så\r\ndåligt informerad om vilka regler man har att hålla\r\nsig till är detta upprörande.</pre><pre>Jag undrar naturligtvis också hur man skall\r\nförhindra att detta upprepas. Det har ju\r\nförekommit en tidigare incident för något år sedan\r\nmed en annonskampanj som var olyckligt\r\nutformad, och försvarsministern fick också då\r\ningripa. Jag ställde även då en fråga, och vi var\r\növerens om att detta inte var särskilt lämpligt. Det\r\nverkar finnas en tendens att detta upprepar sig.</pre><pre>Dessutom har både arméchefen och arméstabens\r\nchef gått ut offentligt i pressen och försvarat vad\r\nman gjort och också försvarat kampanjens\r\ninnehåll, som försvarsministern inte alls har\r\nkommenterat här. Jag skulle gärna vilja få en\r\nkommentar från försvarsministern om innehållet\r\noch rubriken: I går var det ryssen som hotade\r\nsvensk demokrati, i dag är det vi svenskar. Det är\r\nändå arméns höga tjänstemän som har ansvaret i det\r\nhär fallet. Även om Värnpliktsrådet självt har\r\nutformat annonsen, har de givit sitt benägna\r\nbistånd och haft den omdömeslösheten att de inte\r\nens kontrollerat den. Man skulle kunna säga att det\r\nhär har begåtts någon form av dubbelfel. Jag vill\r\nhöra vilken kommentar försvarsministern har till\r\ndetta och vad man skall göra för att rätta till\r\nförtroendet för Värnpliktsrådet efter detta utspel.</pre><pre>Anf. 50 Försvarsminister ROINE CARLSSON\r\n(s):</pre><pre>Fru talman! Detta är två olika frågor. Det första\r\nsom Gudrun Schyman tog upp gällde den kampanj\r\nsom ÖB stod i spetsen för. Jag vill minnas att en av\r\nrubrikerna var: Varje land har en armé, sin egen\r\neller någon annans. Gudrun Schyman kommer\r\nsäkert ihåg det svar som redovisades här i\r\nkammaren angående detta. Såvitt jag kan erinra\r\nmig har den myndigheten inte gjort något liknande\r\npå nytt.</pre><pre>När det gäller det nu inträffade har jag här i\r\nkammaren redovisat min ståndpunkt. Det råder\r\nnog inget tvivel någonstans om vad det svaret\r\ninnebär.</pre><pre>Fru talman! Låt mig sedan säga att jag tror att\r\nGudrun Schyman bör försöka sätta sig in i\r\nVärnpliktsrådets situation. Man känner sig där\r\nmycket tveksam till det förslag som finns från höga\r\nofficerare om en värnpliktsutbildning på 2,5\r\nmånader. Denna kampanj skall ses mot bakgrund\r\nav att de värnpliktiga själva inte är övertygade om\r\natt 2,5 månader är tillräcklig utbildning för att\r\nfullgöra olika uppdrag inom försvarsmakten.\r\nVarför annonskampanjen sedan har fått denna\r\nutformning har jag redan svarat på. Jag hoppas att\r\nGudrun Schyman och jag ändå kan säga att om de\r\nvärnpliktigas organisation hyser oro inför en alltför\r\nkort utbildningstid, måste vi förstå att de\r\nvärnpliktigas organisation vill ge detta till känna,\r\nmen metoderna kanske inte var de allra bästa.</pre><pre>Anf. 51 GUDRUN SCHYMAN (v):</pre><pre>Fru talman! Försvarsministern och jag är överens\r\nom att metoderna inte var de allra bästa. Jag tror\r\natt dessa metoder t.o.m. har skadat intresset för att\r\nbedriva en seriös diskussion om den allmänna\r\nvärnplikten. Många har uppfattat detta som mycket\r\noseriöst och att Centrala Värnpliktsrådet är ute och\r\ndriver politik på ett sätt som inte är rådets uppgift.</pre><pre>Det handlar om en organisation som är stadd att se\r\ntill de värnpliktigas intressen. Organisationen får\r\nstatliga bidrag för att fullgöra sina uppgifter. Det är\r\nhelt riktigt. Rådet skall verka som en\r\nintresseorganisation. Men här har rådet givit sig in\r\npå säkerhetspolitikens område, dessutom utan att\r\nha särskilt väl underbyggda argument. Detta tillför\r\nju inte någonting till debatten. Det är tråkigt. Jag\r\ntycker absolut att vi skall ha en seriös diskussion om\r\nden allmänna värnplikten, hur den skall utformas\r\noch framför allt vilka förändringar som krävs\r\nutifrån den nya säkerhetspolitiska situation som\r\nråder. Men det är knappast Värnpliktsrådets\r\nuppgift att föra den säkerhetspolitiska debatten.</pre><pre>Anf. 52 Försvarsminister ROINE CARLSSON\r\n(s):</pre><pre>Fru talman! Jag uppfattade inte annonskampanjen\r\nsom ett inlägg i den säkerhetspolitiska debatten.\r\nJag ser Värnpliktsrådets aktivitet på detta område\r\nriktad framför allt mot de höga officerare som har\r\nföreslagit och har talat sig varma för två och en halv\r\nmånads utbildningstid. Detta kan mötas på olika\r\nsätt, och den metod som Värnpliktsrådet har valt\r\nlämnar en del övrigt att önska. Men jag känner en\r\ndjup respekt när de värnpliktiga varnar för att\r\nsänka utbildningstid till två och en halv månad, och\r\ndetta vill jag här ge till känna. Det överensstämmer\r\nju också med vad riksdagen har beslutat i den här\r\nfrågan. Riksdagen har uttalat sig för att det bedrivs\r\nförsöksverksamhet med fem månaders utbildning.</pre><pre></pre><pre>Anf. 53 GUDRUN SCHYMAN (v):</pre><pre>Fru talman! Jag kan förstå försvarsministerns\r\nsympatier för Centrala Värnpliktsrådet och dess\r\narbete, och jag delar den sympatin. Men när man\r\nanvänder rubriker som ''Yttre fienden ger inre\r\nsamhörighet'', och ''Vad händer när den yttre\r\nfienden blir otydlig, när Berlinmuren rasat och när\r\nGorbatjov sluter pakt med Bush?''.\r\nVärnpliktsrådet gett sig in i en säkerhetspolitisk\r\ndebatt, och då måste man kunna använda sig av\r\nseriösa argument i den debatten. Jag anser att det\r\ninte är Centrala Värnpliktsrådets uppgift. Också\r\narméstaben borde dela den åsikten, att detta är\r\npolitik och politik är inte Centrala Värnpliktsrådets\r\nuppgift. Det skall man inte stödja.</pre><pre>Jag lägger ansvaret på arméns tjänstemän som\r\ntydligen anser sig ha befogenhet att göra detta och\r\nockså anser det vara riktigt. Då undrar jag: Vad är\r\ndet som hindrar att de inte åter kommer att anse det\r\nvara riktigt? Jag måste säga att jag tycker att det rör\r\nsig om svåra felbedömningar av höga tjänstemän\r\nsom borde ha ett större ansvar, framför allt för\r\nvärnpliktsfrågan.</pre><pre>Anf. 54 Försvarsminister ROINE CARLSSON\r\n(s):</pre><pre>Fru talman! Arméstaben har icke lagt sig i texten\r\ni denna annonskampanj. Den står Värnpliktsrådet\r\nför. Arméstaben och arméchefen har handlat\r\nfelaktigt när man tagit pengar från armén och\r\nlämnat till Värnpliktsrådet. Vi måste hålla i sär\r\ndessa frågor.</pre><pre>Anf. 55 GUDRUN SCHYMAN (v):</pre><pre>Fru talman! Det är bra att jag har fått reda på att\r\nde har handlat fel. När de nu handlade fel, var det\r\nsynd att de inte också lade sig i texten, för då\r\nkanske skadan hade varit mindre. Vi kan kanske\r\nvara överens om att detta i alla fall är fel.</pre><pre>Anf. 56 Försvarsminister ROINE CARLSSON\r\n(s):</pre><pre>Fru talman! Det var bra att arméstaben icke lade sig\r\ni texten. Det är det goda i den här saken.</pre><pre>Anf. 57 GUDRUN SCHYMAN (v):</pre><pre>Fru talman! Detta finner jag vara ett mycket\r\nmärkligt uttalande. Det måste innebära att också\r\nförsvarsministern delar uppfattningen att annonsen\r\ninnehållsmässigt var bra och att den på ett bra sätt\r\nhar understött den seriösa debatten om\r\nvärnpliktens utformning.</pre><pre>Anf. 58 Försvarsminister ROINE CARLSSON\r\n(s):</pre><pre>Fru talman! Jag ber att få hänvisa till det svar som\r\njag här har läst upp för Gudrun Schyman.</pre><pre>Anf. 59 GUDRUN SCHYMAN (v):</pre><pre>Fru talman! Jag inser att det inte blir någon mer\r\ndebatt efter det senaste inlägget. Jag tycker ändå att\r\njag har kommit väldigt långt i dag. Jag får tacka för\r\növerläggningen.</pre><pre>Överläggningen var härmed avslutad.</pre><pre>Beträffande de på föredragningslistan närmast\r\nupptagna frågorna, 1990/91:125, 130, 132 och 143,\r\nhade som tidigare anmälts socialminister Ingela\r\nThalén meddelat att hon inte kunde besvara dessa\r\nfrågor vid dagens sammanträde.</pre><pre>8 § Svar på fråga  1990/91:90 om\r\nvindkraftsutbyggnad i privat och kooperativ\r\nform</pre><pre>Anf. 60 Industriminister RUNE MOLIN (s):</pre><pre>Fru talman! Gunhild Bolander har frågat mig vilka\r\nekonomiska styrmedel som regeringen är beredd\r\natt utnyttja för att stimulera en\r\nvindkraftsutbyggnad i privat och kooperativ form.</pre><pre>Inom regeringskansliet förbereds efter ett\r\nomfattande utredningsarbete en energipolitisk\r\nproposition. Viktiga delar av propositionens\r\ninnehåll är för närvarande föremål för\r\növerläggningar mellan regeringen och folkpartiet\r\noch centerpartiet.</pre><pre>Jag är därför inte nu beredd att svara på Gunhild\r\nBolanders fråga.</pre><pre>Förste vice talmannen konstaterade att\r\nfrågeställaren inte var närvarande i kammaren och\r\nförklarade överläggningen avslutad.</pre><pre>9 § Svar på fråga  1990/91:129 om det statliga\r\nvillkorslånet till Saab</pre><pre>Anf. 61 Industriminister RUNE MOLIN (s):</pre><pre>Fru talman! Rolf L Nilson har frågat mig om\r\nregeringen avser att kräva att Saab omedelbart\r\nåterbetalar villkorslånet.</pre><pre>Företrädare för Saab-Scania har informerat mig om\r\natt varken det företaget eller Saab Automobile på\r\ngrund av nuvarande marknadsläge för närvarande\r\nanser det möjligt att fatta beslut om någon\r\nnyetablering i Karlskrona. En sådan etablering\r\ningick som ett åtagande från Saab-Scania i det avtal\r\nmed staten som träffades i november. 1989 om\r\nflygplansprojektet SAAB 2000.</pre><pre>Jag avser att inom kort ta initiativ till\r\növerläggningar med Saab-Scania om detta i\r\nenlighet med vad som har överenskommits i\r\navtalet.</pre><pre>Anf. 62 ROLF L NILSON (v):</pre><pre>Fru talman! Jag vill tacka Rune Molin för svaret.\r\nDet var av naturliga skäl magert. Avsikten med min\r\nfråga var ju inte att beslut om indragning av detta\r\nlån skall fattas utan överläggningar med Saab-\r\nScania. Jag vill då fråga Rune Molin: Finns det\r\nenligt industriministerns bedömning några utsikter\r\natt Saab avviker från sin offentligt deklarerade\r\navsikt att man inte tänker eller inte kan uppfylla\r\nden här delen av avtalet? Min uppfattning är att det\r\när en klar och tydlig markering. Det är svårt att så\r\nhär utifrån hitta några öppningar.</pre><pre>Om man ser på den proposition och det betänkande\r\nsom riksdagen har ställt sig bakom, är det för mig\r\ntveksamt om Saab någonsin haft verkligt seriösa\r\navsikter att uppfylla den här delen av avtalet. Om\r\nman skulle komma fram till denna slutsats, står det\r\nklart att avtalets formulering gör det möjligt att\r\nkräva tillbaka pengarna. Jag vill då ställa ett par\r\nföljdfrågor: Vad betyder ''inom kort''? Vad har\r\nindustriministern i bakfickan om Saab skulle\r\nfortsätta att vägra?</pre><pre>Anf. 63 Industriminister RUNE MOLIN (s):</pre><pre>Fru talman! Rolf L Nilson undrade vad jag menade\r\nmed ''inom kort''. Först vill jag skaffa mig\r\ninformation om hur man ser på saker och ting i\r\nBlekinge, framför allt i Karlskrona. Den\r\ninformationen har jag fått nu. Det innebär att vi\r\nkan börja diskutera tidpunkt för överläggningarna.\r\nÖverläggningar kommer äga rum inom kort.</pre><pre>Grunden för de överläggningarna är det avtal vi\r\nhar. I det avtalet sägs att om omständigheter och\r\nförhållanden inträffar som i väsentlig mån berör\r\nSaab-Scanias möjligheter och förutsättningar att\r\nfullfölja projektet enligt projektplanen eller\r\nfullgöra sina övriga åtaganden enligt detta avtal,\r\nsåsom t.ex. att avsättning ej finns för företagets\r\nprodukter, skall Saab-Scania snarast anmäla detta\r\ntill staten. Det har man gjort. Parterna förklarade\r\nsig beredda att i sådant fall förhandla om sådana\r\njämkningar eller åtgärder som med hänsyn till det\r\ninträffade i möjligaste mån tillgodoser såväl Saab-\r\nScanias behov av jämkning av åtagandena som\r\nstatens bevekelsegrunder för att delta i projektet.\r\nDetta är grunden för de överläggningar som jag\r\nskall uppta.</pre><pre>Vilka preciseringar jag kommer att göra beror på\r\ndiskussionerna och den inställning som Saab-Scania\r\nkommer att ha i vissa frågor. Längre är jag inte\r\nberedd att gå i dag när det gäller att svara på denna\r\nfråga.</pre><pre>Anf. 64 ROLF L NILSON (v):</pre><pre>Fru talman! Jag har noterat Rune Molins besök i\r\nKarlskrona. Det är bra att regeringen genom Rune\r\nMolin så klart ger besked om att regeringen står för\r\nsina åtaganden när det gäller Blekingepaketet. Det\r\nskall noteras. Detta är dock en sak.</pre><pre>En annan sak är frågan vad Saab-Scania kommer\r\natt företa sig. Rune Molin har väl i likhet med mig\r\nnoterat den upprördhet som har funnits både bland\r\nutredare om bilindustrins framtid och hos politiker\r\ni Blekinge över vad man uppenbart upplever som\r\nett svek från Saab-Scania.</pre><pre>Frågan om uppkomna händelser är intressant. De\r\nvikande marknadsandelarna och bekymren med\r\nSaab-Scanias personbilsförsäljning kan knappast\r\nha varit okända för Saab-Scanias ledning när\r\navtalet ingicks eller förhandlades fram.</pre><pre>Anf. 65 Industriminister RUNE MOLIN (s):</pre><pre>Fru talman! Jag vet inte vad som var bekant vid det\r\ntillfället. Jag deltog inte i de överläggningarna, så\r\njag kan inte svara på det.</pre><pre>Jag tycker dock att det är ganska rimligt att jag\r\ndirekt med Saab-Scania och inte här i kammaren tar\r\nupp de krav som vi från staten vill bevaka.</pre><pre>Anf. 66 ROLF L NILSON (v):</pre><pre>Fru talman! Jag vill ändock ställa en fråga. Finns i\r\nRune Molins arsenal alternativet att återkalla\r\nlånet?</pre><pre>Jag har, vilket säkert också Rune Molin har gjort,\r\nkonstaterat att det finns många idéer i Blekinge om\r\nhur man skall kunna göra en satsning på utveckling\r\nav landskapet och Karlskronaregionet. Det finns\r\nockså en skrivning av avtalet som säger att Saabs\r\nsatsning nödvändigtvis inte behöver ske i form av\r\nen bensinmotorsfabrik utan att det kan röra sig om\r\nannan industriell verksamhet. Jag hoppas att det\r\nfinns öppningar i den änden.</pre><pre>Anf. 67 Industriminister RUNE MOLIN (s):</pre><pre>Fru talman! Den arsenal som jag har till mitt\r\nförfogande finns beskrivet i det avtal som staten har\r\nträffat.</pre><pre>Anf. 68 ROLF L NILSON (v):</pre><pre>Fru talman! Det tolkar jag som att återkallande av\r\nlånet också finns med.</pre><pre>Överläggningen var härmed avslutad.</pre><pre>10 § Svar på fråga  1990/91:127 om investeringar\r\ni Blekinge</pre><pre>Anf. 69 Statsrådet ERIK ÅSBRINK (s):</pre><pre>Fru talman! Karl-Gösta Svenson har frågat\r\nindustriministern om han omgående kommer att\r\nsläppa medel i allmänna investeringsfonder och\r\ninvesteringsreserver fria för investeringar i\r\nBlekinge.</pre><pre>Arbetet inom regeringen är så fördelat att det är jag\r\nsom skall svara på frågan.</pre><pre>Den 16 oktober besvarade jag en fråga av Karl-\r\nGösta Svenson om utnyttjande av\r\ninvesteringsfonder i Blekinge län. I det\r\nsammanhanget upplystes Karl-Gösta Svenson om\r\natt jag inom kort avsåg att ta upp frågan om en\r\nförlängning av frisläppsförordningen.</pre><pre>Mitt svar på Karl-Gösta Svensons nya fråga är att\r\nregeringen ännu inte tagit ställning till den fortsatta\r\nfrisläppspolitiken. Ett offentliggörande kommer att\r\nske på sedvanligt sätt.</pre><pre></pre><pre>Anf. 70 KARL-GÖSTA SVENSON (m):</pre><pre>Fru talman! Jag tackar statsrådet för svaret. Men\r\njag finner det märkligt att statsrådet inte har några\r\nbesked att ge i denna fråga som är så viktig för\r\nlänet.</pre><pre>Av regeringens skrivelse till riksdagen angående\r\ndet s.k. krispaket framgår att nyetablering och\r\ntillväxt är av stor betydelse för de mindre företagen.\r\nMan skriver att det därför är angeläget att särskild\r\nhänsyn tas till behovet av att främja de livskraftiga\r\nföretagens investeringar.</pre><pre>Vad gör regeringen för att leva upp till det här fagra\r\ntalet? Hittills har man inte gjort något, enligt min\r\nmening. Man har i stället handlat tvärtom. Under\r\ntiden från 1989 och fram till september 1990 har\r\nregeringen bedrivit en småföretagarfientlig politik,\r\nåtminstone när det gäller Blekinge län. 28 företag\r\nhar ansökt om att få använda sina egna\r\ninvesteringsfondsmedel. Det har man avslagit. 26\r\nav dessa företag har mindre än 20 anställda. Det är\r\nanmärkningsvärt att man gör det i ett län med\r\nbetydande arbetslöshet, särskilt bland ungdomar\r\noch kvinnor. Då man går mot en stigande\r\narbetslöshet, har man från regeringens sida\r\nuppenbarligen motarbetat småföretagens\r\nmöjligheter att göra nya investeringar och därmed\r\nskapa nya arbetstillfällen i länet. Jag upprepar att\r\ndet rör sig om så många som 28 mindre företag i\r\nBlekinge län som har drabbats av det här.</pre><pre>Avslutningsvis vill jag ställa följande\r\nkompletterande fråga till statsrådet. Varför har\r\ninget hänt under de tre veckor som har gått sedan\r\njag ställde min förra fråga beträffande ett annat\r\nspecifikt företag? Det är hög tid att vi får ett besked\r\nom att företagen kan få använda sina egna\r\ninvesteringsmedel.</pre><pre>Överläggningen var härmed avslutad.</pre><pre>11 § Svar på fråga  1990/91:135 om avdrag för\r\nkostnader avseende barntillsyn</pre><pre>Anf. 71 Statsrådet ERIK ÅSBRINK (s):</pre><pre>Fru talman! Charlotte Cederschiöld har frågat mig\r\nvarför avdrag för fackföreningsavgifter är viktigare\r\nän avdrag för barntillsynskostnader.</pre><pre>Det huvudsakliga skälet att medge skattereduktion\r\nför fackföreningsavgifter är att skapa skattemässig\r\njämställdhet mellan arbetsgivares och löntagares\r\nkostnader för resp. organisationsverksamhet.\r\nEnligt nuvarande regler har arbetsgivare rätt till\r\navdrag för medlemsavgift till arbetsgivarförening.\r\nKonfliktbidrag från arbetsgivarförening är i\r\nenlighet härmed skattepliktiga. Konfliktunderstöd\r\nfrån fackföreningar är däremot skattefria. Därför\r\nbör inte fackföreningsavgiften vara avdragsgill i\r\nden del som avsätts till konfliktåtgärder. I arbetet\r\nmed skattereformen har man utgått från att ca 70 %\r\nav avgiften används till allmänfacklig verksamhet\r\noch 30 % till konfliktåtgärder. Den maximala\r\nskattereduktionen är fr.o.m. 1992 års taxering\r\ndärför 20 % av 2 500 kr., dvs. 500 kr.</pre><pre>Enligt reglerna i kommunalskattelagen medges inte\r\navdrag för privata levnadskostnader. Kostnader för\r\nbarntillsyn anses som en privat levnadskostnad.\r\nStödet till barnfamiljerna utgår i stället i andra\r\nformer. Barnbidraget höjs nästa år från 6 720 kr.\r\nper år och barn till 9 000 kr. Fr.o.m. år 1992 höjs\r\nbarnbidraget till 10 020 kr. per år. Dessutom utgår\r\nett omfattande statligt stöd till barnomsorgen.</pre><pre>Anf. 72 CHARLOTTE CEDERSCHIÖLD\r\n(m):</pre><pre>Fru talman! Jag får tacka för svaret. Det var ganska\r\nförväntat. Statsrådet undvek själva sakfrågan,\r\nnämligen prioriteringen av fack framför barn.</pre><pre>Faktum är att socialdemokraterna har lovat bygga\r\nut föräldraförsäkringen. Med det beslut som har\r\nfattats har väljarna svikits. Avdragsrätten för fack\r\nfinns kvar och man diskuterar t.o.m. en\r\nfördubbling. Det finns tydligen pengar till det.</pre><pre>Frågan gällde inte förhållandet mellan\r\narbetsgivaravgiftavdraget och fackavdraget utan\r\nden socialdemokratiska värderingen att prioritera\r\nfackföreningsavdrag framför barntillsyn när det\r\ngäller nödvändiga kostnader för arbetstagarna.\r\nSAF-avdraget är inte individuellt som\r\nfackföreningsavdraget är. Det handlar om en\r\nprioritering mellan avdrag med direkt betydelse för\r\nindividen.</pre><pre>Det är inte nog med att man har prioriterat de\r\nfackliga avdragen och därmed visar människor att\r\nmedlemskap i facket är mer betydelsefullt för\r\nsocialdemokraterna än tillsyn av barn. Därtill har\r\nman i skatteomläggningen passat på att öka värdet\r\nav avdragen. Det har visserligen bara gjorts med 20\r\nkr., men det är ändå tvärtemot\r\nskatteomläggningens grundprincip, som är lägre\r\ninkomstskatter och färre och minskade avdrag. När\r\ndet gäller facket tillämpas tydligen andra principer.\r\nDet gäller tydligen att vissa människor är mer\r\njämlika än andra.</pre><pre>Den socialdemokratiska kongressen har dessutom\r\nmed stor majoritet beslutat att fördubbla\r\nfackföreningsavgiften. Stödet till facket begränsar\r\nsig dock inte bara till en avdragsrätt som kostar\r\nskattebetalarna över 1 miljard och som man\r\ndiskuterar att öka med ytterligare 1,5 miljard.\r\nDärtill har facket fått ett par extra miljarder enligt\r\nRRV för information om MBL, pengar som har\r\ngått till resor, konferenser och videofilmer, t.ex.\r\nFacket i sommarland och Facket i vinterland.</pre><pre>Ett års skatt från 30 000 personer har använts\r\nineffektivt och lett till onödig administration, enligt\r\nRRV.</pre><pre>Det kostar att få valstöd från facket. Barn ger inga\r\npengar till det socialdemokratiska partiet, men det\r\ngör fackpampar.</pre><pre>Jag vill avsluta med en följdfråga. Varifrån avser\r\nstatsrådet att ta de 1,5 miljarder det kostar att\r\nfördubbla de fackliga avdragen? Är det barnen som\r\nskall få betala?</pre><pre>Jag vill också upprepa huvudfrågan som jag inte\r\nfick svar på: Varför är det viktigare för\r\nsocialdemokraterna att satsa på fackföreningar än\r\npå barn?</pre><pre>Anf. 73 Statsrådet ERIK ÅSBRINK (s):</pre><pre>Fru talman! Vi värderar avdragsrätt för\r\nfackföreningsavgifter lika högt eller lika lågt som\r\nmotsvarande avdragsrätt som arbetsgivaren har för\r\nsina avgifter. När en jämförelse nu görs i frågan och\r\ni inlägget mellan å ena sidan avdrag för\r\nbarntillsynskostnader och å andra sidan avdrag för\r\nfackföreningsavgifter, kan jag inte låta bli att ställa\r\nföljande fråga: Varför är det bara\r\nfackföreningsavgifter som lyfts fram och inte\r\narbetsgivaravgifter? Kan det möjligen vara så att\r\nCharlotte Cederschiöld och moderaterna vill\r\navskaffa avdragsrätten för avgifter till fackliga\r\norganisationer men behålla den för avgifter till\r\narbetsgivarorganisationer, dvs. att vi skall införa en\r\ndiskriminering, olika behandling, som skulle gynna\r\nden ena parten i detta förhållande? Det vore\r\nintressant att få den frågan belyst.</pre><pre>Frågan om barntillsynskostnader har jag redan\r\nsvarat på, nämligen att detta aldrig har ansetts vara\r\navdragsgilla kostnader i skattesammanhang, utan\r\nde har setts och ses som en privat levnadskostnad,\r\noch då skall någon avdragsrätt inte medges.</pre><pre>Att vi på andra sätt hjälper barnfamiljerna är väl\r\nkänt. Det sker genom mycket omfattande insatser\r\ngenom barnbidragen, som kommer att höjas\r\nkraftigt nästa år och 1992, genom bidragen till\r\nbarnomsorgen och genom en omfattande\r\nföräldraförsäkring. Vi har alltså valt former som vi\r\ntror är de bästa för att gynna barnen och\r\nbarnfamiljerna.</pre><pre>Anf. 74 CHARLOTTE CEDERSCHIÖLD\r\n(m):</pre><pre>Fru talman! Det handlar ju i politik hela tiden om\r\natt prioritera. Socialdemokraterna har redan\r\nprioriterat att inte bygga ut föräldraförsäkringen.\r\nDet är kanske inte den modell som vi moderater\r\nförordar i första hand, men det var den modell som\r\nsocialdemokraterna lovade sina väljare.\r\nAvdragsrätten för fackföreningsavgifter finns alltså\r\nkvar, och socialdemokraterna diskuterar en\r\nfördubbling. Statsrådet har inte svarat på frågan\r\nvarifrån dessa pengar skall tas, dvs. de 1,5 miljarder\r\nsom en fördubbling skulle kosta. Vi moderater\r\nförordar en avdragsrätt för barntillsynskostnader.</pre><pre>Jag undrar om inte denna politik i förlängningen\r\nleder till att socialdemokraterna gynnar män på\r\nkvinnors och barns bekostnad. Faktum är ju att\r\navdragsrätten för barntillsynskostnader är oerhört\r\nviktig för kvinnor och barn i ett samhälle där\r\nbarnomsorgen inte alls fungerar.</pre><pre>Anf. 75 Statsrådet ERIK ÅSBRINK (s):</pre><pre>Fru talman! Jag fick ingen kommentar till frågan\r\nvarför man skall göra skillnad mellan avgifter till\r\nfackliga organisationer och avgifter till\r\narbetsgivarorganisationer. Hela frågan och de\r\nfortsatta kommentarerna från Charlotte\r\nCederschiöld kan knappast tolkas på annat sätt än\r\natt vi skall behandla dessa olika, dvs. att ni är ute\r\nefter att ta bort avdragsrätten för\r\nfackföreningsavgifter men behålla den för\r\narbetsgivaravgifter. Rätta mig om jag har fel på\r\ndenna punkt, men det är svårt att tolka det på något\r\nannat sätt.</pre><pre>Vi har sagt att utrymmet i svensk ekonomi för\r\nnärvarande är noll när det gäller nya reformer. Det\r\när därför som vi har skjutit olika reformer på\r\nframtiden. Reformer, vare sig de handlar om olika\r\ntyper av avdrag i skattesystemet eller utbyggd social\r\nservice, får vi genomföra när de ekonomiska\r\nresurserna för detta har skapats. Däremot har jag\r\nsvårare att förstå hur man skall kunna klara de\r\nvåldsamma underskott som moderaterna har i sitt\r\nförslag till skattereform och på många andra\r\nområden.</pre><pre>Anf. 76 CHARLOTTE CEDERSCHIÖLD\r\n(m):</pre><pre>Fru talman! De socialdemokratiska\r\nkongressdeltagarna har då fått ett slags besked om\r\natt de inte skall hoppas så mycket på att de får sitt\r\nbeslut effektuerat.</pre><pre>Vad vi är ute efter är just omsorgen om barnen.\r\nOch där tycker vi att det brister. Det handlar ju om\r\nden enskilda individen och om den enskilda\r\nindividens plånbok och kassa. Hur skall hon eller\r\nhan få dagen, veckan eller månaden att gå ihop? Då\r\nhandlar det om de pengar som människor har kvar\r\ni fickan. Om statsrådet tycker att det är svårt med\r\nmin pedagogik, föreslår jag att statsrådet läser det\r\nsenaste numret av LO-Tidningen, där Tommy\r\nOlsson, tidigare ordförande i klubbstyrelsen på\r\nRörteknik i Ljusdal och hans 24 arbetskamrater\r\noch dessutom 30 000 andra metallare, har lyckats\r\nstärka sin ekonomi. De beskriver hur de gör:</pre><pre>Genom att gå ur facket fick jag mitt bästa lönelyft\r\npå åratal.</pre><pre>Tommy Olsson hade inte gärna med hedern i behåll\r\n. . .</pre><pre>Anf. 77 Statsrådet ERIK ÅSBRINK (s):</pre><pre>Fru talman! Det är tydligen helt omöjligt att få\r\nnågon kommentar till den fråga som jag har ställt\r\nflera gånger. Finns det någon anledning att\r\nsärbehandla fackliga organisationer jämfört med\r\narbetsgivarorganisationer? Nu kom det nya\r\nantifackliga utfall från Charlotte Cederschiöld. Jag\r\ntolkar det som att moderaterna vill införa en\r\nsärbehandling som innebär att ni vill ha\r\nskattefavörer för arbetsgivarna men inte för de\r\nfackliga organisationerna. Och så länge jag inte får\r\nnågon korrigering på den punkten är det den\r\nslutsats jag drar. För mig är detta totalt främmande.\r\nDet är både orättvist och olikformigt i\r\nskattesammanhang.</pre><pre>När det gäller barntillsynen låter det naturligtvis\r\nbra att medge avdrag för kostnader för denna. Men\r\nman bör då kanske även nämna att moderaterna vill\r\navveckla samhällets stöd till den barnomsorg som vi\r\nhar i dag. Det innebär ju att ett stort antal av\r\nlandets kvinnor med barn skulle tvingas tillbaka in\r\ni hemmen, därför att de skulle förlora ekonomiskt\r\npå att förvärvsarbeta, såvida de inte har mycket\r\nhöga inkomster. Detta är negativt inte bara för\r\nbarnfamiljerna, utan det är också en stor\r\nkvinnofälla, eftersom det gör det mindre lönsamt\r\nför Sveriges kvinnor att arbeta.</pre><pre>Anf. 78 CHARLOTTE CEDERSCHIÖLD\r\n(m):</pre><pre>Fru talman! Det handlar ju om en prioritering.\r\nAlla politiska beslut handlar om prioriteringar. Vi\r\nmåste ställa frågorna: Vad har vi råd med, och vad\r\nhar vi inte råd med? Hur prioriterar vi, och vad är\r\nviktigast? Det är fullständigt felaktigt att påstå att\r\nvi moderater vill avveckla samhällets stöd till\r\nbarnomsorgen. Men vi har en annan modell för\r\nvåra familjepolitiska åtgärder, som ger människor\r\nstörre frihet och inte låter pengarna gå till bara\r\nkommunala daghem. Men det är en annan fråga,\r\nsom inte inbegrips i den här debatten.</pre><pre>Men när det gäller att hjälpa till med prioriteringen\r\nvill jag återgå till Tommy Olsson. Han hade\r\nnämligen inte med hedern i behåll kunnat säga att\r\nhan kliver ur betalningsansvaret för sina barn. Men\r\nhan kunde komma ifrån kostnaderna för facket.\r\nSlutsatsen av detta är att utgifterna för barntillsyn\r\ninte går att komma ifrån, men utgifterna för facket\r\ngår faktiskt att komma ifrån. Det borde statsrådet\r\nta lärdom av och prioritera barnen framför facket.</pre><pre>Anf. 79 Statsrådet ERIK ÅSBRINK (s):</pre><pre>Fru talman! Den svenska arbetsmarknaden bygger\r\npå ett samspel mellan två parter som vi i olika\r\navseenden försöker behandla på ett neutralt och\r\nlikaberättigat sätt. Jag konstaterar nu att Charlotte\r\nCederschiöld har en annan uppfattning. Hon anser\r\natt det är riktigt att man tar bort avdragsrätten för\r\nmedlemmar i fackliga organisationer men behåller\r\nden för medlemmar i arbetsgivarorganisationer. Vi\r\nskall alltså använda skattesystemet för att\r\nsystematiskt gynna den ena parten i ett\r\nmotsatsförhållande av denna art.</pre><pre>Jag tycker att det är fullständigt oacceptabelt, och\r\njag är förvånad över att få höra sådana åsikter\r\nframföras.</pre><pre>Anf. 80 CHARLOTTE CEDERSCHIÖLD\r\n(m):</pre><pre>Fru talman! Då är väl statsrådet även förvånad\r\növer kvinnorna i sin egen organisation. Jag har\r\nnämligen en annan syn än dessa kvinnor på hur\r\npengarna till barnen skall ges, vilken familjepolitik\r\nsom skall föras, men vi har samma syn när det gäller\r\nprioriteringen, nämligen att det är viktigare att\r\npengarna går till barnen och barnfamiljerna än till\r\nfacket.</pre><pre>Anf. 81 Statsrådet ERIK ÅSBRINK (s):</pre><pre>Fru talman! Detta var fullständigt felaktigt\r\nåtergivet. Jag har inte hört någon representant för\r\ndet socialdemokratiska kvinnoförbundet kräva att\r\navdragsrätten för medlemsavgifter till fackliga\r\norganisationer skall avskaffas.</pre><pre>Anf. 82 CHARLOTTE CEDERSCHIÖLD\r\n(m):</pre><pre>Fru talman! Vad jag talar om är fördubblingen av\r\navdraget, det som statsrådet försöker undvika att\r\ntala om. På den socialdemokratiska kongressen\r\nfattades beslut om att avdraget för\r\nfackföreningsavgifter skulle fördubblas. Det är ju\r\ndetta man kan ställa mot framtida förändringar\r\ninom barnomsorgen, och där vill vi moderater alltså\r\nha avdragsrätt för barntillsynskostnader.</pre><pre>Anf. 83 Statsrådet ERIK ÅSBRINK (s):</pre><pre>Fru talman! Jag har inte försökt undvika den\r\nfrågan. Jag har redan svarat på den och sagt att\r\nreformer av olika slag får anstå till dess det skapas\r\nekonomiskt utrymme. För närvarande har vi inget\r\nutrymme för reformer på något område.</pre><pre></pre><pre>Anf. 84 CHARLOTTE CEDERSCHIÖLD\r\n(m):</pre><pre>Fru talman! Det är märkligt hur litet\r\nsocialdemokraterna visste om ekonomin i den förra\r\nvalrörelsen och hur väldigt mycket som har kommit\r\nfram efter det att de vunnit valet. Det kommer att\r\nstå väljarna mycket dyrt.</pre><pre>Överläggningen var härmed avslutad.</pre><pre>12 § Svar på frågorna 1990/91:146 och 150 om\r\ninvesteringsskatten på vissa byggnadsarbeten</pre><pre>Anf. 85 Statsrådet ERIK ÅSBRINK (s):</pre><pre>Fru talman! Jan Sandberg har frågat\r\nfinansministern om regeringen avser att nu lägga\r\nfram förslag om att omedelbart avskaffa\r\ninvesteringsskatten för vissa byggnadsarbeten.\r\nVidare har Jan Sandberg och Margó Ingvardsson\r\nutifrån ett uppmärksammat beslut av\r\nlänsskattemyndigheten i Stockholms län ställt\r\nfrågor om tillämpningen av lagen. Margó\r\nIngvardsson har ställt msin fråga till\r\nbostadsministern.</pre><pre>Arbetet inom regeringen är så fördelat att det är jag\r\nsom skall svara på frågorna.</pre><pre>Investeringsskatten på oprioriterade\r\nbyggnadsarbeten gäller för arbeten som påbörjas\r\nföre utgången av år 1991. Från riksdagens sida har\r\nframhållits (SkU 1989/90:27) att regeringen noga\r\nbör följa utvecklingen i de områden som berörs av\r\nskatten, så att åtgärder kan vidtas om de\r\nförhållanden som motiverar att skatten ändras.\r\nDen 1 oktober 1990 har skatten tagits bort i\r\nGöteborgsområdet (SFS 1990:840). Regeringen\r\nhar i propositionen om den ekonomiska politiken\r\npå medellång sikt (prop. 1990/91:390) gett till\r\nkänna sin avsikt att föreslå riksdagen att\r\nNynäshamns kommun inte skall omfattas av\r\ninvesteringsskatten efter årsskiftet 1990-1991.\r\nNågon ytterligare förändring av investeringsskatten\r\när för närvarande inte aktuell.</pre><pre>Investeringsskatten tas ut på byggnadsarbeten som\r\nhelt -- eller till övervägande del -- avser kontor eller\r\nandra oprioriterade byggnadsarbeten. Den som\r\nplanerar ett byggnadsarbete kan söka\r\nförhandsbesked för att få veta om arbetet är\r\nskattepliktigt eller inte. Lagstiftningen ger däremot\r\ninte någon möjlighet till dispens från skatten.</pre><pre>Enligt uppgift har länsskattemyndigheten i det nu\r\naktualiserade fallet genom förhandsbesked\r\nförklarat att vissa byggnadsarbeten inte är\r\nskattepliktiga. Jag är inte beredd att kommentera\r\nmyndighetens beslut närmare.</pre><pre>Anf. 86 JAN SANDBERG (m):</pre><pre>Fru talman! Jag vill börja med att tacka statsrådet\r\nför svaret.</pre><pre>Beslutet om investeringsskatten tycker jag och vi\r\nmoderater är en styggelse. Vi är motståndare till\r\nmånga sådana, så även denna. Det speciella med\r\njust investeringsskatten är att den principiellt är\r\nfelaktig, den är direkt skadlig och den skapar\r\nutrymme för godtycke och är ytterligare ett\r\nexempel på regeringens Stockholmsfientlighet.\r\nDen här sektorn, trots att den tidigare var ganska\r\nfri, har blivit alltmer reglerad. Det är inte bara\r\ninvesteringsskatten det handlar om -- man måste ha\r\ntillstånd för att uppföra vissa byggnader i\r\nStockholmsregionen. Det tar bort initiativlust,\r\nutveckling och som sagt skapar godtycke.</pre><pre>Ingen skugga må falla över företaget Ericsson. Det\r\nhar agerat som vilket annat företag som helst,\r\nmöjligen med det undantaget att företaget tog sig\r\ntid och arbetade för att testa systemet. Andra\r\nföretag tar sig inte ens den tiden utan antingen\r\navstår helt från investeringar eller bestämmer sig\r\nför att investera direkt i ett EG-land.</pre><pre>Jag ställde min fråga därför att jag hoppades -- jag\r\nhade faktiskt närt en tro -- att all välgrundad kritik\r\nsom framförts mot just den här typen av regleringar\r\nhade fått statsrådet att inse att de måste bort.\r\nDärför är jag besviken att man inte signalerar\r\nnågon ändring.</pre><pre>Jag har undersökt en annan typ av regleringar på\r\ndet här området vad gäller byggnadstillstånd för\r\nkontorsinvesteringar. Där visade det sig att i stort\r\nsett alla exportberoendeföretag som har sökt den\r\nhär typen av byggnadstillstånd har fått det, medan\r\nsmå och medelstora företag som inte är\r\nexportberoende inte har fått det. Jag tycker att det\r\nkänns mycket olustigt att man behandlar olika\r\nföretag på olika sätt, dvs. att man inte anser att det\r\nfinns någon likhet inför lagen. Jag vill då fråga\r\nstatsrådet om han anser att det går att försvara ett\r\nregelsystem där stora exportberoende företag\r\nbehandlas på ett sätt och små och medelstora\r\nföretag på ett helt annat sätt.</pre><pre>Anf. 87 MARGÓ INGVARDSSON (v):</pre><pre>Fru talman! Även jag tackar statsrådet för svaret.\r\nPrecis som den andra frågeställaren har jag ställt\r\nmin fråga utifrån ett konkret ärende, Ericssons nya\r\nhuvudkontor i Kista. Det innebär givetvis inte att vi\r\nhär skall diskutera just det fallet, utan jag vill\r\ndiskutera principen. Jag tror inte att\r\nmyndigheterna skulle ha handlat felaktigt på något\r\nsätt -- då syftar jag på länsarbetsnämnden och\r\nlänsskattemyndigheten. Jag tror inte heller att man\r\nhar låtit sig påverkas av Ericsson. Jag tror att det\r\nmåste vara något fel i anvisningarna till\r\nmyndigheterna om hur man skall tillämpa\r\nriksdagens beslut om investeringsskatten. Annars\r\nkan det inte uppstå ett fel, som vi alla kan utgå ifrån\r\natt det är, att ett stort kontorsbygge bedöms som en\r\nindustrifastighet och därmed slipper den 30-\r\nprocentiga investeringsskatten.</pre><pre>Min fråga till statsrådet är om anvisningarna till\r\nmyndigheterna som bestämmer om ett företag skall\r\nbetala en investeringsskatt eller inte kommer att\r\nrättas till så att det klarare framgår vad riksdagen\r\nhar menat med beslutet. Jag undrar också hur det\r\nkommer att gå med fastighetsskatten i de fall där\r\nkontorsbyggen bedöms som industrifastigheter.\r\nKommer de också att slippa fastighetsskatten? Kan\r\ndet vara regeringens avsikt med investeringsskatten\r\noch fastighetsskatten?</pre><pre>Anf. 88 Statsrådet ERIK ÅSBRINK (s):</pre><pre>Fru talman! Först till Jan Sandberg. Jag hörde en\r\nförintande kritik riktas mot den investeringsskatt\r\nsom vi har infört. Jan Sandberg sade att den var en\r\nstyggelse. Det har införts investeringsskatter\r\ntidigare i svensk historia. Jag minns mycket väl hur\r\nen sådan infördes 1977. Dåvarande\r\nekonomiministern hette Gösta Bohman. Jag vill till\r\nden dåvarande borgerliga regeringens försvar säga\r\natt man tog bort skatten i förtid när man fann att\r\nkonjunkturen försämrades kraftigt. Jag kan också\r\nsäga att vi kommer att visa samma flexibilitet, och\r\nhar redan visat det genom att vi har aviserat att\r\nskatten kommer att avvecklas i vissa delar av\r\nlandet. Vi skall naturligtvis följa utvecklingen noga\r\nframöver.</pre><pre>Jag vill bestämt hävda att det är riktigt att i vissa\r\nlägen tillgripa sådana här åtgärder, ibland på\r\nskattesidan, ibland på andra områden. Man måste\r\nockså vara beredd att i vissa lägen göra detta\r\nselektivt, eftersom det ekonomiska läget i landet\r\nskiljer sig åt kraftigt mellan framför allt\r\nstorstäderna å ena sidan och glesbygden å andra\r\nsidan. Selektiva instrument, vare sig det handlar\r\nom åtstramningar eller stimulanser, kan vara ett\r\nviktigt bidrag regionalpolitiskt för att få en jämnare\r\nfördelning av sysselsättning och ekonomiska\r\naktiviteter över hela landet.</pre><pre>Till Margó Ingvardsson vill jag säga att\r\ndiskussionen lätt ändå halkar in på det individuella\r\nexemplet. Jag tänker inte diskutera det. Jag ser\r\ningen anledning att nu göra några ändringar i\r\nanvisningarna, för jag anser inte att något fel har\r\nbegåtts. Här liksom i andra sammanhang är det\r\nsjälvfallet så att det måste finnas instanser som\r\nägnar sig åt tolkningar och tillämpningar av de lagar\r\nsom vi har stiftat. Ibland måste svåra avvägningar\r\ngöras. Jag har ingen anledning att ifrågasätta de\r\nbeslut som har fattats.</pre><pre>Anf. 89 JAN SANDBERG (m):</pre><pre>Fru talman! Jag ger mig in i den här debatten också\r\nmed en allmän utgångspunkt. Vad jag kritiserar är\r\nsystemet med regleringar, där investeringsskatten\r\när en. Jag tycker att reglerna måste avskaffas därför\r\natt de ger stora negativa effekter. De skapar\r\nbyråkrati.</pre><pre>Jag var inne på den beryktade delegationen för\r\nbostadsbyggande, som bestämmer om man över\r\nhuvud taget får bygga industrifastigheter. Där\r\nvisade det sig att delegationen redan har hemställt\r\nhos regeringen om att undanta ungefär hälften av\r\nlänets kommuner om beslutet om specialtillstånd\r\nför att uppföra kontorslokaler. Jag tycker att det\r\nvore underligt om man på ett område av en\r\nreglering undantar vissa kommuner när man i en\r\nannan reglering, som regeringen förespråkar, har\r\nungefär samma principer för sina beslut.</pre><pre>Vi hörde här att det finns de som har tagit bort den\r\nhär typen av skatt i förtid. Då vill jag uppmana\r\nstatsrådet: Ta gärna bort den här\r\ninvesteringsskatten också i förtid! Jag tror att alla\r\nskulle tjäna på det.</pre><pre>Anf. 90 MARGÓ INGVARDSSON (v):</pre><pre>Fru talman! Statsrådet säger att det inte finns\r\nnågon anledning att ge myndigheterna några nya\r\nanvisningar i och med riksdagens beslut om\r\ninvesteringsskatt. Men statsrådet måste väl ändå\r\nhålla med om att det måste finnas några oklarheter,\r\nom ett kontorsbygge, vilken industri det än må\r\nhandla om, kan klassas som en industrifastighet och\r\ndärmed slippa den 30-procentiga\r\ninvesteringsskatten.</pre><pre>Om jag har förstått anvisningarna från AMS rätt\r\ndelar man upp kontorsbyggen i fyra områden. Man\r\nhar industri, handel, förvaltning och övriga. Är det\r\nett kontorskomplex inom industriområdet, faller\r\ndet mycket lätt inom industri och kan få en mjuk\r\nbedömning. Om det offentliga skulle bygga ett\r\nkontor förs det hela omedelbart till området\r\nförvaltning. Därmed är det helt klart för kontors-\r\noch fastighetsskatten. Då är det väl något som är\r\noklart i anvisningarna. Jag undrar också vilket\r\ndatum anvisningarna har. Har riksdagens beslut om\r\ninvesteringsskatten följts? Jag fick inte heller något\r\nsvar på min fråga om fastighetsskatten.</pre><pre>Anf. 91 Statsrådet ERIK ÅSBRINK (s):</pre><pre>Fru talman! Först till Jan Sandberg: Jag kan säga,\r\natt om vi framöver finner att skatten skulle ha\r\ntjänat ut sitt syfte i någon del eller när det gäller alla\r\nområden där den tillämpas, kommer vi att avveckla\r\nden. För dagen ser jag ingen anledning att ändra på\r\nden ordning som gäller. Vi har fortfarande en\r\növerhettning i Stockholmsområdet, vilket\r\nmotiverar den här skatten.</pre><pre>Till Margó Ingvardsson vill jag säga att hela frågan\r\nändå bygger på den outtalade förutsättningen att\r\ndet har fattats ett felaktigt beslut. Jag accepterar\r\ninte den utgångspunkten och tänker inte gå in på\r\ndet enskilda fallet.</pre><pre>Skattemyndigheterna är inte tvungna att följa\r\narbetsmarknadsmyndigheternas bedömningar.\r\nDessa kan tjäna som en del av underlaget. I sista\r\nhand skall skattemyndigheten göra en egen\r\nbedömning och den kan i vissa fall avvika från\r\narbetsmarknadsmyndigheternas. Det är ingenting\r\nkonstigt med detta. Ansvaret i skattefrågor måste\r\nligga på skattemyndigheterna.</pre><pre>Anf. 92 JAN SANDBERG (m):</pre><pre>Fru talman! Jag begärde ordet därför att jag inte\r\nfick svar på den fråga som jag ställde i mitt förra\r\nanförande. När det gäller byggnadsreglerande\r\nåtgärder, t.ex. tillstånd att få sätta i gång\r\nbyggandet, tyder alla uppgifter på att man\r\nbehandlar stora exportföretag på ett helt annat sätt\r\nän små och medelstora. Tycker statsrådet att det är\r\nriktigt att behandla företag på olika sätt beroende\r\npå vilken storlek de har? För min del tycker jag att\r\ndetta är upprörande.</pre><pre>Sedan till jämförelsen mellan de två regleringarna\r\npå kontorsbyggnadsområdet. Det gäller\r\nbyggnadstillstånd där man nu försöker gå ifrån\r\nhälften av länets kommuner och tillåta dem att\r\nbygga fritt. Är man då inte beredd att delvis\r\navskaffa investeringsskatten -- i varje fall som ett\r\nförsta steg när det gäller de här kommunerna? Är\r\nman för regleringar borde de gälla ungefär likadant\r\növerallt.</pre><pre>Anf. 93 MARGÓ INGVARDSSON (v):</pre><pre>Fru talman! Jag vill upprepa att jag inte alls\r\nmisstänker att myndigheterna har fattat ett\r\nfelaktigt beslut. Jag har aldrig påstått något sådant,\r\ntvärtom. Jag vill inte heller som Jan Sandberg påstå\r\natt Ericsson skulle ha gjort det här för att testa\r\nlagarna. För min del tror jag att anvisningarna till\r\nmyndigheterna är felaktiga. Jag vill gärna få\r\nklarlagt vilka anvisningar som skall gälla i det här\r\nfallet, så att riksdagens beslut slår igenom och\r\ntillämpas för alla som söker byggnadstillstånd i\r\nlänet. Det har inte betydelse bara för\r\ninvesteringsskatten utan också för hur vi sedan skall\r\nkunna ta ut fastighetsskatt av företagen. Det måste\r\nändå finnas några svagheter i reglerna, eftersom det\r\nuppstår sådana här oklarheter och det blir en\r\ndiskussion om huruvida ett kontorsbygge är ett\r\nkontorsbygge eller om det kan gå in under\r\nindustribyggnadsverksamhet och därmed slippa\r\nskatten.</pre><pre>Överläggningen var härmed avslutad.</pre><pre>13 § Svar på fråga  1990/91:117 om statsrådens\r\nlöner</pre><pre>Anf. 94 Civilminister BENGT K Å\r\nJOHANSSON (s):</pre><pre>Fru talman! Sten Andersson i Malmö har frågat\r\nstatsministern om han är beredd att, i solidaritet\r\nmed riksdagens ledamöter, medverka till att justera\r\nstatsrådens arvoden, avseende de delar som utgör\r\n1990 års arvodeshöjning.</pre><pre>Arbetet inom regeringen är så fördelat att det är jag\r\nsom skall svara på frågan.</pre><pre>Jag besvarade här i riksdagen en fråga av\r\nmotsvarande innebörd den 23 oktober.</pre><pre>Det är statsrådslönenämnden som fastställer\r\nstatsrådens arvoden. Nämnden har inrättats för den\r\nuppgiften genom ett beslut av riksdagen.\r\nRegeringen varken får eller vill lägga sig i vad\r\nnämnden beslutar.</pre><pre>Statsrådslönenämnden beslutade den 27 mars 1990\r\nom en höjning av statsrådens arvoden den 1 januari\r\n1990. Enligt vad som sagts från nämndens sida\r\nmotsvarade denna höjning på ca 7,5 % i huvudsak\r\ninflationen år 1989.</pre><pre>Riksdagsledamöternas arvoden justerades den 1\r\noktober 1989 och den 1 januari 1990. Den\r\nsammanlagda justeringen uppgår till 7,3 %. Dessa\r\njusteringar kan jämföras med att statligt anställda --\r\nliksom anställda inom andra avtalsområden -- har\r\nfått lönehöjningar för avtalsperioden 1989--1990 på\r\n17--18 %.</pre><pre>Någon kompensation till statsråden för andras\r\nlöneökningar år 1990 har statsrådslönenämnden\r\ninte beslutat om.</pre><pre>Jag vill tillägga att statsråden för sin del har\r\nförklarat att de inte önskar några höjningar i\r\nnuvarande läge.</pre><pre>Förste vice talmannen konstaterade att\r\nfrågeställaren inte var närvarande i kammaren och\r\nförklarade överläggningen avslutad.</pre><pre>14 § Svar på fråga  1990/91:123 om\r\nRödkobbsleden</pre><pre>Anf. 95 Kommunikationsminister GEORG\r\nANDERSSON (s):</pre><pre>Fru talman! Pär Granstedt har frågat mig om\r\nmiljöhänsynen kommer att tillmätas en avgörande\r\nbetydelse vid prövningen av den föreslagna\r\nRödkobbsleden och om alternativa möjligheter att\r\navlasta befintliga leder vägs in vid bedömningen.</pre><pre>Den 21 juni i år beslutade regeringen att frågan om\r\ninrättande av den s.k. Rödkobbsleden skall\r\nomprövas enligt 4 kap. 2 § lagen (1987:12) om\r\nhushållning med naturresurser m.m.</pre><pre>Detta innebär att sjöfartsverket till\r\nmiljödepartementet har redovisat ett antal\r\nuppgifter om bl.a. den svensk-finländska\r\npassagerartrafikens utveckling, möjligheter att\r\ntillgodose trafikbehovet utan att inrätta en ny farled\r\növer Rödkobbsfjärden m.m.</pre><pre>Sjöfartsverkets material kommer efter\r\nkomplettering att remitteras bl.a. till berörda\r\nmyndigheter.</pre><pre>Därmed kan jag konstatera att de frågor om\r\nmiljöhänsyn och alternativ som frågeställaren tagit\r\nupp kommer att bli föremål för en ingående\r\nprövning.</pre><pre>Förste vice talmannen konstaterade att\r\nfrågeställaren inte var närvarande i kammaren och\r\nförklarade överläggningen avslutad.</pre><pre>15 § Svar på fråga  1990/91:137 om återkallelse\r\nav körkort</pre><pre>Anf. 96 Kommunikationsminister GEORG\r\nANDERSSON (s):</pre><pre>Fru talman! Rolf Clarkson har frågat mig vilka\r\nåtgärder jag avser att vidta med anledning av den\r\npraxis som nu tillämpas vid återkallelse av körkort.\r\nEnligt Rolf Clarkson har ökningen av\r\nkörkortsåterkallelserna lett till reaktioner mot att\r\nhänsyn inte tagits till förhållandena i individuella\r\nfall.</pre><pre>När de nya reglerna om körkortsåterkallelse\r\ninfördes år 1986 innebar de en skärpning av den\r\npraxis som tidigare gällde. Fortfarande finns det\r\nemellertid, som såväl min företrädare som\r\ntrafikutskottet understrukit, utrymme för att ta\r\nhänsyn till omständigheterna i det enskilda fallet.</pre><pre>Frågor om körkortsåterkallelse prövas av\r\nförvaltningsdomstolarna. Att dessa vid likartade\r\nfall tillämpar en enhetlig praxis är naturligt.\r\nDomstolarna brukar emellertid ta hänsyn till\r\nbehovet av körkort bl.a. när det gäller att\r\nbestämma spärrtidens längd.</pre><pre>Hastighetsöverträdelserna är fortfarande ett\r\nallvarligt trafiksäkerhetsproblem. Jag ser för min\r\ndel inte någon anledning att nu föreslå någon\r\nändring av reglerna om körkortsåterkallelse,\r\nsärskilt som körkortsutredningen Körkort 2000\r\nenligt sina direktiv skall behandla frågan.\r\nUtredningen skall redovisa sitt arbete senast den 1\r\nmaj 1991.</pre><pre>Anf. 97 ROLF CLARKSON (m):</pre><pre>Fru talman! Jag ber att få tacka\r\nkommunikationsministern för svaret på min fråga.</pre><pre>Detta är ju ingen okynnesfråga utan en fråga av stor\r\ntyngd, inte minst för alla dem som under senare år\r\nhar fått sina körkort indragna efter\r\nhastighetsöverträdelser. Under de senaste åren har\r\ndet, herr kommunikationsminister, blivit svårare\r\natt få körkort och lättare att bli av med det. Som\r\nexempel på hur mycket lättare det har blivit kan jag\r\nnämna att det 1982, före införandet av den\r\nnuvarande körkortslagen 1986, på grund av\r\nhastighetsöverträdelser drogs in 13 760 körkort. I\r\nfjol, 1989, drogs det in ungefär 31 700. Det rör sig\r\nalltså om en kraftig ökning, två till tre gånger fler\r\nkörkort. Det kan inte beskrivas vad detta betyder\r\nför de människor som under längre eller kortare tid\r\nmåste vara utan sina körkort.</pre><pre>Detta är ett svårt ingrepp i deras personliga\r\nförhållanden, och risken är att de blir av med sina\r\njobb i den mån de är beroende av körkortet för att\r\nutöva sitt yrke.</pre><pre>När kommunikationsministern säger att detta har\r\nlett till reaktioner vill jag understryka att det inte\r\nbara är allmänheten som reagerat, utan även\r\ntrafikutskottet har år efter år reagerat. I sitt i dag\r\njusterade betänkande skriver utskottet: ''Som\r\nutskottet tidigare gjort vill utskottet återigen med\r\nstörsta skärpa framhålla att bedömningen i fråga\r\nom körkortsåterkallelse kan -- och bör -- påverkas\r\nav omständigheterna i det enskilda fallet.'' --\r\nKursiveringen är utskottets.</pre><pre>Jag vädjar nu till regeringen att lägga fram förslag\r\nom ändring av den lag som gör att man partout vid\r\nen överträdelse av hastigheten med en kilometer\r\növer de tillåtna 30 blir fråntagen körkortet.</pre><pre>Anf. 98 Kommunikationsminister GEORG\r\nANDERSSON (s):</pre><pre>Fru talman! Jag är medveten om att antalet\r\nåterkallelser har ökat. Det beror naturligtvis i\r\nförsta hand på att antalet överträdelser har ökat och\r\natt hastighetsöverträdelser bedöms som en allvarlig\r\ntrafiksäkerhetsrisk.</pre><pre>Enligt vad som sagts i propositionen och i andra\r\nsammanhang skall individuella hänsyn tas. Praxis\r\nvisar också att domstolarna tar särskild hänsyn till\r\ndem som har behov av körkortet för sin\r\nyrkesutövning.</pre><pre>Jag vill komplettera mitt svar med att citera vad vi\r\nskrivit i direktiven till körkortsutredningen:</pre><pre>''När det gäller körkortsingripanden skall\r\nkommittén överväga om det nuvarande\r\nreaktionssystemet är lämpligt eller om det finns\r\nanledning att ändra på detta. Därvid bör kommittén\r\nbl.a. överväga om de nuvarande spärrtiderna bör\r\nändras. Vidare bör kommittén undersöka om det\r\nfinns andra lämpliga sanktioner vid överträdelse av\r\ntrafikregler eller när körkortsinnehavarens\r\nlämplighet som förare annars kan ifrågasättas.\r\nSärskilt bör kommittén pröva förutsättningarna för\r\natt införa krav på att körkortsåterkallelse\r\nregelsmässigt skall föranleda nytt förarprov.''</pre><pre>Mot denna bakgrund har jag inte ansett det\r\nmotiverat att nu vidta någon åtgärd eller att göra\r\nytterligare uttalanden. Körkortsutredningen\r\nkommer inom fem à sex månader att redovisa\r\nresultatet av sitt arbete.</pre><pre>Anf. 99 ROLF CLARKSON (m):</pre><pre>Fru talman! I och för sig är detta ett steg i rätt\r\nriktning -- det skall villigt erkännas -- men det\r\nkommer i alla fall att ta sin tid. Även om\r\nkörkortsutredningen blir färdig under första\r\nhalvåret 1991 kommer väl inte regeringen att\r\nreagera omedelbart, och hela året kommer väl att\r\ngå med kanske 35 000 nya körkortsindragningar.</pre><pre>Jag tycker också att domstolarna skall behandla alla\r\nlika. Men om jag nattetid kör med 121 km/tim på\r\nen motorväg i mina hemtrakter, dvs Helsingborg--\r\nMalmö, så berövas jag körkortet. Det är endast om\r\nsynnerliga skäl föreligger som jag får behålla\r\nkörkortet i stället för att få en varning.</pre><pre>Jag tycker som sagt att detta är ett fall framåt, men\r\nskyndsamhet är i allra högsta grad av nöden. Jag\r\nhoppas att kommunikationsministern efter dessa\r\nupplysningar kan överväga ett snabbare\r\nförfarande. Jag vill särskilt rikta uppmärksamheten\r\npå att vi i trafikutskottet är besvikna över att man i\r\nkommunikationsdepartementet inte läser våra\r\nbetänkanden så ingående som vi hade räknat med.</pre><pre>Anf. 100 Kommunikationsminister GEORG\r\nANDERSSON (s):</pre><pre>Fru talman! På det sista vill jag svara att vi mycket\r\ningående läser betänkandena. Det har bl.a. tagit sig\r\nuttryck i direktiven till körkortsutredningen, som\r\nockså fått i uppdrag att arbeta skyndsamt.\r\nTidsperspektivet är ändå ganska kort.</pre><pre>Låt mig ändå markera att vi i långa stycken är\r\növerens när det gäller principerna om individuell\r\nprövning och beaktande av särskilda skäl. Men det\r\nförhållandet att antalet indragningar har ökat\r\nkraftigt beror på att antalet förseelser har ökat. Det\r\nfår vi inte glömma i den här diskussionen. Det bästa\r\nsättet att undgå det problem som en\r\nkörkortsindragning medför är att avstå från att göra\r\növerträdelser. Det tycker jag att vi också skulle\r\nkunna vara överens om.</pre><pre>Anf. 101 ROLF CLARKSON (m):</pre><pre>Fru talman! Jag är helt överens med\r\nkommunikationsministern om att detta är en\r\ntrafiksäkerhetsfråga, som vi inte skall ta lättsinnigt\r\npå. Men på moderat håll tycker vi att man bör\r\nbeakta omständigheterna mer objektivt och\r\ningående. I första hand bör man tillgripa varningar\r\noch utdöma böter, gärna dryga böter i en\r\naccelererande skala beroende på brottets\r\nsvårighetsgrad. Men att man så prompt drar in\r\nkörkortet som nu sker i det här landet tycker jag är\r\nför drastiskt. Det drabbar i många fall den enskilde\r\nalldeles för hårt, även om indragningen i andra fall\r\nkan vara högst berättigad.</pre><pre>Överläggningen var härmed avslutad.</pre><pre></pre><pre>16 § Svar på fråga  1990/91:99 om byggandet av\r\ngruppbostäder</pre><pre>Anf. 102 Statsrådet BENGT LINDQVIST\r\n(s):</pre><pre>Fru talman! Sten Svensson har frågat mig om jag\r\när beredd att vidta sådana åtgärder att reglerna för\r\nbyggandet av gruppbostäder för psykiskt\r\nutvecklingsstörda generellt blir mer flexibla.</pre><pre>Gruppbostad för psykiskt utvecklingsstörda är en\r\nav de särskilda omsorgerna enligt omsorgslagen.\r\nDe särskilda omsorgerna syftar bl.a. till att\r\nutvecklingsstörda människor skall ges möjlighet att\r\nleva som andra och i gemenskap med andra. De\r\nskall också tillförsäkra utvecklingsstörda\r\nmänniskor goda levnadsvillkor.</pre><pre>En gruppbostad för utvecklingsstörda skiljer sig i\r\nviktiga avseenden från dem som är avsedda för\r\näldre människor. För utvecklingsstörda innebär\r\ngruppbostaden ofta ett livslångt boende. Den bör\r\ndärför utformas så att den fungerar bra under livets\r\nolika skeden. Som andra vuxna människor behöver\r\nutvecklingsstörda en bostad med olika funktioner.\r\nDen skall kunna användas både för ett avskilt\r\nprivatliv och för umgänge med anhöriga och\r\nvänner. Därutöver behövs gemensamma utrymmen\r\nför att träffa personal och andra i gruppen, när den\r\nutvecklingsstörde själv så önskar.</pre><pre>Det förutsätter att bostäderna håller en standard\r\nsom överensstämmer med den som gäller för andra\r\nmänniskor. Men det betyder inte att utformningen\r\nbehöver vara densamma för alla gruppbostäder. Jag\r\nanser att det redan nu, inom ramen för det\r\nnuvarande regelsystemet, är fullt möjligt att\r\nutforma gruppbostäderna flexibelt, utifrån lokala\r\nförutsättningar och de boendes behov och\r\nönskemål.</pre><pre>Jag vill i sammanhanget erinra om att regeringen i\r\nden proposition om reformering av äldre- och\r\nhandikappomsorgen som nyligen överlämnats till\r\nriksdagen föreslagit ett särkilt statligt stöd på 300\r\nmilj.kr. per år under 5 år för byggande av\r\ngruppbostäder för bl.a. utvecklingsstörda.</pre><pre>Anf. 103 STEN SVENSSON (m):</pre><pre>Fru talman! Jag ber att få tacka statsrådet\r\nLindqvist för svaret på min fråga. I frågan begär jag\r\natt få veta regeringens syn på behovet av att göra\r\nreglerna mer flexibla, så att det blir möjligt att i\r\ngruppboende ha fem à sex platser i stället för fyra.</pre><pre>Bakgrunden till min fråga är att socialstyrelsen\r\nvägrat två privata vårdgivare, bl.a. en i\r\nKristianstads län, att inrätta fem platser.\r\nKammarrätten har efter besvär fastställt detta\r\nbeslut.</pre><pre>Jag finner det orimligt att inte kunna koppla fem\r\nsex lägenheter i stället för fyra. Det handlar ju\r\nockså om kostnadsaspekter. Till kostnaden\r\nkommer dagvårdsverksamhet och liknande. Det är\r\nviktigt att man här bejakar, inte minst i dagens\r\nekonomiska läge, ett privat utbud som kan\r\nkomplettera det offentliga och att man gör vad man\r\nkan för att begränsa de totala kostnaderna. På så\r\nsätt får man utrymme för flera bostäder, både för\r\näldre och för psykiskt handikappade.</pre><pre>Jag är inte ensam om att undra över regeringens\r\nåtgärder. Ett par dagar efter det att jag ställde\r\nfrågan skrev Landstingsförbundet till regeringen\r\noch upprepade tidigare ställda krav på mer flexibla\r\nnormer för anordnandet av gruppbostäder för\r\npsykiskt utvecklingsstörda, och man begärde att\r\nregeringen omedelbart skulle vidta åtgärder för att\r\nrätta till det här. Vilket svar har statsrådet Lindqvist\r\natt ge till Landstingsförbundet?</pre><pre>Anf. 104 Statsrådet BENGT LINDQVIST\r\n(s):</pre><pre>Fru talman! Den skrivelsen har jag ännu inte\r\nbehandlat. Svaret får vänta tills jag har sett\r\nskrivelsen.</pre><pre>När politiker begär större flexibilitet i fråga om\r\nnågonting som gäller handikappade människor,\r\nbetyder det ofta att man vill sänka standarden. Det\r\när egentligen den flexibiliteten man vill tala om, fast\r\nman vill inte säga det riktigt så hårt och brutalt som\r\njag nu säger det.</pre><pre>Den typen av flexibilitet är jag inte beredd att\r\nmedverka till när det gäller utvecklingsstörda, av\r\nskäl som är väldigt tydliga i det svar jag har avgivit.\r\nDäremot anser jag att det inom ramen för de regler\r\nsom regering och riksdag har fastställt och som\r\ngäller bostadsfinansieringsstödet finns möjligheter\r\ntill flexibilitet. Man behöver inte bygga alla\r\ngruppbostäder på precis samma sätt. Den\r\nbestämmelse som Sten Svensson tar upp och som\r\ngäller antalet är uttryckt så att fyra personer är ett\r\nriktmärke. Det står inte att det är ett absolut tal.</pre><pre>Den av Sten Svensson refererade domen känner jag\r\ninte till innehållet i och vad den grundas på. Men\r\nden proposition och de motivtexter som finns till\r\nriksdagsbeslutet om omsorgerna 1986 bygger på att\r\nfyra är ett riktmärke. Det i sin tur -- det skall jag\r\nockså tillägga -- har att göra med de forskningsrön\r\nsom finns kring utvecklingsstördas sätt att fungera\r\noch de praktiska kunskaper som också finns i det\r\nsammanhanget och som visar på att det är i den lilla\r\ngruppen med de få människorna som den\r\nutvecklingsstörde har möjligheter att överblicka\r\nvardagssituationerna och själv kunna\r\nkommunicera. Det blir svårare ju fler människor\r\ndet är, och det är det starka skälet för att hålla nere\r\ngruppstorleken.</pre><pre>Men, som sagt, fyra är ett riktmärke. Det står inte\r\nfyra fem eller tre fyra, utan det står just att fyra är\r\nett riktmärke.</pre><pre>Anf. 105 STEN SVENSSON (m):</pre><pre>Fru talman! Jag vill betona att skrivelsen från\r\nLandstingsförbundet har avlåtits av en enhällig\r\nstyrelse. Jag tror inte att styrelsen, med Gunnar\r\nHofring i spetsen, är ute efter att sänka standarden\r\npå det här området, och det är inte jag heller. På\r\nden punkten är vi eniga. Däremot pekar\r\nLandstingsförbundet på att det är orimligt av\r\nsocialstyrelsen att neka två privata vårdgivare, som\r\nvill skapa fem platser i stället för fyra, att göra\r\ndetta.</pre><pre>Nu vill jag veta, fru talman, om statsrådet Lindqvist\r\npersonligen skulle vilja acceptera att man bygger\r\nfem platser i stället för fyra, när de lokala\r\nförhållandena talar för detta och när detta också\r\ninnebär att man får en bättre ekonomi.</pre><pre>Anf. 106 Statsrådet BENGT LINDQVIST\r\n(s):</pre><pre>Fru talman! Det svar jag avgav nyss innebär att det\r\nunder vissa förutsättningar är fullt möjligt att bygga\r\nmed fem platser. Om de förutsättningarna\r\nföreligger i det aktuella fallet, kan jag inte bedöma\r\nhär. Jag baserar mitt omdöme på att fyra är ett\r\nriktmärke, och om det skall vara någon mening\r\nmed att betrakta det som ett riktmärke, måste det\r\nnaturligtvis gå att bygga gruppbostäder med mer än\r\nfyra platser, precis som det kanske ibland är\r\nnödvändigt att bygga med färre platser, om det\r\nhandlar om utomordentligt svårt handikappade,\r\nkanske flerhandikappade människor.</pre><pre>Anf. 107 STEN SVENSSON (m):</pre><pre>Fru talman! Om socialstyrelsen vidhåller sin\r\nuppfattning att upphöja normen till en spärr, så att\r\ndet i fortsättningen inte blir fler än fyra platser,\r\nmåste väl statsrådet Lindqvist ingripa och ändra på\r\nreglerna, så att man ger socialstyrelsen andra\r\nsignaler. Det är ju mycket riktigt, som det påpekas i\r\nden enhälliga skrivelsen från Landstingsförbundets\r\nstyrelse, angeläget att man på de platser där det\r\nfinns goda lokala förutsättningar får välja flexibla\r\nlösningar.</pre><pre>Anf. 108 Statsrådet BENGT LINDQVIST\r\n(s):</pre><pre>Fru talman! Jag har lättare att diskutera antalet i\r\nen gruppbostad och ännu lättare att diskutera\r\nsamlokalisering av gruppbostäder, vilket är ett\r\nannat av de krav som drivs, än att gå in i\r\ngruppbostaden och reducera ytor och utrustning\r\neller göra andra förändringar av det slaget. Jag\r\nmenar att den utvecklingstörde har behov av just\r\nutrymme och en hygglig bostadsstandard, i själva\r\nverket en lika god bostadsstandard som den Sten\r\nSvensson och jag har rätt att ställa anspråk på.</pre><pre>I den delen finns det från min utgångspunkt ett\r\nutrymme för att resonera, men vägledande för mig\r\nkommer att vara de kunskaper vi har om\r\nutvecklingsstördas sett att fungera. Jag menar att\r\nalla har anledning att lyssna på forskare och\r\npraktiker i det sammanhanget.</pre><pre>Anf. 109 STEN SVENSSON (m):</pre><pre>Fru talman! Jag vill peka på det förhållandet att\r\nLandstingsförbundets styrelse liksom jag själv\r\nanser att man får bättre möjligheter att satsa mer\r\npå gemensamma utrymmen, kök etc., om man har\r\nflera boende än fyra. Fem till sex kan i många fall\r\nvara en lämplig form.</pre><pre>Skall jag tolka statsrådets Lindqvists svar på mina\r\nföljdfrågor så att han för sin del kan acceptera ett\r\nstörre antal än fyra, dvs. fem till sex, i sådana\r\nsituationer där det är lämpligt, analogt med vad\r\nsom nyss har sagts från Landstingsförbundets sida?</pre><pre>Överläggningen var härmed avslutad.</pre><pre>Förste vice talmannen meddelade att den på\r\nföredragningslistan närmast upptagna frågan\r\n1990/91:109 skulle besvaras den 13 november.</pre><pre>17 § Svar på fråga  1990/91:121 om direktiven\r\ntill 1989 års handikapputredning</pre><pre>Anf. 110 Statsrådet BENGT LINDQVIST\r\n(s):</pre><pre>Fru talman! Ingrid Ronne-Björkqvist har frågat\r\nmig om jag har för avsikt att ge 1989 års\r\nhandikapputredning tilläggsdirektiv om en översyn\r\nav situationen när det gäller stödet till föräldrar\r\nmed funktionshinder. Bakgrunden till frågan är att\r\nriksdagen nyligen avslagit en motion med förslag\r\nom en sådan översyn. Riksdagen har i\r\nsammanhanget bedömt att frågan bör kunna bli\r\nföremål för behandling av 1989 års\r\nhandikapputredning.</pre><pre>Det är givetvis av stor betydelse att\r\nfunktionshindrade föräldrar kan ges ett bra stöd\r\nfrån samhället. 1989 års handikapputredning har i\r\nhuvuduppgift att bedöma hur svårt\r\nfunktionshindrade i framtiden skall kunna\r\ntillförsäkras ett väl fungerande samhällsstöd.\r\nUtgångspunkten för utredningens arbete är främst\r\nde insatser som görs för handikappade inom\r\nkommunernas socialtjänst samt landstingens\r\nrehabiliteringsverksamhet. Väsentliga områden för\r\nutredningen är därmed frågor om bl.a. färdtjänst,\r\npersonlig assistent och annat socialt stöd.</pre><pre>Jag bedömer mot denna bakgrund att 1989 års\r\nhandikapputredning kan behandla frågor om\r\nfunktionshindrade föräldrars situation redan inom\r\nramen för de nuvarande direktiven. Jag har därför\r\ninga planer på att lägga fram förslag om\r\ntilläggsdirektiv till handikapputredningen.</pre><pre>Anf. 111 INGRID RONNE-BJÖRKQVIST\r\n(fp):</pre><pre>Fru talman! Jag ber att få tacka för svaret. Det var\r\nju en enig riksdag som för ett par veckor sedan med\r\nanledning av en sexpartimotion uttalade att\r\nhandikappade föräldrar måste få nödvändig hjälp\r\nför att kunna uppfylla sitt föräldraskap, och\r\nriksdagen utgick ifrån, liksom utskottet, att\r\nhandikapputredningen kommer att behandla de\r\nhär föräldrarnas behov. Vårt antagande i utskottet\r\nbyggde på uppgifter som vi fick under ärendets\r\nberedning.</pre><pre>Under kammardebatten den 17 oktober uppgav\r\nsocialdemokraternas ledamot både i utskottet och i\r\nutredningen att dessa föräldrar inte skulle tas upp\r\nsom en speciell grupp. I debatten sade han sedan\r\ntvärtom: deras behov skulle behandlas i\r\nutredningen. Detta är litet av dubbla budskap, och\r\ndet framgår också av debattprotokollet. Det gjorde\r\nmig förvånad, och jag undersökte saken vidare. Jag\r\nhar fått uppgift från utredningen om att man inte\r\ntänker ta upp de handikappades föräldrarnas\r\nspeciella behov. Det ansågs inte att det ingick i\r\ndirektiven. Jag håller med om att direktiven är\r\nskrivna så att man borde ta upp det. Det är så pass\r\nallmänt hållet.</pre><pre>Nu har utredningen uppenbarligen inte för avsikt\r\natt göra det, och då behövs ett förtydligande från\r\nregeringen om man nu tycker att denna fråga borde\r\ntas upp. Det står att man kan det i svaret, men det\r\ndessa människor i så fall behöver få veta är om de\r\nbör göra det. Jag undrar om statsrådet Lindqvist är\r\nvillig att vidta åtgärder så att det verkligen blir en\r\növersyn.</pre><pre>Anf. 112 Statsrådet BENGT LINDQVIST\r\n(s):</pre><pre>Fru talman! Innebörden av mitt svar är att jag\r\nbedömer det som både möjligt och viktigt att frågan\r\ntas upp. Jag menar att det kan ske inom ramen för\r\nde direktiv som handikapputredningen har fått.</pre><pre>Det handlar egentligen om två olika typer av\r\ninsatser som berör föräldrar med funktionshinder.\r\nDen ena är att föräldrarna just såsom\r\nhandikappade kommer att få del av de generella\r\nåtgärder som utredningen diskuterar, exempelvis\r\natt förbättra och trygga tillgången till hemtjänst och\r\nfärdtjänst på ett annorlunda sätt i framtiden än vi\r\nhittills har haft. Det innebär bl.a. för föräldrar med\r\nfunktionshinder just som föräldrar en bättre\r\ntillgång till de stöd de behöver. Detta nämner jag\r\nsom exempel på att de generella åtgärderna\r\nkommer att ha betydelse.</pre><pre>Därutöver kan det finnas behov av alldeles\r\nspeciella åtgärder för vissa handikappgrupper, i\r\nsynnerhet när det gäller vården av mycket små\r\nbarn. Jag vet att några handikapporganisationer\r\nhar gjort inventeringar av problemen och har idéer\r\nom vad som borde göras. För min del tycker jag det\r\nvore mycket bra om handikapputredningen i sitt\r\nfortsatta arbete ville inhämta kunskaper om det\r\nsom organisationerna har gjort för att få en del idéer\r\nom vad man ytterligare skulle kunna överväga.</pre><pre>Utredningen har redan nu ett utomordentligt stort\r\narbetsfält och tvingas till en del hårda prioriteringar\r\nför att komma igenom väldiga material man har på\r\nsitt bord. Detta tycker jag talar emot att ge\r\nutredningen tilläggsdirektiv.</pre><pre>Jag pressar utredningen för att den skall hålla\r\ntidtabellen. Det är ett skäl som talar emot att i detta\r\nsena skede ge utredningen tilläggsdirektiv. Jag\r\nmenar att en del arbeten också borde kunna göras\r\nspecifikt för dessa grupper.</pre><pre>Anf. 113 INGRID RONNE-BJÖRKQVIST\r\n(fp):</pre><pre>Fru talman! Det som gjorde mig oroad var just\r\nvetskapen om att utredningen var i slutet av sitt\r\narbete. Det var därför jag kände att det var viktigt\r\natt få höra om regeringen är angelägen om att få\r\ndenna utredning gjord.</pre><pre>I direktiven lyfts stöd till barn och ungdomar fram,\r\noch där skulle det kanske helst ha stått ''frågan om\r\nstöd till barn, ungdomar och föräldrar''. För de sex\r\npartier som skrev motionen och för oss i utskottet\r\när det en väldigt viktigt fråga. Jag hoppas\r\nåtminstone att debattprotokollet skickas till\r\nutredningen med en påstötning om att den är en sak\r\nsom är så viktig att den bör ta tag i den i sista\r\nminuten innan de är klara med utredningen.</pre><pre>Överläggningen var härmed avslutad.</pre><pre>18 § Svar på fråga  1990/91:128 om den\r\nsammanslaga försäkrings- och kammarrätten i\r\nStockholm</pre><pre>Anf. 114 Justitieminister LAILA FREIVALDS\r\n(s):</pre><pre>Fru talman! Pär Granstedt har frågat mig om hur\r\nlokaliseringsfrågan för en samordnad\r\nförsäkringsrätt och kammarrätt skall lösas i\r\nStockholmsområdet med hänsyn till\r\narbetsplatsernas fördelning i regionen.</pre><pre>Det principbeslut som riksdagen fattade våren 1990\r\ninnebar att försäkringsrätterna och\r\nkammarrätterna skulle samordnas fr.o.m. den 1 juli\r\n1991. Sedan dess har domstolsverket på\r\nregeringens uppdrag närmare utrett bl.a. olika\r\norganisatoriska frågor som hänger samman med\r\nbeslutet.</pre><pre>Frågan om hur samordningen mellan\r\nförsäkringsrätterna och de allmänna\r\nförvaltningsdomstolarna närmare skall gå till\r\nbereds nu inom regeringskansliet.</pre><pre>Det alternativ som vi nu arbetar med i\r\ndepartementet är att länsrätten skall vara första\r\ndomstolsinstans i socialförsäkringsmål. Länsrättens\r\navgörande skall kunna överklagas till\r\nkammarrätten, vars avgörande i sin tur skall\r\növerklagas till försäkringsöverdomstolen. De\r\nnuvarande försäkringsrätterna kommer med denna\r\nlösning att finnas kvar under ett övergångsskede för\r\natt nedbringa de stora balanserna av oavgjorda mål\r\nsom nu finns.</pre><pre>Det här innebär att det behövs en avsevärt mindre\r\nutbyggnad av kammarrätten i Stockholm än vad en\r\nsamordning enbart med kammarrätterna skulle\r\nmedföra. Personalen på försäkringsrätten i Handen\r\nkommer i största möjliga utsträckning att beredas\r\narbete på i första hand kammarrätten i Stockholm\r\neller på någon av de länsrätter som sorterar under\r\nkammarrätten i Stockholm. Jag har inga planer på\r\natt föreslå någon omlokalisering av dessa\r\ndomstolar. Vad gäller nya arbetstillfällen i Handen\r\nsom helt eller delvis skulle kunna ersätta dem som\r\nförsvinner, pågår en diskussion om vilka lösningar\r\nsom skulle kunna vara möjliga.</pre><pre>Förste vice talmannen konstaterade att\r\nfrågeställaren var frånvarande i kammaren och\r\nförklarade överläggningen avslutad.</pre><pre>19 § Svar på fråga  1990/91:148 om åtgärder mot\r\nökat antal bilstölder m.m.</pre><pre>Anf. 115 Justitieminister LAILA FREIVALDS\r\n(s):</pre><pre>Fru talman! Birger Andersson har frågat mig hur\r\njag ser på utvecklingen när det gäller stölder av och\r\nstölder från bilar och vilka åtgärder jag är beredd\r\natt vidta.</pre><pre>Birger Anderssons fråga gäller ett viktigt\r\nkriminalpolitiskt problem. Biltillgrepp och\r\ntillgrepp från fordon svarade år 1989 för över 20 %\r\nav det totala antalet anmälda brott. Som Birger\r\nAndersson redovisat i sin fråga har ökningstakten\r\nockså varit hög under senare år.</pre><pre>Självfallet är det då också viktigt att vi försöker att\r\nhitta effektiva motåtgärder. För att kunna lyckas\r\nmed detta är det nödvändigt med samarbete mellan\r\nolika myndigheter, organisationer och grupper som\r\nkan bidra till arbetet. Ett sådant samarbete pågår\r\nockså under beteckningen Samverkan mot brott.\r\nDet finns bl.a. en central samordningsgrupp som\r\nrikspolischefen är ordförande i.</pre><pre>I september anordnade samordningsgruppen ett\r\nbrett upplagt seminarium som behandlade den här\r\ntypen av brottslighet. Under seminariet\r\nbehandlades bl.a. frågan om stöldskydd i bilar och\r\nstandardarbete för billarm och billås.\r\nRikspolisstyrelsen har också tidigare publicerat en\r\nsärskild rapport om åtgärder mot bilbrotten\r\n(RPS/RAPPORT 1987:3) som utarbetats inom\r\nSamverkan mot brott. Rapporten innehåller en\r\nutförlig analys av brottsligheten och ett omfattande\r\nåtgärdsprogram. Här finns många goda idéer som\r\nännu inte har förverkligats.</pre><pre>Åtgärder för att förbättra stöldskyddet och höja\r\nupptäcktsriskerna är säkerligen de som är mest\r\neffektiva för att minska bilbrottsligheten. Eftersom\r\nBirger Andersson ställt sin fråga till mig antar jag\r\natt han också är intresserad av påföljdssidan. Jag\r\nvill då säga att de straffskalor som gäller för de\r\naktuella brotten i och för sig är fullt tillräckliga. Det\r\nfinns dock vissa ofullkomligheter av närmast\r\nteknisk art som vi arbetar med inom\r\njustitiedepartementet.</pre><pre>Anf. 116 BIRGER ANDERSSON (c):</pre><pre>Fru talman! Jag vill börja med att tacka\r\njustitieministern för svaret, som jag nog tycker är\r\nganska allmänt hållet. Jag hade hoppats på litet mer\r\nkonkreta förslag.</pre><pre>Brottsutvecklingen när det gäller bilstölder och\r\nstölder från bilar är helt oacceptabel. Som jag ser\r\ndet har vi nått en helt oacceptabel nivå. Jag har\r\nvisat med statistik att nivån är alldeles för hög, och\r\ndet har ju också justitieministern sagt att hon\r\ninstämmer i.</pre><pre>Nu hänvisar justitieministern till ett\r\nbilbrottsseminarium. Jag var en av dem som var\r\nmed där, och tyvärr var jag väl den ende politikern\r\nfrån kammaren som var närvarande, trots att alla\r\npartier var inbjudna liksom även justitieministern.\r\nDär fick vi, det är riktigt, en mycket bred\r\ninformation.</pre><pre>Jag vill nämna några exempel. Det är åtta gånger\r\nvanligare att bilar stjäls i Sverige än i Västtyskland,\r\noch det är fyra gånger vanligare i Sverige än i\r\nFinland. Bilstölder begås i stor utsträckning av\r\nungdomar i åldern 14--18 år. Tillfällighetsbrotten\r\nomfattar ca 85 %. Bilar stjäls för nöjesåkning eller\r\nför tillfälligt transportbehov. Ca 10 % av alla\r\ndödsolyckor i trafiken orsakas av biltjuvar, och\r\nantalet skadade personer är mycket högt. Bilar\r\nstjäls och förs ut ur landet. Man tar dem tydligen\r\nmed sig, och sedan försvinner de helt enkelt.\r\nUppemot 15 000 bilstereoapparater stjäls per\r\nmånad. Många av dessa apparater hamnar i andra\r\nländer. Det är skrämmande statistik.</pre><pre>Jag vill sedan fråga justitieministern om något som\r\nenligt min uppfattning är extra allvarligt, nämligen\r\natt antalet uppklarade bilbrott har sjunkit under\r\nhela 80-talet. Vad vill justitieministern göra för att\r\nhöja uppklarandeprocenten?</pre><pre>Anf. 117 Justitieminister LAILA FREIVALDS\r\n(s):</pre><pre>Fru talman! Birger Andersson efterlyste mera\r\nkonkreta förslag. Jag vet inte vad i den uppräkning\r\nsom därefter följde som innebar konkreta förslag.\r\nJag lyssnade med stort intresse, men jag uppfattade\r\ninte något.</pre><pre>Min uppfattning är att detta är en allvarlig fråga\r\nsom kräver ett oerhört brett åtgärdsprogram. De\r\ninitiativ som vi har tagit har lett till att det nu\r\nbedrivs ett arbete lokalt, regionalt och centralt för\r\natt på ett brett sätt angripa den här brottsligheten.\r\nI det arbetet finns en mängd konkreta förslag som\r\nförhoppningsvis så småningom också kommer att\r\nleda till att den dystra statistiken vänder nedåt.</pre><pre>Låt mig t.ex. peka på en intressant frågeställning,\r\nsom jag vet att många av dem som arbetar med\r\ndessa frågor intresserar sig för och som kan leda till\r\nförändringar även i Sverige.</pre><pre>Västtyskland har på detta område inte haft samma\r\nnegativa utveckling som vi. Kan detta möjligtvis ha\r\nett samband med att man där införde tvingande\r\nlagstiftning när det gäller billås? Det kan nämligen\r\navläsas i den västtyska statistiken att det hade en\r\npåtaglig effekt.</pre><pre>Det är i fråga om den typen av överväganden som\r\nvi har anledning att gå vidare. De som arbetar med\r\nde här frågorna kommer, till skillnad från Birger\r\nAndersson, säkerligen att lägga fram konkreta\r\nförslag även till lagändringar som kan vara\r\nnödvändiga i det här sammanhanget.</pre><pre>Antalet uppklarade brott är lågt, oacceptabelt lågt,\r\noch det sjunker. Jag tror dess värre inte att vi kan\r\nhöja denna siffra genom lagstiftningsåtgärder, utan\r\ndet kan ske genom effektiva insatser från polisens\r\nsida.</pre><pre>Anf. 118 BIRGER ANDERSSON (c):</pre><pre>Fru talman! Jag vill när det gäller antalet\r\nuppklarade biltillgrepp nämna ett par siffror ur\r\nRättsstatistisk årsbok. Antalet uppklarade\r\nbiltillgrepp 1989 var 12 %. När det gäller stöld från\r\nmotordrivet fortskaffningsmedel, dvs. i allmänhet\r\nbilar, var det 3 %. Det är enligt min uppfattning en\r\nskrämmande låg uppklarandeprocent, och den har\r\nockså sjunkit ganska kraftigt under hela 80-talet.</pre><pre>Jag hoppas att justitieministern tar den centrala\r\nsamordningsgruppens funderingar på verkligt\r\nallvar.</pre><pre>Vad gäller påföljden säger justitieministern att vi\r\nhar fullt tillräckliga straffskalor, och det är möjligt.\r\nMen det finns en stor skillnad mellan Västtyskland\r\noch Sverige, nämligen att vi i Sverige har en\r\nlagstiftning om godtrosförvärv, som leder till att\r\nman när man har köpt t.ex. en stulen bilstereo i\r\nstort sett kan säga att förvärvet har skett i god tro.</pre><pre>Eftersom justitieministern själv har kommit in på\r\nlagstiftningssidan skulle jag vilja fråga: Är\r\njustitieministern beredd att skärpa reglerna när det\r\ngäller lagen om godtrosförvärv av lösöre?</pre><pre>Anf. 119 Justitieminister LAILA FREIVALDS\r\n(s):</pre><pre>Fru talman! Jag kan försäkra Birger Andersson att\r\nvi i justitiedepartementet kommer att ta förslag\r\nfrån den centrala gruppen på största allvar. Jag\r\nhoppas att Birger Andersson också kan komma\r\nmed något konkret förslag till åtgärder som jag kan\r\nvidta. Jag skall gärna effektuera dem.</pre><pre>Frågan om godtrosförvärv är kopplad till frågan om\r\nhäleri. Det är onekligen så att brotten antagligen\r\nskulle minska i omfattning om det inte fanns några\r\nsom köpte de stulna bilarna. Men de skulle inte\r\nminska i så stor omfattning, eftersom närmare 95 %\r\nav de bilar som stjäls också återfinns. Det är alltså\r\nen ganska liten andel som säljs vidare. Där finns\r\nantagligen en del av den organiserade\r\nbrottsligheten, och det är en allvarlig brottslighet,\r\nsom måste angripas.</pre><pre>I fråga om häleribestämmelserna genomförde vi\r\nnyligen en ändring för att så att säga effektivisera\r\nangreppet från det hållet. Vi skärpte kraven på dem\r\nsom köper varor när det finns en risk för att det är\r\nfråga om stöldgods.</pre><pre></pre><pre>Anf. 120 BIRGER ANDERSSON (c):</pre><pre>Fru talman! Jag tackar för möjligheterna att få\r\nlämna en åtgärdsförslagslista till justitieministern.\r\nDet gör jag gärna.</pre><pre>Jag vill nämna ytterligare några saker. Jag har ju\r\nredan nämnt den låga uppklarandeprocenten. Vi\r\nbör alltså ha en effektivare brottsbekämpning, och\r\nvi måste ställa högre krav på biltillverkarna. Vi\r\nmåste, som jag ser det, skärpa lagen om\r\ngodtrosförvärv. Jag skulle också kunna räkna upp\r\nganska många andra saker.</pre><pre>Jag vill speciellt tacka justitieministern för att\r\njustitieministern liksom jag har klart för sig allvaret\r\ni den här frågan. Då finns det goda förhoppningar\r\nom att justitieministern skyndar på detta så att det\r\nverkligen vidtas åtgärder för att dels höja\r\nuppklarandeprocenten, dels minska antalet brott.\r\nDetta antal är högre än 20 %. Det står i svaret att\r\nantalet är över 20 %, men det vore kanske lika\r\nriktigt att säga att siffran ligger över 30 %. Så hög\r\när faktiskt siffran.</pre><pre>Anf. 121 Justitieminister LAILA FREIVALDS\r\n(s):</pre><pre>Fru talman! Jag måste dock ställa frågan till Birger\r\nAndersson: Vad är det jag skall skynda på?</pre><pre>Anf. 122 BIRGER ANDERSSON (c):</pre><pre>Fru talman! Jag har redan nämnt några saker. Det\r\nkanske behövs bättre resurser till exempelvis polis\r\noch tull. Vi har ju genom siffrorna i Rättsstatistisk\r\nårsbok kommit underfund med att\r\nuppklarandeprocenten var skrämmande låg. 1980\r\nvar den 21 % och 1989 var den 12 %.\r\nUppklarandeprocenten för stölder av motordrivet\r\nfortskaffningsmedel var 5 % år 1980 och 3 % år\r\n1989. Vi kan väl inte acceptera en sådan utveckling.\r\nEller menar verkligen justitieministern det?</pre><pre>Anf. 123 Justitieminister LAILA FREIVALDS\r\n(s):</pre><pre>Fru talman! Jag noterar att det alltså inte var\r\nnågonting som jag i min egenskap av\r\njustitieminister skulle skynda på.</pre><pre>Anf. 124 BIRGER ANDERSSON (c):</pre><pre>Fru talman! Jag hoppas givetvis att\r\njustitieministern, som nu för den här diskussionen\r\nmed mig, har möjlighet att informera övriga\r\nstatsråd så att hela regeringen tillsammans kan göra\r\nen insats. Det kanske finns förhoppningar om att\r\ndetta kan visa sig i den budgetproposition som läggs\r\nfram i januari.</pre><pre>Anf. 125 Justitieminister LAILA FREIVALDS\r\n(s):</pre><pre>Fru talman! Det lovar jag att göra.</pre><pre>Anf. 126 BIRGER ANDERSSON (c):</pre><pre>Fru talman! Jag tackar justititeministern.</pre><pre>Överläggningen var härmed avslutad.</pre><pre>20 § Svar på fråga  1990/91:111 om klädesbidrag\r\ntill asylsökande</pre><pre>Anf. 127 Statsrådet MAJ-LIS LÖÖW (s):</pre><pre>Fru talman! Ragnhild Pohanka har frågat mig om\r\ndet är sant att man inte längre beviljar\r\nschablonbidrag för vinterkläder till alla\r\nasylsökande och i så fall varför.</pre><pre>Jag vill inledningsvis säga att det aldrig har varit\r\nmeningen att det schablonmässigt skulle utgå något\r\nbidrag till vinterkläder till asylsökande. Sådant\r\nbidrag kan däremot ingå i de särskilda bidrag som\r\ninvandrarverket, enligt lagen om bistånd åt\r\nasylsökande, kan bevilja en utlänning som har\r\nbehov men saknar egna medel. Invandrarverket\r\nhar härvidlag haft vissa riktpunkter för vad som\r\nmaximalt bör utgå i bidrag till vinterkläder. Dessa\r\nmaximibelopp har alltså inte haft karaktär av\r\nschablonbidrag.</pre><pre>Enligt vad jag erfarit har invandrarverket för avsikt\r\natt i sina riktlinjer ta bort dessa maximibelopp.\r\nUtgångspunkten är att en individuell prövning skall\r\ngöras i varje enskilt ärende.</pre><pre>Svaret på Ragnhild Pohankas fråga är alltså att\r\nasylsökande som efter en individuell prövning har\r\nbehov av vinterkläder och inte själva har pengar att\r\nköpa för även fortsättningsvis kommer att erhålla\r\nnödvändiga bidrag till vinterkläder.</pre><pre>Anf. 128 RAGNHILD POHANKA (mp):</pre><pre>Fru talman! Jag får tacka för svaret.</pre><pre>Jag har fått uppgifter från invandrarverkets\r\nflykting- och invandraravdelning om att flyktingar\r\ninte skall kunna få vinterkläder två år i följd. Det är\r\nju sorgligt nog så att en del flyktingar får vänta på\r\nasyl längre tid än ett år. De kan få uppleva två\r\nhöstar här. Man har sagt att dessa flyktingar inte\r\nskall få några pengar och att de i stället skall spara\r\nav sitt dagbidrag på 27 kr. Jag kan inte förstå hur\r\nman skall kunna spara till vinterkläder med 27 kr.\r\nper dag och att begreppet vinterkläder inte längre\r\nfinns. Kan det vara rimligt? Detta har chefen för en\r\nasylförläggning sagt.</pre><pre>Anf. 129 Statsrådet MAJ-LIS LÖÖW (s):</pre><pre>Fru talman! Jag anser i och för sig att jag redan har\r\nsvarat på frågan. Det sker en behovsprövning, men\r\ndet kan självfallet uppstå en sådan situation att man\r\nfått vinterkläder förra vintern som även går att\r\nanvända denna vinter.</pre><pre>Anf. 130 RAGNHILD POHANKA (mp):</pre><pre>Fru talman! Självfallet kan de gå att använda om\r\ndet är fråga om vuxna människor. Men när det\r\ngäller barn kan dessa ha vuxit ur kläderna och inte\r\nha någon möjlighet att använda dem. Jag är\r\ntacksam för svaret. Det låter mer hoppfullt än hur\r\nverkligheten har sett ut på en del\r\nflyktingförläggningar. Detta svar skall jag\r\nvidarebefordra så att dessa människor får\r\nvinterkläder efter behov.</pre><pre>Överläggningen var härmed avslutad.</pre><pre>21 § Svar på fråga  1990/91:136 om möjligheten\r\ntill legitimation för flyktingar med utländsk\r\nsjukvårdsutbildning</pre><pre>Anf. 131 Arbetsmarknadsminister MONA\r\nSAHLIN (s):</pre><pre>Fru talman! Göran Ericsson har frågat statsrådet\r\nMaj-Lis Lööw om vilken myndighet som är\r\nansvarig för den projektverksamhet som under år\r\n1990 startat i ett antal landsting för att ge flyktingar\r\nmed utländsk sjukvårdsutbildning möjligheter till\r\nsvensk legitimation samt vilka åtgärder statsrådet\r\navser att vidta så att verksamheten kan\r\npermanentas till gagn inte minst för landsting med\r\nlåg läkartäthet. Arbetet inom regeringen är så\r\nfördelat att det är jag som skall svara på frågan.</pre><pre>Det är socialstyrelsen som svarar för de\r\nvårdyrkesgrupper som omfattas av bestämmelser\r\nom legitimation. Styrelsen skall bedöma berörda\r\ninvandrares utbildnings- och yrkesbakgrund och\r\nföreskriva erforderlig komplettering för svensk\r\nlegitimation.</pre><pre>Den projektverksamhet som Göran Ericsson frågar\r\nom startade redan år 1988 i Östergötlands län.\r\nUnder de två senaste åren har därefter ett tiotal\r\nprojekt påbörjats i olika delar av landet i syfte att\r\nunderlätta och förkorta vägen till arbete och\r\nlegitimation för flyktingar och invandrare med\r\nmedicinsk högskoleutbildning. Sammanlagt 260\r\npersoner deltar i eller har genomfört utbildningen i\r\ndessa projekt. Projekten som vilar på ett samarbete\r\nmellan länsarbetsnämnd och sjukvårdshuvudman\r\ninnehåller anpassade utbildningar i svenska\r\nspråket, praktik samt kompletterande medicinsk\r\nutbildning.</pre><pre>Deltagarna skall efter genomförd utbildning\r\navlägga språkprov och prov i författningskunskap\r\npå sjukvårdsområdet samt genomgå en såväl\r\nteoretisk som praktisk kompetensbedömning.</pre><pre>Socialstyrelsen utfärdade år 1989 legitimationer för\r\n79 läkare, 46 sjuksköterskor, 34 sjukgymnaster och\r\n5 psykologer med utomnordisk utbildning. Dessa\r\nsiffror kan tyckas vara relativt låga, men skall ses\r\nmot bakgrund av att resultaten av\r\nprojektverksamheten ännu inte har slagit igenom\r\nfullt ut samt att tillgängliga resurser i vissa fall satt\r\ngränser för kursutbud och genomströmningstakt.</pre><pre>För närvarande pågår en utvärdering, som\r\nberäknas vara klar vid årsskiftet 1990-1991, av de\r\nerfarenheter som vunnits av verksamheten hittills.\r\nAvsikten med utvärderingen, som initierats av\r\nLandstingsförbundet, Svenska Kommunförbundet,\r\nsocialstyrelsen, arbetsmarknadsstyrelsen och\r\nstatens invandrarverk, är att få kunskaper om hur\r\nprojekten initierats, förankrats och genomförts\r\nlokalt. Dessutom förväntas utvärderingen ge ett\r\nunderlag för att bedöma om metoden kan utvecklas\r\ninom andra yrkesområden och hur\r\nansvarsfördelningen i så fall bör se ut.</pre><pre>Förste vice talmannen konstaterade att\r\nfrågeställaren inte var närvarande i kammaren och\r\nförklarade överläggningen avslutad.</pre><pre>22 § Svar på fråga  1990/91:147 om tidpunkten\r\nför förslag om förändrad egenavgift i\r\narbetslöshetsförsäkringen</pre><pre>Anf. 132 Arbetsmarknadsminister MONA\r\nSAHLIN (s):</pre><pre>Fru talman! Elver Jonsson har frågat mig när\r\nregeringen avser att lägga fram förslag om en\r\nförändrad egenavgift i arbetslöshetsförsäkringen.</pre><pre>I den mellan regeringen och folkpartiet i våras\r\nträffade överenskommelsen om ekonomisk-\r\npolitisk åtstramning ingick som ett inslag en\r\nsänkning av statsbidraget till\r\narbetslöshetskassorna. I 1990 års\r\nkompletteringsproposition (prop. 1989/90:150\r\nbil. 1) angav regeringen därefter ett\r\nhandlingsprogram i tio punkter för att komma till\r\nrätta med den överhettade ekonomin. Under\r\npunkten åtta i handlingsprogrammet finns åtgärder\r\nför att dämpa den privata konsumtionen. Där\r\nangavs att, som ett led i finansieringen av\r\narbetslöshetsförsäkringssystemet, egenavgiften,\r\ndvs. den del av medlemsavgiften som skall bidra till\r\nfinansieringen av just arbetslöshetsförsäkringen,\r\nborde höjas. Det slås fast att avgifternas andel av\r\nfinansieringen bör öka från 5 % till 10 %.\r\nUtformningen och konsekvenserna av en höjning\r\nav egenavgiften visade sig emellertid mer\r\nkomplicerade än vad som angavs i\r\nkompletteringspropositionen. Efter kontakter med\r\nfolkpartiet blev det klart att det var nödvändigt att\r\nnärmare utreda saken. Det gällde inte bara att\r\nutreda formerna för en höjning av egenavgiften\r\nutan också analysera konsekvenserna av en sådan\r\nhöjning.</pre><pre>Jag kan nu meddela Elver Jonsson att jag inom de\r\nnärmaste dagarna har för avsikt att föreslå\r\nregeringen att tillkalla en särskild utredare med\r\nuppgift att bl.a. analysera konsekvenserna av och\r\nföreslå formerna för en höjning av egenavgiften i\r\narbetslöshetsförsäkringen. Jag vill också\r\navslutningsvis meddela Elver Jonsson att jag i alla\r\ndessa delar har samrått med folkpartiet.</pre><pre>Anf. 133 ELVER JONSSON (fp):</pre><pre>Fru talman! Jag tackar statsrådet för svaret. Min\r\nfråga var närmast en efterlysning. Det har, precis\r\nsom arbetsmarknadsministern säger, träffats en\r\növerenskommelse som fastlagts av riksdagen.\r\nSedan har det gått nästan ett halvår och ingenting\r\nhar hänt.</pre><pre>Nu säger Mona Sahlin att detta inte är så enkelt,\r\noch det är naturligtvis riktigt. Frågan behöver både\r\nanalyseras och utredas. Men jag tycker att det är\r\nmärkligt att regeringen har väntat i flera månader\r\nmed att sätta i gång ett arbete. Nu kan man ju inte,\r\nfru talman, iscensätta någonting om det inte görs ett\r\nutredningsarbete som kan vara färdigt före\r\nårsskiftet, och det skulle förvåna mig.</pre><pre>Den överenskommelse som har träffats är bra.\r\nInom parentes sagt blir de uppgörelser som\r\nregeringen träffar med folkpartiet i regel bra. Men\r\ndet räcker inte att göra upp och säga: Nu har vi\r\nsamrått och är överens. Det är handling som\r\nefterlyses. Jag vill fråga arbetsmarknadsministern:\r\nNär vi nu är överens om vad som i sak bör göras och\r\nvad detta bör leda fram till, kan man då förvänta\r\nsig att regeringen i sina direktiv också anger att ett\r\nförslag skall komma fram mycket snabbt? Vi har ju\r\ntappat flera månader. Det skulle vara välgörande\r\nom arbetsmarknadsministern kunde komplettera\r\nmed löftet att hålla högsta möjliga fart inte bara in i\r\nriksdagens kammare utan också i regeringsarbetet.</pre><pre>Anf. 134 Arbetsmarknadsminister MONA\r\nSAHLIN (s):</pre><pre>Fru talman! Socialdemokraterna brukar stå för\r\nsina överenskommelser. Det skall vi självfallet göra\r\nockså i detta fall. Jag vill betona att det var mycket\r\nviktigt både för oss och folkpartiet att detta förslag\r\nvar ett led i en ekonomisk åtstramning. Det\r\nhandlade om att få ner den privata konsumtionen.\r\nDet är därför mycket viktigt att höjningen utformas\r\nså att det är den enskildes avgift som höjs.</pre><pre>Det var detta som visade sig mer komplicerat. Om\r\nman nu genomförde en höjning rakt av skulle det\r\nsnarare bli de fackliga organisationernas kassor\r\nsom dränerades genom denna åtstramning och icke\r\nden enskilde. Vi har varit överens om att hitta en\r\nsmidig väg att genomföra detta.</pre><pre>Jag kan lova att de utredningar som jag tillsätter,\r\noch så också denna, kommer att arbeta så\r\nskyndsamt och effektivt som kan krävas.</pre><pre>Anf. 135 ELVER JONSSON (fp):</pre><pre>Fru talman! Jag är tacksam för den\r\nkompletteringen, och jag tar Mona Sahlin på\r\norden. Jag har svårt att se vad den nuvarande\r\narbetsmarknadsministern inte skulle ha uppfyllt när\r\ndet gäller löften. Problemet har varit att det funnits\r\ngamla försummelser och försyndelser.\r\nSocialdemokraterna lättade i opposition från\r\nverkligheten och kom med en överbudspolitik, som\r\nlade grunden för väldigt många av de svåra problem\r\nsom vi har i dag. Därför är tillnyktringen hos\r\nregeringen på dessa punkter välgörande, och det är\r\nbra att Mona Sahlin vill ta sig an dessa frågor och\r\nsätta högsta fart framåt. Detta är en angelägen\r\nförändring och dessutom en förbättring också för\r\narbetstagarna. Jag vill önska lycka till så att vi\r\nsnabbt får ett förslag framlagt här i riksdagen.</pre><pre>Anf. 136 Arbetsmarknadsminister MONA\r\nSAHLIN (s):</pre><pre>Fru talman! Vi skall väl inte analysera hela den\r\nförda politiken i den här debatten. Jag önskar också\r\nfolkpartiet tillnyktring när det gäller att välja\r\npartner i överenskommelser. Jag hoppas att de\r\nmycket framgångsrika åtgärder som vi vidtog i\r\nvåras dels skall fullföljas, dels skall få effekt. Jag\r\nhoppas också att det betyder att ni kan överväga\r\nsamarbetspartner även när det gäller andra frågor\r\nän den här.</pre><pre>Anf. 137 ELVER JONSSON (fp):</pre><pre>Fru talman! Jag vill inte undanhålla att jag gärna\r\nser uppgörelser mellan skilda partier. Det viktiga är\r\nresultatet, arbetsmarknadsministern, och resultatet\r\ni våras för de ekonomisk-politiska åtgärder som\r\nfolkpartiet och regeringen kom överens om blev\r\ngott. Vi kan gärna fortsätta att träffa\r\növerenskommelser, men vi skall inte i förväg döma\r\nut sällskapet, utan det gäller att se till vad riksdagen\r\nkan åstadkomma till fördel för arbetstagare och för\r\nhela arbetsmarknaden. Får vi inte en god\r\nsamhällsekonomi, blir det mycket bekymmersamt\r\npå arbetsmarknaden. Så här långt är vi överens och\r\njag vill återigen säga att det är mycket angeläget att\r\nförslaget kommer snabbt.</pre><pre>Överläggningen var härmed avslutad.</pre><pre>23 § Hänvisning av ärenden till utskott</pre><pre>Föredrogs och hänvisades</pre><pre>Proposition</pre><pre>1990/91:51 till socialförsäkringsutskottet</pre><pre>Skrivelse</pre><pre>1990/91:15 till konstitutionsutskottet</pre><pre>Förslag</pre><pre>1990/91:10 till konstitutionsutskottet</pre><pre>Redogörelse</pre><pre>1990/91:1 till konstitutionsutskottet</pre><pre>Motionerna</pre><pre>1990/91:Fi4--Fi6 till finansutskottet</pre><pre>1990/91:N7 till näringsutskottet</pre><pre>1990/91:So9--So23 till socialutskottet</pre><pre>1990/91:Ub1--Ub39 till utbildningsutskottet</pre><pre>1990/91:N8--N10 till näringsutskottet</pre><pre>1990/91:Sk13 till skatteutskottet</pre><pre>1990/91:Bo1--Bo10 till bostadsutskottet</pre><pre>1990/91:Sk14 till skatteutskottet</pre><pre>1990/91:K5--K10 till konstitutionsutskottet</pre><pre>1990/91:N11 till näringsutskottet</pre><pre>24 § Förnyad bordläggning</pre><pre>Föredrogs men bordlades åter</pre><pre>Justitieutskottets betänkanden 1990/91:JuU2--\r\nJuU4</pre><pre>Försvarsutskottets betänkanden 1990/91:FöU1--\r\nFöU4</pre><pre>Trafikutskottets betänkande 1990/91:TU4</pre><pre>Näringsutskottets betänkanden 1990/91:NU3 och\r\nNU5</pre><pre>Bostadsutskottets betänkande 1990/91:BoU3</pre><pre>25 § Bordläggning</pre><pre>Anmäldes och bordlades</pre><pre>Propositionerna</pre><pre>1990/91:25 Förslag om tilläggsbudget I till\r\nstatsbudgeten för budgetåret 1990/91</pre><pre>1990/91:53 Lag om folkbokföringsregister, m.m.</pre><pre>1990/91:57 Upphävande av lagen om\r\ndubbelbeskattningsavtal mellan Sverige och Tyska\r\nDemokratiska Republiken m.m.</pre><pre>Motionerna</pre><pre>med anledning av prop 1990/91:16 Svenskt\r\nmedlemskap i Europeiska banken för\r\nåteruppbyggnad och utveckling</pre><pre>1990/91:U1 av Lars Werner m.fl. (v)</pre><pre>1990/91:U2 av Per Gahrton m.fl. (mp)</pre><pre>med anledning av prop. 1990/91:27 Vissa\r\nlagstiftningsåtgärder till följd av beslutet om ny\r\nregional statlig förvaltning</pre><pre>1990/91:Bo11 av Knut Billing m.fl. (m)</pre><pre>1990/91:Bo12 av Agne Hansson m.fl. (c)</pre><pre>1990/91:Bo13 av Erling Bager m.fl. (fp)</pre><pre>1990/91:Bo14 av Claes Roxbergh m.fl. (mp)</pre><pre>med anledning av prop. 1990/91:39 Den\r\nekonomiska politiken på medellång sikt</pre><pre>1990/91:Fi7 av Bengt Westerberg m.fl. (fp)</pre><pre>1990/91:Fi8 av Lars Werner m.fl. (v)</pre><pre>1990/91:Fi9 av Inger Schörling m.fl. (mp)</pre><pre>1990/91:Fi 10 av Carl Bildt m.fl. (m)</pre><pre>1990/91:Fi11 av Olof Johansson m.fl. (c)</pre><pre>med anledning av prop. 1990/91:40 Ändrade\r\nkapitaltäckningsregler med anledning av\r\nskattereformen, m.m.</pre><pre>1990/91:N12 av Håkan Hansson (c)</pre><pre>med anledning av prop. 1990/91:43 Ändring i lagen\r\n(1985:193) om internationell järnvägstrafik:</pre><pre>1990/91:L15 av Elisabet Franzén m.fl. (mp)</pre><pre>26 § Anmälan om interpellationer</pre><pre>Anmäldes att följande interpellationer framställts</pre><pre>den 5 november</pre><pre>1990/91:77 av Ragnhild Pohanka (m) till\r\njustitieministern om brott med rasistiska inslag:</pre><pre>Under våren, sommaren och hösten har vi med\r\njämna mellanrum läst i tidningar och sett på TV hur\r\nden ena flyktingförläggningen efter den andra\r\nutsatts för olika våldshandlingar riktade mot de\r\nasylsökande som bor där.</pre><pre>Hemmagjorda bomber har slängts in genom\r\nfönster, korsbränning har förekommit och de\r\nasylsökande har utsatts för hot, både muntligt och\r\nskriftligt.</pre><pre>Efter att ha besökt ett antal förläggningar har jag\r\nockså erfarit att man på flera håll inte velat anmäla\r\nalla tillbud för att inte ge för mycket\r\nuppmärksamhet åt dem.</pre><pre>Dessa tillbud har ett klart rasistiskt förtecken.</pre><pre>Hur många brott med rasistiska förtecken som\r\nförekommer ute i samhället, har jag inte kunnat få\r\nfram siffror på.</pre><pre>Rasistiska organisationer har hittills inte berörts av\r\nnågot föreningsförbud, något som miljöpartiet de\r\ngröna anser blir mer och mer aktuellt.</pre><pre>Med anledning av ovanstående vill jag fråga om\r\njustitieministern är beredd</pre><pre>1.  att ta initiativ för att få fram statistik över hur\r\nmånga invandrare--flyktingar som ute i samhället\r\nutsätts för brott som kan anses rasistiska,</pre><pre>2.  att verka för ett förbud mot organisationer, som\r\nhar etnisk diskriminering på sitt program eller utför\r\nrasistiska handlingar,</pre><pre>3.  att verka för att regeringen och/eller\r\njustitieministern kraftfullt fördömer de brott, som\r\nunder det senaste året förekommit på\r\nflyktingförläggningar och i närheten av dem samt</pre><pre>4.  att arbeta för att dessa brott utreds och\r\nmotverkas.</pre><pre>1990/91:78 av Ragnhild Pohanka (mp) till\r\nmiljöministern om Dalälven:</pre><pre>Socialdemokraterna i länet tog 1985 initiativ till en\r\nkampanj för en ren Dalälv, en kampanj som\r\nmiljöpartiet i Dalarna hälsade med\r\ntillfredsställelse.</pre><pre>Miljöministern och Dalälvsdelegationen sade 1988:\r\n''Med hänsyn till den stora förekomsten av giftiga\r\nmetaller i Dalälven och det stadigt ökade påslaget\r\nav dessa i Östersjön anser vi att varje möjlig\r\nreduktion av metallutsläpp till Dalälven skall\r\neftersträvas.''</pre><pre>Nu har delegationen uppenbarligen backat från\r\ndenna sin målsättning. De planerade åtgärderna för\r\ntäckning av gruvavfall, rening av lakvatten och\r\nåtervinning av metall ur gruvvarpar skärs ned från\r\nden 90-procentsnivå som är möjlig och som\r\nriksdagen sedermera beslutat om till en\r\nläckageminskning på 75 %. Delegationens\r\nordförande Sten Wickbom har låtit meddela att han\r\ntycker att det blir för dyrt och att pengarna med\r\nfördel i stället kan placeras i Polen.</pre><pre>Under de här åren har olika alster och utredningar\r\nom älven avlöst varandra, såsom t.ex. Dalälvens\r\nvatten ISSN 0283/3867, Dalälven en miljösatsning\r\nSOU 1988:34 och Utsläpp till Dalälven 1990-09-11.</pre><pre>Hälften av länets reningsverk fungerar\r\notillfredsställande och fortfarande läcker\r\ngruvvarpar och avfallshögar. Halva tiden fram till\r\n1995 har gått och miljöpartiet de gröna undrar om\r\nlöftet kommer att hållas på andra områden än när\r\ndet gäller tungmetaller.</pre><pre>Med anledning av ovanstående vill jag ställa\r\nföljande frågor:</pre><pre>1.  Kommer miljöministern att reagera på den lägre\r\nambitionen när det gäller tungmetallutsläpp och\r\nverka för att ''varje möjlig reduktion av\r\nmetallutsläpp till Dalälven'' också i fortsättningen\r\nav målet?</pre><pre>2.  Kommer miljöministern att motverka eventuellt\r\nförslag att sända pengar av Dalälvsdelegationens\r\nanslag till Polen?</pre><pre>3.  Kommer miljöministern att påskynda\r\nåtgärderna så, att åtminstone några delar av\r\nplanerna är verkställda till det som avsågs vara\r\nslutåret, nämligen 1995?</pre><pre>1990/91:79 av Margó Ingvardsson (v) till\r\nsocialministern om rättssäkerheten för patienter\r\nsom felbehandlats:</pre><pre>Sedan mitten av 70-talet tecknar samtliga landsting\r\nsamt Göteborgs, Malmö och Gotlands kommuner\r\navtal om patientförsäkring med konsortiet för\r\nPatientförsäkring. Konsortiet består av\r\nförsäkringsbolagen Folksam, Hansa,\r\nLänsförsäkringsbolagen och Skandia. Konsortiet\r\ntecknar även patientförsäkring för den hälso- och\r\nsjukvård som bedrivs av staten, kommuner samt\r\nprivata vårdgivare.</pre><pre>Nuvarande försäkringsbestämmelser innehåller en\r\nrad reservationer. Exempelvis ersätts inte en\r\nkomplikation som inte kan undvikas om\r\nbehandlingen eller undersökningens risktagande är\r\nmedicinskt motiverat.</pre><pre>Detta förbehåll är givetvis inte möjligt för patienten\r\nsjälv att kontrollera riktigheten av. För att kunna\r\ngöra en bedömning krävs att man själv har\r\nspecialistkunskaper inom det medicinska området.\r\nFörbehållet drabbar orättvist den lilla grupp --\r\nmindre än 3 % av patientskadorna -- som får\r\nsällsynta komplikationer. I vissa fall är\r\nkomplikationerna så sällsynta att patienten inte\r\nupplysts om risken för skada av behandling eller\r\nundersökning.</pre><pre>Det finns också patienter som inte fått korrekt\r\ninformation om möjligheten att få en skada prövad.\r\nEnligt ersättningsbestämmelserna för\r\npatientförsäkringen skall en skada anmälas till\r\nförsäkringsgivaren inom tre år från den tidpunkt då\r\nskadan först visade sig och inte senare än tio år från\r\nden tidpunkt då den åtgärd som orsakade skadan\r\nföretogs.</pre><pre>Dessa patienter är i dag praktiskt taget rättslösa.\r\nDe har en skada som förorsakar livslång invaliditet,\r\nmen patientförsäkringen avsäger sig ansvaret för\r\nderas skador. Sjukvårdshuvudmännen avsäger sig\r\nockså ansvaret med hänvisning till att de tecknat\r\navtal med patientförsäkringen och att de\r\nsammanlagt betalar för närvarande ca 75 milj.kr.\r\nper år för patienternas skydd. De vill inte skapa\r\nnågra prejudikat genom att i vissa fall, hur\r\nbehjärtansvärda de än kan vara, utge extra\r\nskadebelopp.</pre><pre>Med hänvisning till det anförda frågar jag\r\nsocialministern:</pre><pre>1.  Kommer regeringen att medverka till att\r\nbestämmelserna i patientförsäkringen ändras?</pre><pre>2.  Kommer regeringen att föreslå andra åtgärder\r\nför att öka patienternas rättssäkerhet, såsom\r\ninrättande av patientombudsman eller visst\r\nskadeansvar för sjukvårdshuvudmännen?</pre><pre>1990/91:80 av Viola Claesson (v) till\r\nkommunikationsministern om utredningen\r\nFinansiering av vägar och järnvägar:</pre><pre>I oktober presenterade televerkschefen Tony\r\nHagström snabbutredningen Finansiering av vägar\r\noch järnvägar (SOU 1990:86), den s.k. FI-\r\nutredningen. Redan innan den var klar gjorde\r\nverkschefen ett utspel om förvandling av\r\nteleverkskoncernen.</pre><pre>Tony Hagström vill att koncernen inom två år skall\r\ngenomgå en privatisering, där 45 % av aktierna i\r\ndet nya bolaget säljs ut på börsen för ca 20 miljarder\r\nkronor. Utspelet/förslaget är kopplat till FI-\r\nutredningen genom att de 20 miljarderna skulle\r\nkunna användas till finansiering av vägar och\r\njärnvägar. Förslaget återfinns också i den färdiga\r\nutredningens avsnitt Finansiering genom aktiv\r\nförvaltning av statens tillgångar.</pre><pre>I utredningen finns också ett förslag om att göra det\r\nstatliga vägnätet helt marknadsfinansierat samt att\r\nvägverket skall bilda ett dotterbolag,\r\nVägfinansiering AB, med detta syfte. Genom en\r\nviss konstruktion där vägavgifter bakas in i\r\nbensinpriset räknar Tony Hagström med att det inte\r\nskall behöva innebära ökade kostnader för\r\nkonsumenterna men att statsbudgeten trots detta\r\ninte skall belastas.</pre><pre>Jag vill därför fråga statsrådet:</pre><pre>1.  Skall direktiven till FI-utredningen (dir.\r\n1990:36) tolkas så att de innebar ett formellt\r\nuppdrag till utredaren att studera eventuell\r\nbolagisering, börsintroduktion och liknande\r\nomvandlingar av statliga verk?</pre><pre>2.  Vilken principiell inställning har regeringen till\r\ndet konkreta förslaget om bolagisering,\r\nutförsäljning och börsintroduktion av\r\nteleverkskoncernen?</pre><pre>3.  Anser statsrådet att Tony Hagströms förslag om\r\natt bilavgifter inbakade i bensinpriset skall lösa\r\nvägarnas finansieringsproblem utan att de belastar\r\nstatsbudgeten är realistiskt?</pre><pre></pre><pre>27 § Anmälan om frågor</pre><pre>Anmäldes att följande frågor framställts den 5\r\nnovember</pre><pre>1990/90:153 av Carl Frick (mp) till\r\nkommunikationsministern om järnvägstrafiken\r\nFalköping-Nässjö:</pre><pre>I samband med regeringens krispaket nämndes det\r\ni pressmeddelandet att bidragen till köp av\r\ninterregional trafik skall minskas. Den spårburna\r\ntrafiken mellan Falköping och Nässjö har varit\r\nhotad i omgångar. Vad händer nu med en viktig\r\nförbindelselänk mellan västra och östra Sverige?\r\nRegeringen har länge fört en märklig politik när det\r\ngäller kollektivtrafiken. I våras beslöt riksdagen att\r\nmomsbelägga kollektivtrafik. I dagarna bestämmer\r\nsig nu länstrafikbolagen för mycket kraftiga\r\ntaxehöjningar som följd av riksdagsbeslutet.\r\nSamma sak gäller statens järnvägar. Vi vet att\r\nkollektivtrafik måste vara prismässigt gynnat för att\r\nkunna konkurrera med bilen. Det som nu sker är\r\natt regeringen är på väg att en gång till försvåra för\r\nkollektivtrafiken. Vi vet att spårburen\r\nkollektivtrafik är den mest miljövänliga. Varför vill\r\nregeringen strypa den? Vart tog koldioxidmålet\r\nvägen?</pre><pre>Min fråga till Georg Andersson är: Vad kommer att\r\nhända med den spårburna trafiken mellan\r\nFalköping och Nässjö?</pre><pre>1990/91:154 av Carl Frick (mp) till\r\nkommunikationsministern om Kinnekullebanan:</pre><pre>Denna bana, som på ett elegant sätt förbinder delar\r\nav Skaraborgs län med huvudstaden och som skulle\r\nkunna byggas ut till en god förbindelselänk med\r\ntrestadsområdet, upplevs som hotad när regeringen\r\ni sitt krispaket meddelar att den har för avsikt att\r\nminska köp av interregional trafik.</pre><pre>Regeringens politik när det gäller spårburen trafik\r\nupplevs som minst sagt kluven. Järnvägarna nämns\r\nofta som exempel på något som skall gynnas av\r\nmiljöskäl. Icke desto mindre är regeringen nu redo\r\natt för andra gången inom ett år utdela ett nytt slag\r\nmot den spårburna trafiken. Det första slaget skall\r\nsättas i verket vid årsskiftet då kollektivtrafiken\r\nskall momsbeläggas.</pre><pre>Min fråga till Georg Andersson är: Hur kommer\r\ndet att gå med Kinnekullebanan när regeringen\r\ndrar tillbaka pengar för köp av\r\ninterregionaltrafik?1990/91:155 av Carl Frick (mp)\r\ntill finansministern om bilförmåner:</pre><pre>På senare år har antalet företagsbilar ökat markant.\r\nFöretagen har infört ett system där de ger\r\nmedarbetare fri bil som också kan köras på\r\nfritiden -- inte bara i arbetet. Företagen betalar alla\r\nkostnader inkl. drivmedel för sin medarbetare.\r\nBensinbolagen har nu också kommit ut med\r\nEuropakort som medger att den anställde med\r\nföretagsbil kan semestra billigt på företagets\r\nbekostnad. Fri bil med fri bensin innebär att de som\r\nhar denna förmån inte på något sätt känner av\r\nändringar i drivmedelspriset. De får inga chanser\r\natt känna en prispress som skulle kunna ändra\r\nkörförhållandena. Det är orättvist mot de som\r\ntvingas betala bensin ur egen ficka. Det är orimligt\r\nur miljösynpunkt att en betydande del av bilförarna\r\ninte känner av prispressen.</pre><pre>Vad avser statsrådet att göra för att komma till rätta\r\nmed företagsbilarna?</pre><pre>1990/91:156 av Carl Frick (mp) till\r\nkommunikationsministern om trafiken på E 4\r\ngenom Vaggeryd:</pre><pre>Genom det lilla samhället Vaggeryd löper E 4-an\r\nmed en mycket intensiv trafik. Det har talats om att\r\ndet rör sig om 10 000 till 12 000 fordon per dygn.\r\nEn betydande del av trafiken utgörs av långtradare.\r\nTrafiken löper ohämmat dygnet runt. Den är\r\nmycket bullrande, och dieseldriften från\r\nlångtradarna medför stora obehagliga utsläpp.\r\nTrafiken löper jämte en stor skola med upp till 800\r\nelever. Trafiken delar samhället i två hälfter. Tidvis\r\när det mycket svårt att ta sig från den ena delen till\r\nden andra. Störningarna för innevånarna är\r\nbetydande, särskilt nattetid. Trafikproblemen i\r\nVaggeryd är inte enbart ett kommunalt problem --\r\ndet är regionalt och i vid mening nationellt.</pre><pre>Min fråga till Georg Andersson är vad regeringen\r\navser att göra för att lösa de olidliga problemen i\r\nVaggeryd. Planerar regeringen insatser för att\r\nsnarast leda trafiken förbi Vaggeryd? Kan\r\nregeringen tänka sig ett trafikförbud för\r\nlångtradare under tiden kl. 22.00 till 06.30 som ett\r\nsätt att skona medborgarna innan en trafiklösning\r\när färdig?</pre><pre>1990/91:157 av Viola Claesson (v) till\r\nindustriministern om produktion och underhåll\r\nm.m. av järnvägens rullande materiel:</pre><pre>Verksamheten vid en rad SJ-verkstäder är hotad.\r\nAsea Brown Boveri, som numera är\r\nmajoritetsägare i verkstaden i Östersund, har helt\r\nsonika beslutat att lägga ner verkstaden. Vid\r\nNotviken i Luleå har 150 av de totalt 260 anställda\r\nvarslats om uppsägning. Risken finns att det\r\nnödvändiga yrkeskunnandet på området utarmas\r\noch att Sverige görs beroende av utländska\r\nproducenter och verkstäder för att klara järnvägens\r\nrullande materiel. Samtidigt med\r\nnedläggningsbeslut och inskränkningar på\r\nverkstadssidan har SJ enligt uppgift planer på att\r\nförlägga en omfattande order som gäller\r\nmalmvagnskorgar till Norge.</pre><pre>Jag vill därför fråga statsrådet:</pre><pre>Vilka åtgärder planerar regeringen för att Sverige\r\nskall ha kvar produktion, underhåll och\r\nyrkeskunnande på nämnda järnvägsområde?</pre><pre>1990/91:158 av Viola Claesson (v) till\r\nkommunikationsministern om järnvägstrafiken\r\nnorr om Sundsvall:</pre><pre>Skall tågtrafiken norr om Sundsvall läggas ner? Det\r\när den fråga som bl.a. människorna i Norrbotten\r\nställer när de fått veta att regeringens s.k. krispaket\r\ninnebär en drastisk minskning av anslagen till\r\njärnvägstrafiken. Av den mycket knapphändiga\r\ninformationen från regeringen framgår det dock\r\ninte vilka bandelar och tågturer som kommer att\r\ndrabbas av nedskärningar utöver de som SJ redan\r\nförvarnat om med hänvisning till momshöjningen.</pre><pre>Jag vill därför fråga statsrådet:</pre><pre>Innebär regeringens s.k. krispaket att tågtrafiken i\r\nNorrlandslänen kommer att läggas ner?</pre><pre>28 § Kammaren åtskildes kl. 19.52.</pre><pre>Förhandlingarna leddes av talmannen från\r\nsamamnträdets början t.o.m. 2 § anf. 6 (delvis,</pre><pre>av tredje vice talmannen därefter t.o.m. 4 § och</pre><pre>av förste vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}